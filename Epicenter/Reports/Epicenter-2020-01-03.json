{"url": "http://epicenter.bg/article/Kampaniyata-na-Maya-Manolova-s-35-000-leva-po-skapa-ot-tazi-na-Fandakova/202978/2/0", "text": "\r\n \r\n Кого подкрепи бизнесът в местните избори? \r\n Въпросът получи отговор днес, след като Сметната палата публикува отчетите за получените от партиите и кандидатите дарения в кампанията. \r\n   \r\n Шампион е градската десница на Иван Костов. 100 бона дарение е получила \"Демократична България\". Най-голямата помощ за кампанията обаче е не от софийска, а от старозагорска фирма - строителната \"Левкоин\" ЕООД. \"Универсстрой Стоянови\" е предоставила безвъзмездно на коалицията два билборда за 2872 лв. Даренията от физически лица и кандидатите на коалицията са 24 хил. лв. \r\n Кандидатът на умните и красивите в София – арх. Борислав Игнатов, не е предоставил отчет. \r\n С близо 400 бона общо са разполагали псевдодесните за местния вот, като от тях обаче са похарчили малко над 285 000 лева. Общо събраните дарения са в размер на 140 000 лева, като сред тях освен кеш е имало и предоставени стоки и услуги. Реално от физически лица са получили само близо 24 000 лева, като те са дошли предимно от няколко души. Най-голямата сума е в размер на 10 000 лева, предоставена от лице на име Георги Павлов. \r\n Сред личните дарители е и лидерът на Зелените, които са част от коалицията – Владислав Панев, който е дал за кампанията около 7000 лв. \r\n Сред самофинансиралите се е и новият кмет на район „Триадица“ Димитър Божилов, който пък е извадил от джоба си близо 8 бона. \r\n Част от кандидатите за общинари и кметове също са финансирали кампанията, но главно с непарични услуги. Любопитното е, че парите за кампанията са дошли основно от хазната на олигархично обвързаната „Да, България“ на Христо Иванов - 140 000 лв. От формацията са представили услуги, стоки и непарични средства за кампанията в размер и на близо 47 000 лв. На свой ред приносът на ДСБ е доста по-скромен, тъй като те са извадили от касата едва 1380 лв. \r\n   \r\n ГЕРБ и ДПС не са получили дарения в местните избори. \r\n   \r\n Над 2 милиона лева са дали управляващите за кампанията си в страната. От тях близо 447 000 лв. са отишли за медийни изяви, а над милион - за плакати и агитационни материали. \r\n   \r\n Кампанията на ДПС е струвала 890 хил. лв. \r\n   \r\n За разлика от ГЕРБ и ДПС, социалистите, които изхарчиха партийните си спестявания покрай евроизборите, са разчитали на дарения и са събрали от физически лица 338 000 лв. \"БСП за България\" е дала в изборите около 1,2 млн. лв. \r\n Медийните изяви на червените са стрували 575 хил. лв. \r\n   \r\n В малката управляваща коалиция - дарения от физически лица са получили НФСБ и \"Атака\". ВМРО обаче са разчитали на партийната си субсидията и членския внос. Платили са около 662 хил. лв. \r\n   \r\n Мая Манолова загуби изборите в София, въпреки че кампанията й е била над 35 000 лв. по-скъпа от тази на Йорданка Фандъкова. \r\n Настоящият кмет на столицата е дала в изборите 156 000 лв., а Манолова - 190 000 лв. Бившият омбудсман е получила и 171 дарения от физически лица, докато Фандъкова не е имала такива. Младото лъвче на „Спаси София\" Борис Бонев е финансирал кампанията си с лични средства и 73 дарения от физически лица. Разходите му са близо 24 хил. лв. \r\n", "date": "2020.01.03", "title": "Кампанията на Мая Манолова с 35 000 лева по-скъпа от тази на Фандъкова"}
{"url": "http://epicenter.bg/article/Diana-Kovacheva-s-potresavashti-danni--57-dushi-s-dementsiya-zhiveyat-po-6-v-staya--obshto-s-1-dush-i-2-toaletni/202891/2/0", "text": "\"В село Горско Косово не става въпрос за хоспис за възрастни хора, а за лечебно заведение. През 2013 г. са направени проверки и препоръки в дома за възрастни хора с деменция, които не са спазени докрай. Това старо училище е пренаселено. Има 9 стаи, в които живеят по 6 души. Между самите легла има съвсем малко разстояние, колкото да станеш от леглото. 57 души живеят с един душ и две тоалетни. Те се хранят в коридора. Нас ни притесни, че има висока смъртност. Има още 14 подобни домове в страната. За мен е важно да се обърне внимание на проблема, че 24 души са починали, т.е. половината от настанените\".    Това заяви омбудсманът Диана Ковачева пред БТВ по повод сигнала, който подаде за дома за възрастни с деменция в село Горско Косово, Сухиндолско. Тя допълни, че министър Сачева е обещала да се направи проверка.    Директорката на дома Вера Дукова коментира, че ставало въпрос за много възрастни хора с много тежки заболявания, дори и доведени на носилки. Някои от тях опожарили домовете си, други пък са намерени на улицата. Дукова отрече, че в лечебното заведение условията са мизерни, а само, че базата е остаряла. Тя обаче призна, че домът е пренаселен и в момента в него живеят 57 души. Кметът на Сухиндол Пламен Чернев допълни, че е говорил със социалната министърка Деница Сачева, за да бъдат изведени болните в къщи от семеен тип.    Диана Ковачева поздрави премиера, че е поел инициативата да провери ВиК операторите. По думите ѝ, в градове като Шумен, например, не може да се вдига цената на водата, при положение, че качеството не се променя. Тя допълни, че все пак в Перник цената на водата не се повишила, на фона на режима, в който се намира градът. ", "date": "2020.01.03", "title": "Диана Ковачева с потресаващи данни: 57 души с деменция живеят по 6 в стая, общо с 1 душ и 2 тоалетни"}
{"url": "http://epicenter.bg/article/Boyko-Borisov--/202916/2/0", "text": "Бойко Борисов смени тойотата, инспектира от хеликоптер. Премиерът провери как върви изграждането на газопровода \"Балкански поток\" и показа вече построеното трасе край сръбската граница от птичи поглед.   \"Тук се работи и на Нова година. Няма събота, няма неделя\", изрази задоволство от това, което видя министър-председателят. Инспекцията на Борисов бе предавана на живо от страницата му във Фейсбук.   \"Ще ги пратя на президента Путин тези кадри, да знае какво се прави в България\", продължи Борисов. Тези думи на премиера явно се отнасяха до изразената преди месец забележка на руския президент, че България умишлено бави изграждането на газопровода \"Турски поток\" на своя територия. Репликата на Путин бе изречена на 4 декември по време на съвместната му пресконференция с президента на Сърбия Александър Вучич.   „150 км вече са положени, над 18 000 тръби. Това е „Балкански поток”. От първия ден, в който сме стартирали, след като направихме изрядни процедури, се строи на пълна мощност. Няма нова година, няма събота, няма неделя. Какви огромни съоръжения се правят. И след това тръбите се зариват и отгоре се слага царевица, жито. Това са 150 км”, разказа Бойко Борисов от кабината на хеликоптера.   „Всичко това е с абсолютно спазени брюкселски препоръки. Всичко е пипнато от човешка ръка”, каза още премиерът по време на обиколката.   А по-късно написа във Фейсбук следното: По-късно добави:  Пусна и снимки от това как изглежда газопроводът от птичи поглед.   \"Балкански поток се строи с пълна мощност, краят на трасето не се вижда в едната и в другата посока. Да видят хората какви огромни съоръжения се правят. По над 5 км на ден се работи\", подчерта министър-председателят Бойко Борисов при инспекцията на изграждането на газопреносната инфраструктура „Балкански поток“ в участъка от кранов възел Горни Дъбник до кранов възел Селановци. Трасето на газопровода преминава през територията на 11 области, а в момента се работи по участък с дължина 45,2 км, разположен на територията на област Плевен. Към момента са доставени тръби за 215,20 км.   По-късно премиерът слезе на земята и провери на място как се изгражда газопровода.   Работят повече от 400 човека, каза Борисов. Две гръцки и една италианска компания работят по трасето в срок, информира премиерът. Той видимо се ядоса на въпроса как ще се отразят американските санкции на продължението на \"Турски поток\". И каза: \"Аз за \"Турски поток\" не отговарям!\"   \"С по две влакови композиции тръби на ден се карат от Варна. Аз мисля, че ще спазим сроковете, в края на май \"Балкански поток\" трябва да стане готов\", продължи Борисов. А като забеляза представителя на саудитската фирма, му заръча: \"На принц Салман специални поздрави!\"   \"Не случайно ние говорим за газов хъб \"Балкан\". Томислав Дончев му е кръстник. Аз съм по-националист, исках да го кръстим \"Български\". Така сме го презентирали в Брюксел!\", продължи пред медиите Борисов. Премиерът припомни, че е обяснил това и на президента Путин, и на президента Тръмп. \"Ние трябваше да спазим първо всички процедури на ЕС, защото сме членове. След като това стана, виждате как се строи на бързи обороти\", обясни забавянето Борисов.   „България спазва всички процедури като член на ЕС - обжалвания, търгове, всичко мина. От първия ден досега по над 5 км на ден се работи. Неслучайно го наричаме и така сме го презентирали в Брюксел - газов хъб Балкан – защото той ще обслужва Балканите“, акцентира още Бойко Борисов. „ 45 минути летим над изграден газопровод. Вече на много места тръбите са под земята, заваряват се по американска технология“, отбеляза министър-председателят Борисов. По думите му по проекта са доставени 18 хиляди тръби общо, а допълнително 3700 са на бургаското пристанище. Премиерът Борисов подчерта, че сроковете за изпълнението за изграждането на „Балкански поток“ ще бъдат спазени и цялото трасе ще бъде готово в края на май.    „Ние имаме геостратегически интерес да си останем в газопреносната мрежа. България е регионален стратегически газоразпределителен център на Балканите. Това означава, че тук ще идва газ от много страни, а България ще получава транзитни такси“, отбеляза премиерът Борисов. Той добави, че заедно с изграждането на интерконектора с Гърция страната ни ще постигне реална газова диверсификация.   \"Винаги съм бил за една обща магистрална жп линия, интернет пространство, мобилни оператори и газопроводите да обслужва Балканите. Сигурен съм, че това е бъдещето\", подчерта пред журналистите Борисов.   \"Спрете да го наричате \"Турски поток\", наричайте го \"Балкански\", санкциите са за \"Турски поток\", обърна се към представителите на медиите Борисов.   Информира и, че след няколко дена в София идва голяма делегация от Вашингтон.   Борисов отново намеси БСП в изявлението си пред медиите, като посочи, че те са отричали за спирането на \"Южен поток\", но пред Вашингтон казали, че са го-спрели.   Най-свидните си хора пожертвах, кого съм пожалил?! Ще действам безкомпромисно!, бе категоричен министър-председателят по повод на скандала с боклука в Плевен.   \"Поздравявам МВР, ДАНС и прокуратурата за акцията в Плевен. Това не е първото място, на което влизат, поне още 7 ще са. Всеки, който мисли, че може да си прави далавера на гърба на здравето на българските граждани, да забрави. Винаги съм считал, че има персонална отговорност на хората, които получават заплати и работят за държавата. Като издадат един документ, да са сигурни, че той е както трябва. Затова всеки прегрешил, ще бъде наказан. Винаги съм бил безкомпромисен, ще се стигне до най-високите етажи. Най-свидните си хора в партията пожалих и няма да има милост за всеки, който е нарушил закона. МВР и ДАНС бяха водещи в тази акция, а сега ги е подхванала и прокуратурата и няма отърване\", кааза премиерът.   По-късно премиерът замина на проверка как се строи автомагистрала \"Хемус\".      ", "date": "2020.01.03", "title": "Борисов инспектира \"Балкански поток\" от хеликоптер: Ще покажа видеото на Путин! (ВИДЕО)"}
{"url": "http://epicenter.bg/article/Borisov-zaplashi--Shte-prashta-v--quot-Belene-quot--vsichki--koito-pravyat-dalaveri-s-bokluka-/202937/2/0", "text": "Премиерът Бойко Борисов заплаши, че чиновниците, които правят далавери с боклук, ще свършат кариерата си в Белене. Той изрече заканата си пред медиите по време на поредната инспекция. Той провери как напредва строителството на \"Балкански поток\" и АМ \"Хемус\".  В Плевен бе проведена мащабната спецакция на МВР, при която беше проверено депо за отпадъци заради съмнения за незаконен трафик на 9000 тона смет. Премиерът Бойко Борисов заяви, че предстоят още поне 7 такива операции.   „Поздравявам МВР, ДАНС и прокуратурата за акцията в Плевен. Това не е първото място, където влизат по този начин. Подготвят се акции на поне още седем места\", заяви той пред медиите.    Борисов е категоричен, че \"всеки, който мисли, че може да прави далавера на гърба на здравето на българските граждани, ще си понесе санкциите“. „Винаги съм считал, че има персонална отговорност, има хора, които получават заплата за своята работа и са оторизирани, когато издадат един документ, той да е законосъобразен. Ако има хора, които са нарушили закона, тук наблизо е Белене, където да завършат своята кариера. Това е борба с корупцията“, заяви Борисов.    По-рано през деня окръжният прокурор на Плевен Ваня Савова заяви пред БТВ, че депото в Плевен \"видимо\" нарушава изискванията за съхранение на боклуци.   Вчера от МВР съобщиха, че са провели мащабна акция, при която е проверен завод за отпадъци заради съмнения за незаконен трафик на 9000 тона смет, напомня \"Сега\". Към момента е ясно, че въпросните боклуци са пристигнали в Плевен от Италия по море.    На разпит са привикани четирима служители на РИОСВ - Плевен, които са изготвяли протоколите, че на депото всичко е наред. Савова уточни, че \"видимите\" нарушения се изразявали в това, че отпадъкът е в разпръснато състояние в двора на бивш завод, където няма ток и вода, нито машини за преработка. \"За депото има разрешение от РИОСВ и разрешение за внос от зам.-министър на околната среда и водите. Проверява се и разрешение за опасни отпадъци\", коментира още окръжният прокурор.    По информация на БНТ държавното обвинение проверява данни за съставяне на документи с невярно съдържание във връзка с 9-те хиляди тона боклук, открити в база на \"Феникс Плевен ЕООД\". Разследващите подозират, че част от документите, с които фирмата е внесла боклука от Италия удостоверяват неверни данни. Проверява се дали това не е направено от служители в РИОСВ-Плевен.    Кметът на Плевен Георг Спартански е категоричен, че не е възможно тецът в града да гори въпросния боклук. \"Той работи на газ и няма инсталация да гори отпадъци\", заяви той пред БНР. Междувременно МВР обеща да пита италианските власти дали боклукът, който се гори у нас, има общо с италианската мафия Ндрангета. \"Изпратили сме официално запитване до италианските власти по каналите за международно оперативно полицейско сътрудничество дали тези боклуци, които се обработват в България, имат нещо общо с операцията, която беше проведена по задържане на членове на мафията, които се занимават с този вид дейност\", коментира главният секретар на МВР Ивайло Иванов.    В средата на декември италианските карабинери задържаха 800 тона отпадъци, които според медиите на Апенините е трябвало да бъдат нелегално изгорени в нашата страна. Екоминистерството обаче отказа да даде повече информация по случая. Освен това министърът на околната среда Нено Димов усърдно мълчи колко са фирмите у нас, които внасят отпадъци и в какво количество.    След спецакцията на италианската полиция срещу Ндрангета българските власти изразиха изненада, че името на България е намесено при операцията срещу калабрийските мафиоти. Сега обаче МВР очевидно допуска възможността да има българско участие в незаконните схеми на Ндрангета.  ", "date": "2020.01.03", "title": "Борисов: Който прави далавери с боклука, ще свърши в Белене!"}
{"url": "http://epicenter.bg/article/Krizisniyat-tsentar-za-bezdomni-hora-v-Sofiya-ima-nuzhda-ot-drehi-i-obuvki/202942/2/0", "text": "„Имаме нужда от топли дрехи и обувки, не толкова от храна“. Това заяви пред БНР неговият директор Пепи Джуренов. Той посочи, че благодарение на Столичната община има осигурени достатъчно средства за закупуване на храна. Джуренов помоли желаещите да дарят да го направят в самия център, тъй като институцията няма възможност за транспорт на даренията.    Адресът на Кризисния център за настаняване на бездомни хора в София е кв. „Захарна фабрика“, блок 51А. Дежурствата на персонала са на график от 24 часа през всички дни в седмицата. „По всяко време има кой да приеме даренията“, уточни директорът на центъра. По разпореждане на кмета Йорданка Фандъкова в момента заради ниските температури работното време на центъра е удължено и е 24 часа, каза още Джуренов и добави, че по принцип от 18 до 10 часа приемат бездомни хора. Около 70 души са приютени в центъра в последните няколко дни. Капацитетът му е за 170 човека. ", "date": "2020.01.03", "title": "Кризисният център за бездомни хора в София има нужда от дрехи и обувки"}
{"url": "http://epicenter.bg/article/Otbelyazvame-172-ata-godishnina-ot-rozhdenieto-na-Hristo-Botev-/202944/2/0", "text": "172-ата годишнина от рождението на поета - революционер Христо Ботев ще бъде отбелязана на 6 януари 2020 г., понеделник, в цялата страна с ритуали с участието на представителни подразделения от Сухопътните войски, Военновъздушните сили, Военноморските сили, Съвместното командване на специалните операции, Националната гвардейска част, съобщиха от пресцентъра на министерство на отбраната.  На много места в страната, наред с отбелязването на годишнината от рождението на Христо Ботев, ще се проведат и църковните ритуали, свързани с водосвета и благославянето на частите и бойните знамена, след което ще се състои и традиционното спасяване на богоявленския кръст.    На 6 януари от 11.30 ч. в родния град на Христо Ботев – Калофер духовият оркестър на 61-ва механизирана бригада – Карлово и военнослужещи от бригадата ще отбележат годишнината от рождението му с митинг-поклонение.    В София от 13.00 ч. по случай тържественото отбелязване на 172 години от рождението на големия български поет, революционер и общественик Христо Ботев, военнослужещи от Националната гвардейска част ще участват в провеждането на военен ритуал пред бюст-паметника на Ботев в Борисовата градина.   В Стара Загора от 11.00 ч. в парк „Митрополит Методи Кусев” военнослужещи от състава на 2-ра механизирана бригада ще положат венци пред паметниците на Христо Ботев и Хаджи Димитър.   В Пловдив 172-та годишнина от рождението на Христо Ботев ще бъде чествана от 13.15 часа пред паметника на поета-революционер в Цар Симеоновата градина. В ритуала, организиран от общината, ще участват представителни формирования от гарнизон Пловдив и военен духов оркестър.   В Хасково от 11.00 ч. и в Горна Оряховица от 10.30 ч. също ще бъдат поднесени венци и цветя пред паметниците в тези градове.   В Благоевград на площад „Народни будители” от 11.00 ч. представителни подразделения от състава на Бригадно командване - Благоевград ще отбележат годишнината от рождението му с ритуал по полагане на венци и цветя пред неговия паметник. В Смолян от 12.30 ч ще се състои ритуал по поднасяне на венци пред бюст-паметника на поета-революционер.   Във Велико Търново за първи път тази година ще се проведе тържествен ритуал по поднасяне на венци и цветя от 16.30 ч пред паметника на поета – революционер Христо Ботев  открит на 2 юни 2019 г. „Васил Левски“.    Във Варна след завършване на Богоявленската литургия и военния ритуал за водосвет и благославяне на частите и бойните знамена от площад „Св. Св. Кирил и Методий” с участието на представителни части от Варненския гарнизон и Представителния духов оркестър на Военноморските сили  ВМС ще се проведе шествие до паметника на Христо Ботев в Морската градина. Там с военен ритуал ще бъдат положени венци и цветя по случай 172-ата годишнина от рождението му. След ритуала шествието ще продължи до Първа буна, където ще се проведе църковният ритуал Велик Богоявленски водосвет и спасяване на кръста от морето.    В Бургас от 11.00 ч с участието на военнослужещи от ВМС ще се проведе ритуал по полагане на венци и цветя пред паметника на Христо Ботев в Морската градина.  ", "date": "2020.01.03", "title": "Отбелязваме 172-рата годишнина от рождението на Христо Ботев на 6 януари"}
{"url": "http://epicenter.bg/article/Rumen-Radev-shte-uchastva-v-tseremoniyata-za-osveshtavaneto-na-boynite-znamena-i-znamenata-svetini/202947/2/0", "text": "На  , понеделник,     президентът и върховен главнокомандващ на Въоръжените сили Румен Радев ще участва в ритуала за освещаване на бойните знамена и знамената светини на Българската армия. Това съобщават от прессекретариата на президентството.    Богоявленският водосвет ще бъде отслужен и във всички гарнизони на Българската армия.   Държавният глава ще приеме почетния строй на представителните части на Българската армия и ще положи венец пред паметника на Незнайния воин.", "date": "2020.01.03", "title": "Румен Радев ще участва в церемонията за освещаването на бойните знамена и знамената - светини"}
{"url": "http://epicenter.bg/article/Karanikolov--Ne-se-strahuvam-ot-predsrochni-izbori--a-ot-po-tezhka-situatsiya-v-Pernik/202949/2/0", "text": "Дебитът на язовир \"Студена\" към момента - литрите в секунда, които влизат, са по-малко от разхода. На терен сме и се опитваме да направим анализ от извори каква вода можем да осигурим на Перник за нормални условия. Това обяви пред БНР министърът на икономиката Емил Караниколов, който преди дни беше командирован в Перник, за да управлява кризата с водата.    По думите на министъра в последните дни са се свършили много неща, \"защото има добра координация между общината и държавата\".    \"Пести се време и се извършват много дейности… Работим като екип… В постоянна комуникация съм с министър Нено Димов\", допълни Караниколов.  Министърът подчерта, че не се страхува от предсрочни избори, а от по-тежка ситуация в Перник: \"Работата ни е да овладеем ситуацията, защото водата, която осигуряваме, изтича, преди да влезе в Перник и по самата инфраструктура в града. Има опасност кризата да се задълбочи, това щеше да стане, ако държавата не беше влязла по ремонтите на ВиК-то… За съжаление нещата в Перник са изпуснати. Трябва да предприемаме действия, включително от днес започваме сондажи по река Струма в случай на по-тежка ситуация да може да осигуряваме вода от реката… Вода ще бъде осигурена, но ако не се вземат спешни мерки за ремонт на ВиК-то и правилното управление на това дружество, нещата ще се задълбочат, дори и сега да решим проблема с водата\".    След около 10 часа ще бъдат готови резултатите от пробите на водосбора от пещерните извори. \"Има около 80 литра в секунда, което ще компенсира загубата от 100 литра, които имаме към момента. Имаме още три проекта по извори… Имаме ясна програма – ремонт на клон 2, и в момента се копае за тръбите, имаме ангажимент за пречиствателната станция. Предполагам, че около 20 дни ще са ни необходими\", поясни Караниколов.  ", "date": "2020.01.03", "title": "Караниколов: Не се страхувам от предсрочни избори, а от по-тежка ситуация в Перник"}
{"url": "http://epicenter.bg/article/Arestuvaha-shofyor-ot-Pazardzhishko--ubil-mazh-na-patya-i-izbyagal/202905/3/0", "text": "Полицаи от Септември арестуваха млад мъж, предизвикал тежка катастрофа и избягал от местопроизшествието, съобщиха от ОД на МВР-Пазарджик тази сутрин. В първия ден от Новата година в полицейското управление в Септември е бил получен сигнал от близките на 46-годишния мъж. Притеснени те съобщили, че празнували Новата година в къща във Ветрен. Техният роднина излязъл отвън да се разходи и повече не се върнал. За изясняването на случая били мобилизирани криминалисти и униформени полицаи. Около 20:00 часа в района на пътя Ветрен-Пазарджик един от полицейските екипи открил труп на мъж в храстите до шосето. На място пристигнала дежурна група, която извършила оглед. Трупът се оказал на изчезналия мъж. Тялото било транспортирано за аутопсия в Съдебна медицина-Пазарджик. По всичко личало, че на мястото е станал пътен инцидент. На сутринта бил извършен и повторен оглед, иззети били следи от мястото. В резултат на непрестанна работа на разследващите, за по-малко от денонощие била установена самоличността на причинителя на тежката катастрофа. Оказало се, че това е 28-годишният мъж от септемврийското село Славовица. Той е задържан в ареста за срок от 24 часа. Намерен е и управлявания от него микробус \"Мерцедес\", по който криминалистите открили следи от тежкия удар. С постановление на прокурор от Окръжната прокуратура в Пазарджик срокът на ареста бил удължен със 72 часа. По случая се води полицейско производство.", "date": "2020.01.03", "title": "Арестуваха шофьор от Пазарджишко, убил мъж на пътя и избягал"}
{"url": "http://epicenter.bg/article/Tsenite-na-petrola-skochiha-s-poveche-ot-4--sled-ubiystvoto-na-Syuleymani/202911/4/0", "text": "Цените на петрола скочиха повече от 4% в петък, а акциите изгубиха ранните си печалби след новината, че САЩ са убили висш ирански генерал, отразявайки новите страхове от военен конфликт в богатия на суров петрол регион, съобщава АФП, цитирана от БГНЕС.    Ръководителят на иранските сили „Кудс“ генерал Касем Сюлеймани беше убит при атака срещу международното летище в Багдад в нощта срещу петък. По-късно президентът на САЩ Доналд Тръмп публикува в Туитър снимка на американското знаме, а Пентагонът заяви, че убийството на Сюлеймани е извършено по заповед на американския държавен глава.    Brent скочи с 4.4% до 69.16 долара, а WTI скочи с 4.3% до 63.84 долара, тъй като инвеститорите са все по-притеснени от евентуално разгаряне на конфликт в Близкия изток.    \"Това е нещо повече от прост кръвоизлив от носа на Иран\", каза Стефан Инес от AxiTrader. \"Това е агресивно проявление на сила и откровена провокация, която може да предизвика друга война в Близкия Изток.\"    Убийството на Солеймани е драматична ескалация на напрежението между САЩ и Иран и идва след като проиранска тълпа тази седмица обсади посолството на САЩ в Ирак вследствие на смъртоносни американски въздушни удари срещу шиитска фракция.    Атаката срещу посолството извади на показ напрежението в отношенията между САЩ и Иран, които служители от двете страни определиха за АФП като \"най-студените\" от години.    \"Събуждаме се в един по-малко безопасен свят, отколкото беше само преди часове, особено ако комбинираме това със смущаващото напрежение на Корейския полуостров\", добави Инес.    Индексите на борсите в Хонконг паднаха с 0,2%, а в Шанхай - с 0,1%. Сривът в Сингапур беше с 0,2%, Сеул загуби 0,1%, а Тайпе отслабна с 0,3%. Въпреки това Сидни, Уелингтън и Манила запазиха положителния си ръст.    Всички пазари отбелязваха повишение преди новината за удара в Багдад, благодарение на продължаващия оптимизъм, подхранван от търговско споразумение между Китай и САЩ, по-губещите парични политики на централната банка и облекчаване на тревогите по Брекзит.", "date": "2020.01.03", "title": "Цените на петрола скочиха с повече от 4% след убийството на Сюлеймани"}
{"url": "http://epicenter.bg/article/Boyan-Chukov-za-ubiystvoto-na-gen-Suleymani--SASht-shte-ponesat-otvetnite-deystviya-na-Iran-/202896/11/0", "text": "  По данни на иракската телевизия по летището в Багдад е нанесен ракетен удар. Убит е Касем Сулеймани, генерал на КСИР („Пасдаран“ или Революционна гвардия), командващ специалното подразделение „Ал-Кудс“. Според източника на информация   съгласно изказване на съветника на президента (на Иран) Рухани ще понесат САЩ. Иран заяви, че ответните действия са неминуеми. В момента в Техеран заседава Съвета з а сигурност. Иранското външното министерство заяви, че всякакви преговори между Иран и САЩ са приключени.      От иранска страна убийството с дрон на генерал Касем Сулеймани е акт на международен тероризъм.  Той бе стратег, който координираше иранските действия в региона. Техеран трудно ще намери подходяща фигура, която да го замени. В резултат на неговото убийство   По-малко вероятно да бъде нанесен удар на американска територия. Въпреки, че иранците имат тази възможност.", "date": "2020.01.03", "title": "Боян Чуков за убийството на ген.Сулеймани: САЩ ще понесат ответните действия на Иран "}
{"url": "http://epicenter.bg/article/Na-22-yanuari-shte-se-sreshtnem-s-italianskiya-pisatel-Andrea-di-Robilant/202940/6/0", "text": "Днес Андреа ди Робилант ни повежда към Венеция с тази спираща дъха биографична история за Ърнест Хемингуей и неговата последна муза. А на 22 януари ще имаме удоволствието да се срещнем с италианския писател на живо в София! Книгата „Есен във Венеция“ в превод на  Надя Баева на изд. \"Колибри\" (328 стр., цена: 18 лв.) връща читателя към есента на 1948 година, когато Ърнест Хемингуей и четвъртата му съпруга посещават за пръв път неповторимата Венеция. Тогава той е почти петдесетгодишен и не е публикувал роман от цяло десетилетие. И ето че не само градът грабва сърцето му, но и негова жителка – Адриана Иванчич, красива венецианка, току-що завършила гимназия. Връзката им (по твърдение и на двамата чисто платонична) трае дълги години, през които Адриана вдъхновява трийсет години по-възрастния Хемингуей да завърши великите си финални творби. В увлекателната книга на Робилант, която по-скоро се чете като роман, отколкото биография, срещаме любовници, бивши съпруги, приятели, издатели и дори напълно непознати хора, които Папа увлича в своите празнувания, мании и драми. Андреа ди Робилант е роден в Италия, получил е образованието си в Колумбийския университет, където специализира международни отношения. Автор е на „Венецианска любов“, „Лучия: венецианският живот в епохата на Наполеон“, „Неустоимият север: от Венеция до Гренландия по следите на братята Зен“ и „В преследване на розата“. Живее в Рим. Писателят пристига в София за среща с почитателите на „Папа Хемингуей“ и увлекателната биографична проза, която ще се състои на 22 януари от 19:00 ч. в  ! Входът е свободен.", "date": "2020.01.03", "title": "На 22 януари ще се срещнем с италианския писател Андреа ди Робилант"}
{"url": "http://epicenter.bg/article/Komandirat-na-brigadite--quot-Al-Kuds-quot--gen--Kasem-Soleymani-e-ubit-pri-amerikanski-raketen-udar-v-Bagdad/202889/7/0", "text": "За нова ескалация на напрежението между Съединените щати и Иран съобщи Нова телевизия. При американски ракетен удар в Багдад е бил убит командващият елитните ирански бригади \"Ал Кудс\" - генерал Касем Сулеймани.    От Пентагона съобщиха, че ударът е извършен по нареждане на президента Доналд Тръмп.   В 18:32 местно време президентът Доналд Тръмп пусна в профила си в \"Туитър\" само американското знаме, докато журналистите очакваха изявление от Пентагона. Почти веднага министерството на отбраната на САЩ потвърди, че е убило Сулеймани, за да предотврати нови удари и плановете на Иран за бъдещи атаки.    \"По нареждане на президента американските военни предприеха решителни отбранителни действия за защита на американските служители зад граница като убиха Касем Солеймани, ръководител на корпуса \"Ал Кудс\" на Иранската революционна гвардия, който САЩ обяви за чуждестранна терористична организация\", се казва в съобщението.   \"Ген. Сулеймани разработваше планове за нападения срещу американски дипломати и служители в Ирак и района. Той и неговите части \"Ал Кудс\" са отговорни за смъртта на стотици американци и техни партньори от международната коалиция, както и за раняването на още хиляди хора. Той оркестрира нападенията срещу бази на коалицията в Ирак през последните няколко месеца, включително на 27 декември, в които загинаха и бяха раени американци и иранци. Той е одобрил и нападението срещу американското посолство в Багдад тази седмица.\"    Иранската телевизия потвърди малко преди 5 часа сутринта българско време, че Сулеймани е станал жертва на ракетни удари на американски хеликоптери.  Сред загиналите е и Абу Махди ал Мухандис (боен псевдоним на Джамал Джафар Мохамед Али Ебрахими), зам.-командир на Хашд ал Шааби - подкрепяни от Иран шиитски милиции в Ирак.    Абу Махди ал Мухандис бе един от най-верните хора на Иран в Ирак.  Ликвидирането на ген. Сулеймани, смятан за ръководна сила зад множество задгранични операции на Техеран, на чужда територия и най-вероятно без знанието на правителството на Ирак създава безпрецедентна с неизвестностите си ситуация в Близкия изток. Това може да предизвика масово кръвопролитие - от акции на отмъщение по цял свят до избухване на гражданска война в Ирак.    Касем Сулеймани е архитектът на стратегията на Иран за т.нар. прокси конфликти чрез подкрепата, въоръжаването и финансирането за проирански милиции в целия район. Той бе и вероятно най-важният ирански фактор в Близкия изток през последните 30 години, се казва в първите коментари на анализатори.  Сулеймани активно е разработвал планове за нападения над американски дипломати и военнослужещи в Ирак и в целия регион. Той също така е одобрил извършените тази седмица нападения над посолството на Съединените щати в Багдад, се казва още в изявлението.    Новината за смъртта на Сулеймани доведе до скок в цените на петрола с над 4%.   В първите минути цари объркване защо САЩ правят тази стъпка в момент, когато атаките срещу посолството им в иракската столица бяха прекратени, шиитските милиции се оттеглиха и се очакваше фаза на преговори. Подобна операция трудно се връзва и с непрекъснатите обещания на президента Доналд Тръмп, че иска страната му да се оттегли от толкова голямо ангажиране с безкрайните конфликти в Близкия изток и последните му думи ,че не желае война с Иран.   Късно в четвъртък министърът на отбраната Марк Еспър каза, че САЩ няма да приемат атаки срещу техни служители в раойна и обвини Иран за насилието при посолството. \"Атаките срещу нас ще бъдат посрещнати с ответни реакции във време, по начин и на място, което ние изберем. Настояваме режимът в Иран да прекрати зловредната си дейност\", се казва още в изявлението му.  ", "date": "2020.01.03", "title": "Командирът на  бригадите \"Ал Кудс\" ген. Касем Сулеймани е убит при американски ракетен удар в Багдад"}
{"url": "http://epicenter.bg/article/Uilyam-i-Keyt-shte-davat-nagradi-za-spasyavane-na-planetata-ni-/202904/10/0", "text": "Херцогът и херцогинята на Кеймбридж Уилям и Кейт Мидълтън обявиха, че ще дават парични награди на хора и организации, които измислят ефективни методи за спасяване на планетата ни, пише Би Би Си.    От 2021 до 2030 г. ще бъдат излъчени петима победители, които ще получат парична награда ако измислят разрешение на световните природни проблеми. Уилям и Кейт определят следващите 10 години като „десетилетие, в което да поправим Земята“.    „Светът е изправен пред ясен избор – да продължим да унищожаваме планетата си или да разрешим тези проблеми“, коментира Уилям.    Конкурсът беше обявен на официалната „Инстаграм“ страница на Кенсингтън с видеоклип, озвучен от известния еко защитник Сър Дейвид Атънбъро.  ", "date": "2020.01.03", "title": "Уилям и Кейт ще дават награди за спасяване на планетата ни "}
{"url": "http://epicenter.bg/article/Pet-holandski-kompanii-poluchili-pisma-s-bombi/202892/7/0", "text": "Пет холандски компании в Амстердам, Ротердам и Утрехт са получили писма с бомби през последната седмица. Нито едно от взривните устройства не е избухнало, съобщава NL Times, позовавайки се на холандската полиция.    Писма с бомби са били получени в бензиностанция и хотел в Амстердам, до търговец на автомобили и бензиностанция в Ротердам, както и до агенция за недвижими имоти в Утрехт, предаде БГНЕС.    Всички подозрителни писма били обемисти, върху тях било поставено логото на организацията за събиране на дългове и бил посочен адресът в Ротердам на тази организация. На всяка пратка логото и адресът били отпечатани на един стикер, а данните на получателя - на втори.    \"Бомбите, поставени в писмата, не са причинили никаква вреда, тъй като експлозивите не са избухнали, но могат да доведат до тежки телесни повреди\", се казва в изявлението, цитирано от полицията.    Служителите на реда все още не са обявили, че има задържани заподозрени.  ", "date": "2020.01.03", "title": "Пет холандски компании получили писма с бомби"}
{"url": "http://epicenter.bg/article/Greta-Tunberg-otpraznuva-rozhdeniya-si-den-s-protest-pred-parlamenta-v-Stokholm/202928/7/0", "text": "Грета Тунберг, младата шведска екоактивистка, днес навърши 17 години, но вместо да празнува, отиде пред парламента в Стокхолм за обичайния си петъчен протест, съобщи ДПА.    В Туитър тя написа: \"Ученическата стачка - 72-а седмица\" и публикува своя снимка, на която държи надпис \"Ученическа стачка за климата\".    Първата си протестна проява сред учениците тя организира през август 2018 година.    Днес училищата в шведската столица още са в коледна ваканция, предаде БТА, цитирана от Новини.бг.    Миналия месец Грета се завърна в родината си, след като отсъства в продължение на четири месеца и половина. Докато беше извън страната, Тунберг говори на митинги срещу климатичните промени - от Швейцария до Ню Йорк, както и на конференцията за климата на ООН в Мадрид.    През месец декември Тунберг беше обявена от списание \"Тайм\" за личност на годината заради ролята й в организирането на петъчните ученически протести по света с искания за действия, ограничаващи климатичните промени.  Поради екологични причини Грета не пътува със самолет и осъществи две трансатлантически пътувания през 2019 година.  ", "date": "2020.01.03", "title": "Грета Тунберг отпразнува рождения си ден с протест пред парламента в Стокхолм"}
{"url": "http://epicenter.bg/article/Poslanikat-ni-v-Norvegiya-s-podrobnosti-za-tragediyata-s-izcheznalite-moryatsi/202888/2/0", "text": "Двама млади български моряци са изчезналите в Норвежко море. Те са паднали зад борда и веднага след това е била организирана спасителна операция, в която са участвали два норвежки хеликоптера. За съжаление до момента няма резултат. Това каза посланикът ни в Норвегия Вера Шатилова в ефира на БТВ.    Екипажът на кораба е наброявал 19 души на борда, от които 18 български и един украински моряци, стана ясно от думите ѝ.    „Спасителният координационен център ми предостави връзка с кораба но не успях да се свържа с тях. По-късно ще опитам пак“, заяви Шатилова.   „Нямам информация за причините за инцидента. Паднали са от борда. Не са били снабдени със спасителни костюми. Изключително тежки са били метеорологичните условия. Издирването няма да бъде възстановено. Смята се, че при тежи условия, шансовете да оцелеят двамата моряци, са невъзможни“, съобщи още дипломатът ни.  „Корабът се е намирал на около 400 км навътре от брега. Първият хеликоптер е бил на място много бързо, но без положителен резултат“, каза още Шатилова.    От думите ѝ стана ясно още, че близките на моряците са уведомени. „Те са в контакт с мен. Предстои ни още работа, която ще бъде координирана“, каза посланикът ни в Норвегия.  ", "date": "2020.01.03", "title": "Посланикът ни в Норвегия за трагедията с изчезналите моряци: Издирването няма да бъде възстановено"}
{"url": "http://epicenter.bg/article/Razsledvaneto-za-nezakonnoto-sahranenie-na-otpadatsi-v-depo-v-Pleven-prodalzhava/202890/2/0", "text": "Продължава разследването за намерените в депо в Плевен 9 000 тона отпадъци, внос от Италия, съобщи БНТ.   Установени са нарушения на изискванията по съхранение и преработка. Проверката и процесуалните действия, които извършва прокуратурата, са свързани с плевенска фирма, отговорна и за струпания под магистрала \"Струма\" боклук, който причини пожар и увреди аутобана.  Сигналът за отпадъците в Плевен е подаден в края на миналата година. Боклукът е пристигнал у нас по море. В голямата си част балите съдържат: пластмаса, хартия, дърво и метал.   Разследва се и Регионалната инспекция по околната среда и водите.   Предстои изпращане на запитване до италианските власти дали тези отпадъци са свързани с разследването в Италия и задържаната преди време влакова композиция с боклук.", "date": "2020.01.03", "title": "Разследването за незаконното съхранение на отпадъци в депо в Плевен продължава"}
{"url": "http://epicenter.bg/article/Stanislav-Vladimirov--Po-predlozhenie-na-ViK-pernichani-shte-imat-edin-chas-po-malko-voda---ideyata-e-tya-d/202893/2/0", "text": "По предложение на ВиК перничани ще имат един час по-малко вода - идеята е тя да достига до всички квартали и населени места. Това каза за Агенция \"Фокус\" кметът на Перник Станислав Владимиров във връзка с новия режим на водата в Перник. \"Предложение на ВиК е за един час по-малко вода да имат перничани във връзка с това, че те трябва да се вместят между 280 и 300 л/сек\", каза Владимиров. По думите му идеята е водоподаването за тези 7 часа да е за всички квартали и населени места. \"Възникна напрежение, че някои квартали се чувстват ощетени. Това е предложението на ВиК, че с тези 7 часа те могат да направят нужната организация, така че да имат вода в тези 7 часа\", каза още Владимиров. По думите му това е предложение на ВиК, а не на Кризисния щаб.   По-късно пред Нова телевизия кметът обясни, че има краткосрочен и дългосрочен план за действие по подновяване на ВиК инфраструктурата на града. Новият водопровод ще бъде изграден до два месеца, каза още той.   „Предложението на ВиК за намаляване с 1 час на водоподаването към абонатите е във връзка с по-добрата организация. През последните дни отново имаше квартали и населени места, в които нямаше водоподаване в часовете, които ВиК дружеството беше посочило”, обясни Владимиров в ефира на Нова.  „ВиК дружеството е в много лошо финансово състояние. Дълги години не е управлявано добре. Хората са демотивирани. Уверението е, че с този режим, който ще е еднакъв за всички, за да няма усещането, че някои места са привилегировани, те гарантират, че ще има водоподаване в часовете, които са посочили”, каза още той.    „Имаме около 20-30 дни до достигане на мъртвия обем. Това е най-лошият сценарии. За това имахме бърза реакция от ВиК инженерите. Има краткосрочни и дългосрочни мерки, те бяха належащи, правителството реагира бързо с осигуряване на финансирането”, обясни Владимиров.           ", "date": "2020.01.03", "title": "Кризата се изостря! Кметът: По предложение на ВиК перничани ще имат един час по-малко вода"}
{"url": "http://epicenter.bg/article/Krum-Zarkov--Pogovorkata--voda-gazi--zhaden-hodi--e-pravitelstvena-politika/202894/2/0", "text": " Още в началото на септември 2019 г. имаше питане от БСП какво се прави в Перник, защото още тогава се знаеше, че ще има недостиг на вода. А от правителството започнаха да вземат мерки едва в началото на ноември. Тези води се управляват от режийни графици. Това каза депутатът от БСП Крум Зарков в ефира на БТВ. „Водата и въздухът са замърсени и изтичат заради прехвърлянето на вината от едната глава на другата“, коментира Зарков в отговор на упреците, че при управлението на БСП не е направено нищо за водата в Перник. „Поговорката вода гази, жаден ходи е правителствена политика“, подчерта депутатът от БСП. Според него ако още в началото на 2019 г. правителството беше ограничило потреблението на питейна вода за индустриални нужди, сега нямаше да има режим на водата в Перник. „Създаде се държавна компания, наляха се стотици милиони и виждаме как водата изтича. Като прибавите проблема с мръсния въздух и отпадъците, то имаме повод за вот не недоверие.  , смята Зарков.   „Вотът на недоверието, който ще внесе БСП, ще бъде не само за водата на Перник, но и за управлението на водните ресурси в цялата страна“, уточни той. „Въпросният ремонт за 32 милиона лева на язовир \"Студена\", който толкова беше рекламиран още от 2016 г., какво е донесъл?“, попита депутатът от БСП. ", "date": "2020.01.03", "title": "Крум Зарков: Поговорката „вода гази, жаден ходи“ е правителствена политика"}
{"url": "http://epicenter.bg/article/Georg-Spartanski--TETs---Pleven-raboti-na-gaz-i-nyama-instalatsiya-da-gori-otpadatsi/202897/2/0", "text": "ТЕЦ - Плевен работи на газ и няма инсталация да гори отпадъци. Това заяви кметът на Плевен Георг Спартански във връзка с появили се спекулации, че откритите 9000 тона отпадъци, внесени по море от Италия, които са складирани на площадка в града, ще бъдат изгорени в ТЕЦ-а.    По думите му има второ невярно твърдение - че тези отпадъци се депонират в новото депо за преработка на твърди битови отпадъци, което обслужва Плевен и още 5 общини от областта.        Спартански каза пред БНР, че няма връзка с министъра на вътрешните работи и с главния секретар на МВР и не е уведомяван за вчерашната акция в Плевен. Той посочи, че по официална информация на РИОСВ няма основание за притеснение.    \"Нямам информация фирма \"Феникс Плевен\" да работи незаконно\", каза кметът на града, но уточни, че не знае дали изобщо фирмата развива някаква дейност.    Община Плевен не е официално сезирана със сигнали за площадката със складирани отпадъци.", "date": "2020.01.03", "title": "Георг Спартански: ТЕЦ - Плевен работи на газ и няма инсталация да гори отпадъци"}
{"url": "http://epicenter.bg/article/Ministar-Sacheva--Loshi-sa-usloviyata-v-doma-za-hora-s-dementsiya-kray-Suhindol-/202898/2/0", "text": "Пенсия от 219 лева през юли няма да има, защото тя вече ще бъде 250 лева. Иначе когато говорим за пенсии, говорим за личен принос и система за солидарност, тъй като пенсията е заместващ доход. Това сподели в сутрешния блок на Нова телевизия министърът на труда и социалната политика Деница Сачева.    ,,Да не забравяме, че освен основната пенсия хората получават помощи за отопление и някои други допълнителни доходи от държавата, така че нека да не смесваме двете понятия за минимална пенсия и праг на бедност. Освен това непрекъснато увеличение на минималната пенсия би било несправедливо. Нашето решение е максимално балансирано, защото с държавния бюджет трябва да защитим интересите, освен на пенсионерите, и на работещите, на хората с увреждания, на майките... такива са възможностите на държавата, а и всичко това е в името и на финансовата стабилност'', коментира Сачева.    На питане защо в съседна Румъния би могло пенсията да бъде вдигната с 40% през есента Деница Сачева отново подчерта, че България държи на финансовата си стабилност и добави, че социалната политика в друга държава не би трябвало да ни касае.    На въпрос, касаещ промените в Кодекса на труда и минималното почасово заплащане, социалният министър отговори, че министерството разговаря по тази тема със синдикати и работодатели и за целта е създадена и работна група. По думите на Сачева ще се търсят варианти за по-гъвкави форми на заетост.    ,,Определено контролът върху болничните трябва да бъде затегнат. Основния контрол по отношение на тях би могъл да бъде извършван от лица с необходимата компетентност. Трябва да видим какви са реалните причини и защо се случва това. Там, където има измами, трябва да бъдат точно установени, за да има точно решение'', посочи още министър Сачева.    По отношение на условията в Дома за хора с деменция в с. Горско Косово социалният министър сподели, че статистиката по смъртност по останалите домове не е по-ниска, тъй като това са центрове, в които живеят доста възрастни хора.    ,,Проверката в Дома в момента тече. Имало е проверка и през 2018 г., като тогава са направени предписания, от които две-трети са изпълнени. Смятам, че персоналът има нужда от допълнителна квалификация'', каза Сачева и допълни, че на този етап ще бъде преустановено настаняването на нови хора в Дома.    „Статистиката за смъртност в домовете за хора с деменция не е различно. Правим проверка във всички домове. Но може да се каче, че там постъпват хора, които са в много тежко състояние. Голяма част са над 80 години. Специално в този дом в Горско Косово това е така. Част от тях са на носилки, друга част са в наистина почти терминално състояние. В това отношение статистиката може да е стряскаща, но си има своето обяснение”, така социалният министър Деница Сачева коментира в ефира на „Здравей, България” сигнала на омбудсмана за 24 смъртни случая в дома за хора с деменция край Сухиндол.  „Да започнем от там колко са тези домове. Те са 14 в цялата страна, като в тях в момента има настанени 774 души. Чакащи са 305. Домовете за стари хора са 82, като в тях са настанени 5365 души. А чакащите са близо 1300. Това е социалната услуга, от която има може би най-голяма нужда. И ще има за в бъдеще все повече и повече нарастваща нужда. За съжаление това е и услугата, която най-малко се заявява от общините и най-малко се търси. Може би, защото най-трудно се организира от гледна точка на персонал и подходящи помещения”, смята тя.    „Назначена е пълна проверка, която в момента тече. Имало е проверка през 2018 година, направени са предписани. Това, което е факт, е, че в този дом има лоши материални и битови условия. 2/3 от предписанията са изпълнени. Персоналът има нужда от допълнителна квалификация и обучение. От друга страна не мога да кажа, че има неглижиране на хората и злоупотреба с правата на хората. Това е сграда на бивше училище, която трудно може да се пригоди”, обясни Сачева.    „Това, което сме взели като решения, е да преустановим настаняването на нови хора в този дом. Ще видим каква е възможността част от потребители да бъдат пренасочени към други социални услуги, така че да намалим броя на хората в стаята. Говорихме вчера с кмета на община Сухиндол да потърси помещение в съседни села, така че да можем да изградим център за настаняване от семеен тип и да пренасочим както персонала, така и хората в по-добри битови условия”, каза още министърката.", "date": "2020.01.03", "title": "Деница Сачева: Непрекъснато увеличение на минималната пенсия би било несправедливо"}
{"url": "http://epicenter.bg/article/Boris-Bonev--Zeleniyat-bilet-v-Sofiya-tryabva-da-bade-bezplaten-/202900/2/0", "text": "Експертите отдавна са се съгласили, че в летните месеци предоминантно автомобилите замърсяват въздуха в София, а през зимата - битовото отопление\". Това каза пред БНР общинският съветник от \"Спаси София\" Борис Бонев и добави, че през зимните месеци и географските особености влияят. Затова, според него, трябва да се вземат мерки, които да отговарят на всички особености на нашата столица, а не мерки, които се прилагат в Париж или във Виена.    \"Преди няколко дни установих, че каченият на сайта на Столичната община Механизъм с оперативни мерки за справяне със замърсяването на въздуха не е действащият механизъм, а е стар - от 2018 година, който е бил променен през 2019-а. Новата версия обаче не е качена на сайта, а е достъпна само за общинските съветници\", обясни Бонев в предаването \"Преди всички\" по програма \"Хоризонт\".    Той уточни, че в публикувания Механизъм липсва широко огласяваната мерки за подмяна на отоплителните уреди на твърдо гориво с други, които са с пелети.    \"Грешка е да се мисли, че само в ромските махали има отопление с твърдо гориво - и в \"Лозенец\", и в кварталите от витошката яка - също се използва твърдо гориво\", коментира Борис Бонев.    Общинският съветник обясни тезата на \"Спаси София\" за въвеждането на \"зелен билет\" в дните с високо замърсяване на въздуха в столицата:    \"Целта на тази мярка е да бъде превантивна. Когато знаеш, че ще има високо замърсяване, обявяваш, че ще пуснеш \"зелен билет\", за да може преди да се стигне до замърсяването, хората да слязат от автомобилите си и да влязат в градския транспорт\". Той даде пример с Париж, където в дните със силно замърсяване има повече превозни средства на градския транспорт и ползването им е безплатно.    Трябва да бъдат намалени критериите за въвеждане на мерки за справяне със замърсяването на въздуха в София чрез безплатен \"зелен билет\" за градския транспорт, категорично заяви Бонев.    Според него повечето хора са принудени да използват личните си автомобили, защото нямат алтернатива - нямат удобен и бърз градски транспорт.    По думите му информацията, че с подмяната на градските автобуси се цели екологичен ефект - е фалшива.    \"Никой в Столичната община не е направил изчисления каква част от замърсяването в София се генерира от градския транспорт. За да може после, когато се подменят всички автобуси, да се каже - вече софийският въздух е по-чист. Защото 700-те автобуса в София са пренебрежим фактор в замърсяването на града, където всеки ден се регистрират 500 нови автомобила, а през зимата има 50 000 кюмбета, а замърсяващият ефект на едно кюмбе е колкото 16 автомобила\".", "date": "2020.01.03", "title": "Борис Бонев: Зеленият билет в София трябва да бъде безплатен "}
{"url": "http://epicenter.bg/article/Maya-Manolova--Horata-bedstvat-bez-voda-zaradi-bezhaberieto-na-upravlyavashtite/202912/2/0", "text": "Днес председателят на гражданската платформа „Изправи се.БГ” Мая  Манолова и основатели на формацията направиха второ дарение в  кампанията „Вода за Перник, вода за България”, съобщават от пресофиса на платформата.  Те доставиха нови 11 хиляди литра минерална и трапезна вода за жителите на пернишкия квартал „Църква“, който от 4 дни бедства без вода. Дарението прие кметът на квартала. Във видео Мая Манолова посочва, че „хората бедстват заради  безхаберието на управляващите във ВиК-сектора.“  „Водата, която доставихме, е нашият жест за съпричастност и ще  продължим с кампаниите за доставяне на вода. Управляващите да обяснят на хората кога ще им бъде възстановена водата”, каза още Манолова.  Тихомир Василев от „Изправи се.БГ” съобщи, че утре и на следващия ден  ще има доставки от 3700 литра от сдружението за с. Люлин, което от две  седмици няма вода. За неделя готвим и следващо дарение от над 3000  литра вода от столична фирма – сега уточняваме в кой квартал или  населено място да я доставим, обясни още Василев. Новите количества дарена вода бяха доставени пред кметството на кв.  Църква в 8,30 часа тази сутрин. Количествата ще бъде раздадени на  гражданите от местната власт.  На 30 януари в Централната ремонтна база в кв. „Проучване“ в Перник от „Изправи се.БГ” доставиха дарение от 2730 литра минерална вода за  жителите на Перник. На 28 декември от „Изправи се.БГ” разпространиха позиция с 10 въпроса към премиера Борисов във връзка с кризата във водния сектор.    „В отговор на изявлението му, че изпраща МВР във ВиК-дружествата в  страната, подчертаваме, че това е прах в очите на хората – от 28 ВиК-  дружества в областните градове, 27 се управляват от държавата, тъй като или са 100 % държавна собственост или имат над 51 % собственост на държавата. Само в София водата се управлява от частна компания с концесия и участие на Столичната община. Ако премиерът е имал политическа воля да осъществи контрол, е можел да го направи в  последните 10 години. Аналогичен е и случаят с ВиК – Перник.  Дружеството е с 51 % държавно и 49 % общинско участие. Загубите на  вода в Перник са над 74 %, според официалните данни на КЕВР и това е  състоянието от години. И общината в Перник до скоро, и държавата от 10 години се ръководят от ГЕРБ, водният режим за гражданите е факт, а  оставки няма”, се казва още в позиция на „Изправи се.БГ”. Режим на водата има в областите Перник, Плевен, Габрово и Ловеч, а от  вчера стана ясно, че пред режим са Сливен, Шумен, Търговище, Ботевград, Варна и др., които са на минимума на водните си запаси. Обръщаме внимание, че от 1 януари 2020 г. повишение на цените на  водата вече е обявено за 20 области, между които Ямбол (100 % държавно ВиК-дружество), Бургас (100 % държавно), Сливен (51 % държавно и 49 % общинско) , Варна (51 % държавно и 49 % общинско ), София (частно, концесия) и още 15 други, където ВиК-дружествата не се възползваха от правото си да не повишават цените. Само в 8 области на България водата не се повишава.\" Кампанията на „Изправи се.БГ” под мотото „Вода за Перник, вода за  България” продължава с нови дарителски акции в събота и неделя.", "date": "2020.01.03", "title": "Мая Манолова: Хората бедстват без вода заради безхаберието на  управляващите"}
{"url": "http://epicenter.bg/article/Petya-Avramova--Voden-apokalipsis-v-Balgariya-ne-se-zadava/202919/2/0", "text": "Има вероятност воден режим да бъде въведен в по-малки населени места в София област, заяви днес регионалният министър Петя Аврамова на пресконференция във ведомството, предаде БНР.    Министър Аврамова каза още, че на места вече има режим - в Габровско, Пазарджишко и Ловешко.    Тя е категорична, че воден апокалипсис няма и определи подобни твърдения от страна на опозицията, като “спекулация и насаждане на страх“.   Появилите се спекулации за състоянието на водоизточниците водят до насаждане на страх. Категорично искам да обявя, че воден апокалипсис в България не се задава. Ако някой се опитва да всее страх, за мен е абсолютно непочтено. Понеже сме в криза и темата се ползва политически и БСП се подгрява за дебатите в парламента. Това каза министърът на регионалното развитие и благоустройството Петя Аврамова, по време на брифинг, относно язовирите за питейно-битово водоснабдяване в страната, предаде Агенция „Фокус“.   Министър Аврамова каза още, че на места вече има режим - в Габровско, Пазарджишко и Ловешко.   \"Като крещим и обвиняваме едва ли помагаме в ситуацията в Перник и на другите населени места. Искам да чуя от опозицията конструктивни дебати. Можем да обсъдим идеята за структура в която да влязат всички вик дружества и тя да приема като буфер финансирането. Проблем несъбраните вземания. ВиК изпитват затруднения да вземат своите вземания, които възлизат на 80 млн. лв.\", каза още министърът на регионалното развитие и благоустройството. \"494 аварии в Перник от началото на водния режим. Към днешна дата има по 6 аварии на ден, което е хубава новина. Работят както от ВиК Перник, така и от други дружества в страната\", уточни Аврамова. \"Разрешителните са за питейно-битово ползване. 6,25% съгласно месечният график, които МОСВ разрешава и са разделени: 6.25% за питейно-битово ползване, 2.12% промишленост, производство на електроенеригия около 6% и 6.40% за други нужди. Как ще бъде разпеделно ползването на водите е в границите, които издава МОСВ\", отбеляза Петя Аврамова.   Подготвили сме доклад с смерки, които смятане че трябва да бъдат разгледани във връзка стс стабилизиране на ВиК сектора. Мерките тепърва ще дебатираме в различни формати, ще търсим експертно мнение. Идеята е да намерим най-добрият вариант, който да обедин ВиК дружества в старната. Добра идея е да има единна цена на водата в цяла България, каза още министърът на регионалното развитие. \"80 млн. лв. дължи ВиК са язовирите, на чиито МРРБ е принципал за всички в страната. Като съотношение за бизнеса е по-малко в сравнение с битовото потребление. МОСВ може да направи брифинг и да даде информация за всички 52 комплексни язовира, които следят и за които дават разрешителни за режими\", каза още регионалният министър. По думите й има малки населени места, в които е обявен воден режим. \"Те се захранват от местни водоизточници – Смолян, Габрово, Сливен има режим на водоподаване. Там, където е необходимо ще се реагира веднага. Важно е да се въведе режим, за да се избегне криза. Всички язовири имат намален режим на водата в този период на годината\", уточни още Петя Аврамова.", "date": "2020.01.03", "title": "Петя Аврамова: Воден режим може да бъде въведен и в София област"}
{"url": "http://epicenter.bg/article/V-Pernik-zatvaryat-detska-gradina-zaradi-nekachestvena-voda-/202922/2/0", "text": "Регионалната здравна инспекция /РЗИ/ в Перник е дала предписание за спиране експлоатацията на детска градина 9 \"Калина Малина\" в кв. \"Проучване\", съобщиха от институцията.    Мярката е предприета заради установено несъответствие в качеството на водата по отношение на нормативните изисквания.    Още три отклонения са констатирани при пробовземане на ул. \"Рилски езера\" в пернишкия квартал \"Църква\" и в селата Витановци и Люлин. РЗИ е дало предписания до \"ВиК\" ООД - Перник за провеждане на задължителни хигиенни и противоепидемични мерки в трите населени места.    Качеството на питейната вода в Перник се изследва в 12 пункта, разположени в различни квартали на града и 9 пункта в гр. Батановци и селата с режимно водоподаване.", "date": "2020.01.03", "title": "В Перник затварят детска градина заради некачествена вода "}
{"url": "http://epicenter.bg/article/Nikolay-Nankov--Tselenasocheno-se-manipulira-obshtestvenoto-mnenie-za-vodniya-sektor/202925/2/0", "text": "\"Направили сме подробна справка за почти всички язовири, които попаднаха в полезрението на обществото. Целенасочено се манипулира общественото мнение по темата на бедствени и кризисни ситуации във водния сектор. Там, където има намалени водни количества, които в най-лошият случай ще стигнат за 3 - 4 месеца, тоест до първото снеготопене и първите дъждове са обемите и възможността да издържат на непрекъснат режим на водоподаване без режими.\" Това каза зам.-министърът на регионалното развитие и благоустройството Николай Нанков, по време на брифинг относно язовирите за питейно-битово водоснабдяване в страната, предаде Агенция „Фокус“.   \"В тях се следи ежедневно, при необходимост кметовете по места трябва да бъдат ангажирани с адекватна позиция и там, където е необходимо, да се въвеждат режими. За язовирите с намален дебит (става въпрос предимно за села), там режим ще се въвежда периодично. По отношение на мерките, които се извършват - говорим за рехабилитация на старата станция за питейни води, за да гарантираме чиста вода за битови нужди, дори при достигане на мъртвия обем на яз. Студена. Язовир \"Студена\" в момента е с 3.8 млн. куб/м общ обем, 1.5 млн. куб/м реален обем. От вчера имаме 250л/м разходна норма. Метеорологичните условия за момента са благоприятни. Услугата за доставяне на питейна вода в Перник няма да бъде увеличавана. ВиК е в тежко финансово състояние. Подмяна на инфраструктурата в града се реализира по големият проект с европейско финансиране\", каза Нанков. По думите му водният режим е много закъснял. \"Клон 2 на водопреносната мрежа на града, който се отремонтира, в момента тече дейност по неговото изместване извън рамките на \"Стомана\" Перник. Само за седмица имаме редукция на загубените количества вода. В момента имаме 2 000 куб/м. Темата за водите се поставя във фокуса на  общественото внимание. Убеден съм, че ще има адекватни решения, макар и закъснели за ефективното управление на ВиК секторите в страната\", добави още зам.-министърът на регионалното развитие и благосутройството. \"Договорът за поддръжка на ВиК е в срок за 15 години. Според него трябва да има 4 220 00 лв. инвестиции от ВиК оператора. Той е трябвало да поддържа тази инфраструктира\", допълни още той. Нанков напомни, че в края на миналата година правителството е отпуснало 90 млн. лв. за инвестиции за Перник.    ", "date": "2020.01.03", "title": "Николай Нанков: Целенасочено се манипулира общественото мнение за водния сектор"}
{"url": "http://epicenter.bg/article/Pochina-Dimitar-Arnaudov---sekretar-na-prezidenta-po-vanshna-politika-i-bivsh-balgarski-poslanik/202926/2/0", "text": "На 61-годишна възраст внезапно почина секретарят на президента по външна политика Димитър Арнаудов. Това съобщиха от Прессекретариата на държавния глава. Професионалният му път започва през 1986 г. в Министерството на външните работи, където заема различни постове в дипломатическата си кариера. Бил е трети и първи секретар в посолството ни в Атина, Гърция, съветник и временно управляващ посолството ни в Дъблин, Ирландия.    В периода 2012 г. - 2017 г. е извънреден и пълномощен посланик на Република България в Република Албания.    Президентът Румен Радев поднася искрените си съболезнования на семейството, близките и приятелите на Димитър Арнаудов. „Трудно е да повярваме, че един толкова деликатен, ерудиран човек и професионалист си тръгна от нас завинаги. Ще го запомним като любящ баща и съпруг, добър колега и приятел, отдаден на кариерата дипломат“, заявява държавният глава Румен Радев.    Погребението ще бъде днес от 15.00 часа в родния град на дипломата - Гоце Делчев.   С името на Димитър Арнаудов бе свързана последната катастрофа на НСО.  ", "date": "2020.01.03", "title": "Почина секретарят на президента по външна политика Димитър Арнаудов"}
{"url": "http://epicenter.bg/article/Varhovniyat-lider-na-Iran-obeshta--tezhko-otmashtenie-quot--za-ubiystvoto-na-Suleymani/202895/7/0", "text": " командващ елитните части на Иранската революционна гвардия, предава AFP, като припомня, че той загина при удари на САЩ в близост до летището в Багдад. „Мъченичеството е наградата за непрестанните му усилия през всичките тези години“, написа Хаменей в своя профил в социалната мрежа „Туитър“. Той обяви тридневен национален траур. „С неговата кончина, по Божията воля, неговата дейност и пътят му няма да бъдат спрени, тежък отмъщение очаква престъпниците, които окървавиха нечестивите си ръце с кръвта на Сулеймани и други мъченици в снощния инцидент\".    и определи смъртта му като  от страна на САЩ, предава TACC, като се позовава на съобщение на първия дипломат на Техеран в социалната мрежа „Туитър“.  койо е начело на най-ефективната сила в борбата срещу „Ислямска държава“, „Джебхат ал Нусра“, „Ал –Кайда“ и други, е изключително опасна и е глупава ескалация\", написа Зариф. Той също така подчерта, че САЩ ще бъдат отговорни за всички последствия от убийството на иранския военен лидер.  са нанесли ракетни удари в ранните часове на деня близо до летището на Багдад, при което е убит Касем Сюлеймани, командир на специалните части на Ислямската революционна гвардия „Кудс“. Пресслужбата на военното ведомство на САЩ също съобщи, че операцията е извършена със заповед на президента на САЩ Доналд Тръмп.   \"По нареждане на президента американските военни предприеха решителни отбранителни действия за защита на американските служители зад граница като убиха Касем Солеймани, ръководител на корпуса \"Ал Кудс\" на Иранската революционна гвардия, който САЩ обяви за чуждестранна терористична организация\", се казва в съобщението на Пентагона. \"Ген. Сулеймани разработваше планове за нападения срещу американски дипломати и служители в Ирак и района. Той и неговите части \"Ал Кудс\" са отговорни за смъртта на стотици американци и техни партньори от международната коалиция, както и за раняването на още хиляди хора. Той оркестрира нападенията срещу бази на коалицията в Ирак през последните няколко месеца, включително на 27 декември, в които загинаха и бяха раени американци и иранци. Той е одобрил и нападението срещу американското посолство в Багдад тази седмица.\" Иранската телевизия потвърди малко преди 5 часа сутринта българско време, че Сулеймани е станал жертва на ракетни удари на американски хеликоптери. Сред загиналите е и Абу Махди ал Мухандис (боен псевдоним на Джамал Джафар Мохамед Али Ебрахими), зам.-командир на Хашд ал Шааби - подкрепяни от Иран шиитски милиции в Ирак.  Това може да предизвика масово кръвопролитие - от акции на отмъщение по цял свят до избухване на гражданска война в Ирак, опасяват се анализатори. Касем Сулеймани е архитектът на стратегията на Иран за т.нар. прокси конфликти чрез подкрепата, въоръжаването и финансирането за проирански милиции в целия район. Той бе и вероятно най-важният ирански фактор в Близкия изток през последните 30 години. САЩ правят тази стъпка в момент, когато атаките срещу посолството им в иракската столица бяха прекратени, шиитските милиции се оттеглиха и се очакваше фаза на преговори. Късно в четвъртък министърът на отбраната Марк Еспър каза, че САЩ няма да приемат атаки срещу техни служители в района и обвини Иран за насилието при посолството. \"Атаките срещу нас ще бъдат посрещнати с ответни реакции във време, по начин и на място, което ние изберем. Настояваме режимът в Иран да прекрати зловредната си дейност\", се казва още в изявлението му.    ", "date": "2020.01.03", "title": "Върховният лидер на Иран обеща „тежко отмъщение\" за убийството на Сулеймани"}
{"url": "http://epicenter.bg/article/Netanyahu-sakrashtava-poseshtenie-v-Gartsiya-sled-ubiystvoto-na-iranskiya-general-Kosem-Suleymani-/202899/7/0", "text": "Израелският министър на отбраната Нафтали Бенет насрочи за тази сутрин спешно съвещание с военното командване и шефовете на тайните служби, за да обсъди въпроси на сигурността след убийството на иранския генерал Касем Солеймани при въздушен удар на САЩ в Ирак. Това съобщи в. \"Джерузалем пост\", информира ТАСС.    По данни на вестника в срещата ще участва и началникът на израелския Генерален щаб Авив Кохави.    Агенцията цитира и съобщения, според които в контекста на последните събития в региона премиерът на Израел Бенямин Нетаняху смята да съкрати посещението си в Гърция и да се върне в родината. Израелската армия междувременно е решила да затвори за туристи планината Хермон.", "date": "2020.01.03", "title": "Нетаняху съкращава посещение в Гърция след убийството на иранския генерал Косем Сулеймани "}
{"url": "http://epicenter.bg/article/Premierat-na-Severna-Makedoniya-podava-ostavka-dnes-/202902/7/0", "text": "Днес се очаква премиерът на Северна Македония да подаде оставка и да бъде сформирано служебно правителство, което ще управлява до провеждането на предсрочни парламентарни избори на 12 април.    До вота се стигна, след като Европейският съюз не даде през октомври дата за начало на преговори за членство на Северна Македония.    Датата за оставката на правителството на Зоран Заев е известна, още когато миналата година партиите се договориха за предсрочни избори. До последната минута обаче имаше разногласия между управляващия Социалдемократически съюз и опозиционната ВМРО-ДПМНЕ за длъжността министър на вътрешните работи.    Вчера следобед лидерът на опозицията Християн Мицкоски номинира Наке Чулев от Дирекцията за разузнаване, специализирал в Софийския университет. Зоран Заев още преди нова година заяви, че оставката му като премиер е написана и само чака да бъде внесена в парламента, който според процедурата трябва да я констатира и пада цялото правителство.    Днес президентът Стево Пендаровски трябва да даде мандат за съставяне на технически кабинет на досегашния министър на вътрешните работи Оливер Спасовски - номинация на управляващия Социалдемократически съюз. Веднага, след като беше избран да застане начело на преходното управление, Спасовски заяви, че най-голямото му желание е Зоран Заев да се върне бързо на премиерския пост. Спасовски ще бъде вторият служебен премиер на Северна Македония след Емил Димитриев.    Той оглави преходното правителство по силата на Договора от Пържино след вълната от протести и медийни бомби, които разкриха корупция по най-високите етажи на властта и доведоха Зоран Заев на власт. Служебното правителство ще управлява 100 дни, както повелява Договора от Пържино. Залогът на предстоящите избори е голям, а изходът от вота може да доведе до завой в политиката на Скопие и отдалечаване от европейската цел.    Проучване на обществените нагласи от края на декември показва, че Социалдемократическия съюз на Македония и Зоран Заев се ползват с най-голяма подкрепа в страната.", "date": "2020.01.03", "title": "Премиерът на Северна Македония подава оставка днес "}
{"url": "http://epicenter.bg/article/Mayk-Pompeo--Irakchanite-tantsuvat-po-ulitsite-sled-smartta-na-Syuleymani-/202903/7/0", "text": "Американският държавен секретар Майк Помпео публикува видео в социалната мрежа „Туитър“, в което – според думите му, показва как иракчаните „танцуват по улиците\" заради убийството на върховния ирански командир Касем Сюлеймани, предаде AFP, цитира Агенция „Фокус“.    „Иракчаните танцуват по улицата за свобода; благодарни, че генерал Сюлеймани вече го няма\", написа Помпео под видео с кадри на десетки хора, които тичат по път, развявайки иракски знамена и други знамена.    САЩ обявиха по-рано, че при ракетни удари в ранните часове на деня край летището в Багдад са ликвидирали командира на спецзвеното „Кудс“ на Иранската революционна гвардия.", "date": "2020.01.03", "title": "Майк Помпео: Иракчаните танцуват по улиците след смъртта на Сюлеймани "}
{"url": "http://epicenter.bg/article/Rusiya--Ubiystvoto-na-Syuleymani-e-avantyuristichna-stapka--shte-dovede-do-eskalatsiya-na-naprezhenieto/202906/7/0", "text": "Убийството на иранския генерал Касем Сулеймани в резултат на американски ракетен удар в Ирак ще увеличи напрежението в Близкия изток.   Това казаха за ТАСС от Министерството на външните работи на Руската федерация, съобщава Агенция \"Фокус\". „Ние считаме убийството на Сулеймани в резултат на американски ракетни удари в околностите на Багдад като авантюристична стъпка, която ще доведе до засилване на напрежението в целия регион\", отбелязват от руското външно министерство.   \"Сулеймани предано защитаваше националните интереси на Иран. Изказваме искрени съболезнования на иранския народ\", се казва още в съобщението, предадено от ТАСС.   Междувременно Франс прес и БТА предадоха съобщение на Белия дом, с което Съединените щати призоваха гражданите си в Ирак да напуснат незабавно страната. ", "date": "2020.01.03", "title": "Русия: Убийството на Сулеймани е авантюристична стъпка, ще доведе до ескалация на напрежението"}
{"url": "http://epicenter.bg/article/Belgiyskiyat-sad-prekrati-deloto-za-ekstradatsiyata-na-Puchdemon-v-Ispaniya/202909/7/0", "text": "Белгийският съд реши да отхвърли искането за екстрадицията на бившия президент на автономната област Каталуния Карлес Пучдемон в Испания, признавайки парламентарния му имунитет, предава TACC, цитирана от Агенция \"Фокус\", като се позовава на телевизионния канал  . „Брюкселският съд отхвърли екстрадицията на Карлес Пучдемон, признавайки го за неприкосновена фигура въз основа на избора му за депутат в Европейския парламент от Каталуния“, се посочва в съобщение на телевизионния канал. Мадрид оспорва факта, че Пучдемон разполага с парламентарен имунитет, тъй като след като беше избран за депутат в Европейския парламент от Каталуния, той не беше официално одобрен за такъв от испанските власти. Това е едно от изискванията, съгласно процедурите на Европейския парламент, и понеже то не беше спазено, Мадрид не смята, че Пучдемон е трябвало да получи депутатски мандат.", "date": "2020.01.03", "title": "Белгийският съд прекрати делото за екстрадацията на Пучдемон в Испания"}
{"url": "http://epicenter.bg/article/Zoran-Zaev-podpisa-ostavkata-si/202915/7/0", "text": "Премиерът на Северна  Македония Зоран Заев обяви, че е подписал оставката си, след което се очаква председателят на парламента да свика пленарно заседание, на което тя да бъде обявена, съобщи БНР.   „Вярвам, че това ще стане много бързо, за да може процедурата да бъде започната през деня и работата по избора на преходното правителство да приключи“, каза Заев в програмата \"Сутрешен брифинг\".   Очаква се да бъде сформирано служебно правителство, което ще управлява до провеждането на предсрочни парламентарни избори на 12 април.    До вота се стигна, след като Европейският съюз не даде през октомври дата за начало на преговори за членство на Северна Македония. Датата за оставката на правителството на Зоран Заев е известна, още когато миналата година партиите се договориха за предсрочни избори. До последната минута обаче имаше разногласия между управляващия Социалдемократически съюз и опозиционната ВМРО-ДПМНЕ за длъжността министър на вътрешните работи.   Вчера следобед лидерът на опозицията Християн Мицкоски номинира Наке Чулев от Дирекцията за разузнаване, специализирал в Софийския университет.    Още преди нова година Зоран Заев заяви, че оставката му като премиер е написана и само чака да бъде внесена в парламента, който според процедурата трябва да я констатира и пада цялото правителство.   Днес президентът Стево Пендаровски трябва да даде мандат за съставяне на технически кабинет на досегашния министър на вътрешните работи Оливер Спасовски - номинация на управляващия Социалдемократически съюз. Веднага, след като беше избран да застане начело на преходното управление, Спасовски заяви, че най-голямото му желание е Зоран Заев да се върне бързо на премиерския пост. Спасовски ще бъде вторият служебен премиер на Северна Македония след Емил Димитриев.   Заев очаква целият процес да протече гладко, припомняйки, че практиката за съставяне на преходно правителство е установена още през 2016 г. по искане на СДСМ, която политическа сила тогава беше опозиция.", "date": "2020.01.03", "title": "Зоран Заев подписа оставката си"}
{"url": "http://epicenter.bg/article/SASht-zabranyavat-aromatiziranite-e-tsigari/202917/7/0", "text": "Администрацията на Доналд Тръмп обяви, че ще бъдат забранени по-голямата част от ароматизаторите на електронни цигари, които са хит сред младежите, но индустрията на вейпинга успя да си извоюва значителни отстъпки, напук на препоръките на здравните организации, предаде АФП, цитирана от БТА.   След години на нехайство и на няколкомесечни колебания САЩ избраха компромисно решение. То се ситуира някъде между обявяването на електронните цигари за алтернатива на тютюнопушенето, както е във Великобритания, до пълната им забрана, какъвто е случаят с Индия. За пръв път от появата на тези продукти през миналото десетилетие, американският регулатор ще даде точни указания какво може и какво не може да се продава, като целта е да се предпазят младите хора. Тези мерки се добавят към решението на Конгреса да бъде вдигната възрастта за продажба на споменатите артикули от 18 на 21 години, взето миналия месец.   От началото на месец февруари тази година регулаторът предвижда да бъдат разрешени за продажба само ароматизаторите за електронни цигари с пълнители с ментолов вкус. Става дума за електронните цигари от типа Juul. Ще бъдат забранени за търговската мрежа пълнители с ароматите на плодове и бонбони, които са предпочитани от младежите. Ментолът ще продължи да се предлага, какъвто е случаят и при традиционните никотинови цигари.   От забраната обаче остават изключени всички електронни цигари, които използват пълнители, при които потребителите могат да правят свои собствени смеси с никотин, канабис и аромати. Властите изтъкват мотива, че тези продукти са популярни най-вече сред възрастното население. Освен това те се продават в специализирани магазини, където може по-добре да се контролира възрастта на клиентите. Здравните асоциации в САЩ са разтревожени от направените компромиси. Те са притеснени от възможността младежите да се пренасочат към ментоловите електронни цигари или да започнат да се сдобиват с разрешените артикули от специализираните магазини.", "date": "2020.01.03", "title": "САЩ забраняват ароматизираните е-цигари"}
{"url": "http://epicenter.bg/article/Posolstvoto-na-SASht-v-Bagdad-prizovava--Amerikanskite-grazhdani-da-napusnat-Irak-nezabavno/202924/7/0", "text": "Посолството на САЩ в Багдад призова американските граждани в Ирак „да напуснат незабавно“ страната, предава AFP.    „Гражданите на САЩ трябва да напуснат страната по въздух, докато това е възможно, а ако не успеят, да отидат в други страни по суша“, се казва в съобщение на посолството.    САЩ нанесоха ракетни удари край летището в Багдад в сутрешните часове на деня, но то все още е отворено за полети.  ", "date": "2020.01.03", "title": "Посолството на САЩ в Багдад: Американските граждани да напуснат Ирак незабавно"}
{"url": "http://epicenter.bg/article/Demokratite--Tramp-izpravya-SASht-pred-poredna-pagubna-voyna-v-Blizkiya-iztok-/202927/7/0", "text": "Видни представители на Демократическата партия в САЩ реагираха с остри критики на снощния ракетен удар по летището в Багдад, извършен по нареждане на президента Доналд Тръмп, при който бе убит видният иранския генерал Касем Сюлеймани, предадоха Ройтерс и Асошиейтед прес.    Бившият вицепрезидент и вероятен съперник на Тръмп в битката за Белия дом на изборите тази година Джо Байдън обвини президента, че е \"хвърлил пръчка динамит в буре с барут\". \"Нито един американец няма да оплаква смъртта на Касем Сюлеймани, който подкрепяше терора и сееше хаос. Това обаче не оправдава предприетия от Тръмп неимоверно ескалиращ ход в един вече достатъчно опасен регион. Ние можем да се окажем на ръба на грамаден конфликт в Близкия изток. Тръмп дължи на американския народ обяснение за стратегията и плановете за поддържане на безопасността на нашите войници и нашия дипломатически персонал, на нашите хора и на нашите интереси - както тук, в страната, така и зад граница, и на нашите партньори в региона и извън него\", посочи Байдън.    По подобен начин се изрази и сенаторката Елизабет Уорън, една от кандидатките за президентската номинация на демократите. \"Сюлеймани беше убиец, отговорен за смъртта на хиляди хора, включително стотици американци. Но този безразсъден ход ескалира напрежението с Иран и засилва вероятността от повече смъртни случаи и от нов близкоизточен конфликт. Нашият приоритет трябва да бъде избягването на нова скъпоструваща война\", написа Уорън в Туитър.    Друг претендент за президентския пост от Демократическата партия, сенаторът Бърни Сандърс, заяви в Туитър, че \"опасната ескалация, предприета от Тръмп, ни приближава до поредна пагубна война в Близкия изток , която може да струва неизброими жертви и трилиони долари\".  Лидерката на демократите в Камарата на представителите Нанси Пелоси обвини администрацията на Тръмп, че е извършила въздушния удар, убил Сюлеймани, без консултация с Конгреса и без получаване на парламентарно разрешение за използване на военна сила срещу Иран. Това рискува да провокира още по-опасна ескалация на насилието\", каза тя.    Сходно мнение изрази и сенаторът демократ Кристофър Мърфи, който е член на сенатската комисия по външните работи. Той остро разкритикува решението на Белия дом да не уведоми предварително Конгреса за ракетния удар, при който бяха убити Сюлеймани и още няколко видни ирански личности. \"Въпросът сега е: разправи ли се Америка с втория най-могъщ човек в Иран без одобрението на Конгреса, знаейки, че по този начин разпалва мащабна война в региона\", запита риторично сенаторът в Туитър.  ", "date": "2020.01.03", "title": "Демократите: Тръмп изправя САЩ пред поредна пагубна война в Близкия изток!"}
{"url": "http://epicenter.bg/article/Borisov-inspektira-stroitelstvoto-na-AM--quot-Hemus-quot-/202930/2/0", "text": "Премиерът Бойко Борисов инспектира строителството на АМ \"Хемус\" при Търговище в посока Шумен.   Заедно с него е и вицепремиерът Томислав Дончев. \"Строителите на АМ Хемус вече са набрали скорост и опит, много от тежката работа е свършена. Ако е било лесно, Томи, да са го направили другите! Да не са ни чакали нас\", коментира по време на инспекцията Борисов.   \"Тук имам няколко приятели багеристи, сега ще видиш, Томи, надолу. В една кал идвах и те ми махат да ида при тях и ми казаха, че, ако закъсам, ще ме изтеглят с вериги\", посочи Борисов.   Здравейте, лъвове! Действаме ли? Как си? За много години!, поздрави работниците министър-председателят.   \"Минавал ли си скоро оттук?\", попита Дончев премиерът. И след признанието му, че не е, коментира шеговито: \"Защото направихме обходното на Габрово!\" Преди да стане вицепремиер, Дончев бе кмет на Габрово.   След това премиерът подкара по трасето, като предварително се осведоми дали може да мине с джипа. \"След два месеца като дойдем, това ще е с чакъл вече\", коментира Борисов. Стана ясно, че в този участък има забавяне заради отчуждителни процедури.   \"Магистрала \"Хемус\", огромни съоръжения. Вече слагат чакъл, хумусът е отнесен. Много ни е красива България, но да направиш пътища\", коментира премиерът по време на инспекцията. \"Представяш ли си колко самосвали с пясък са насипани!\", удиви се Борисов.   \"Искам октомври-ноември до Търговище да стигнем. Искам за няколко месеца да излеем колоните\", продължи Борисов.    \"По-трудно е от \"Тракия\" и е по-скъпо\", добави Дончев. \"По \"Струма\" е готово всичко, без Кресна - дефилето\", продължи вицепремиерът. \"Когато е готова \"Хемус\", с \"Тракия\" и \"Струма\" - да затворим пръстена. Остава само \"Черно море\", добави Дончев.   \"Хемус\" искам да я видя и съм спокоен, добави Борисов. \"Няма участък, където да не се работи. Това най-ме радва\", продължи министър-председателят.   \"Уникални са ни археолозите!\", обясни забавянето на конкретния участък от \"Хемус\", по който се движи, Борисов. \"Това е археологията, където има много находки. Излизат такива неща, каквито не са си ги и мислили дори. Вече са освободили трасето и можем да продължим. Уникални са ни археолозите. Всичко което е необходимо за АМ Хемус сме го предвидили, така че да е необратим процес\", продължи премиерът.   \"След 2 месеца този участък на АМ „Хемус“ от п.в. „Белокопитово“ до п.в. „Буховци“ ще е с чакъл вече. Отчуждителните процедури се забавиха, но скоро за минути ще се минава по трасето. Навсякъде правим съоръжения, за да се свързва старият път със селата. Успяхме да запазим и гората. Като минем Белокопитово, вече може да се събличаме, че отсреща е морето\", добави Бойко Борисов.   Следващата спирка на Бойко Борисов бе за среща с медиите.   \"От Търговище до Белокопитово вече мога да минавам. Виждете, няма празници, няма делници, работи се много усърдно. Ще видите като стане \"Хемус\", Северна България - каква разлика ще има\", обясни на журналистите премиерът. Пред тях Борисов коментира и проблема с водата на Перник и Ботевград.   \"Защо църцорка водата? Заведете ме там, където са подменили канализацията БСП по време на тяхното управление?\", обърна се към медиите Борисов. И обясни, че в Ботевград разходите за вода през зимата са по-големи, отколкото през лятото. \"Знаете ли защо е така? Защото през зимата си пускат чешмите да не замръзват! И вместо три кубика - сто! И баба ми така правеше в Банкя навремето\", обясни на журналистите той. И повтори и пред тях, че като види \"Хемус\" готова - ще е по-спокоен. Тогава ще си пуска вечер телевизора, ще гледа и ще критикува.   А на строителите обеща през месец - два да минава, защото \"като ги ръчкаме по-добре работят\".   По-късно премиерът написа във Фейсбук:  ", "date": "2020.01.03", "title": "Борисов: Защо църцорка водата?! Заведете ме там, където БСП са подменили водопровод!  (ВИДЕО)"}
{"url": "http://epicenter.bg/article/D-r-Mihaylov--Vodnata-kriza-shte-se-razreshi-chrez-instrumentite-na-GERB--a-ne-s-politicheska-revolyutsiya/202931/2/0", "text": "\"Разрешаването на водната криза ще стане чрез инструментите на управляващата партия, няма да стане по никакъв начин чрез политическа революция или предсрочни избори\". Това каза пред БНР д-р Николай Михайлов - психиатър, богослов.    По думите му Борисов ще заеме позицията на тези, които са без вода, и така ще се справи с кризата.    Анализаторът прогнозира, че водната криза в Перник няма да доведе до падане на правителството. Според него с искането за вот на недоверие БСП е изтръгнала проблема с водата от страдащите хора, но БСП не представлява политическа алтернатива на управлението, тя не може да мобилизира и да оглави широки мнозинства на разгневени хора.    \"Изчезващата през водопроводната мрежа вода е метафора на изчезващото национално богатство. Водата изчезва в канализацията, а националното богатство изчезва в джобовете на клиентелната мрежа - в престъпни джобове. Парите са стихия, която не може да бъде овладяна. Те минават като водата през всеки процеп на закона, за да осъществят печалба\", смята той.    Д-р Михайлов коментира в предаването \"Хоризонт за вас\", че Борисов чете всички протестни явления през призмата на това как да задоволи активистите и предводителите на тези бунтове.    По думите на анализатора \"хората избират по-перспективното - да си сервират секторни победи, като се мобилизират да се борят за частен интерес\". Той коментира, че така се изтръгват победи от властта, която е много боязлива, когато въстават срещу нея:    \"Особено властта на Бойко Борисов. Той се безпокои да не се провали, да не бъде разобичан. И второ - да не бъде катурнат от власт\". Според него амортизираната политическа среда у нас, примирението на всички, показва знанието за това, че усилията не водят много далеч, \"защото сме зависили от външната конюнктура, а и винаги, когато сме се опитвали да решаваме въпросите радикално, сме си навличали на главата допълнителни проблеми\".", "date": "2020.01.03", "title": "Д-р Михайлов: Водната криза ще се разреши чрез инструментите на ГЕРБ, а не с политическа революция"}
{"url": "http://epicenter.bg/article/Yordanka-Fandakova--Prodalzhavame-modernizatsiyata-na-gradskiya-transport/202932/2/0", "text": "Столична община е в пилотната фаза на проекта за електронни обществени поръчки. Това каза кметът на София Йорданка Фандъкова, по време на среща в Столична община, предаде репортер на Агенция \"Фокус\". “Имаме готовност първите поръчки за годината да са по този начин. И да няма друг начин. Непрекъснато наши структури възлагат малки и големи поръчки. Първият проект, обявен по този начин, ще е за поддръжката на фонтаните в София. 240 000 лв. е прогнозната му  стойност”, добави Фандъкова. “Има и още няколко по-малки обществени поръчки, като процедурата за патронажните услуги. Ползата е за участниците, че няма да разнасят кашоните с документи. Вече всички документи се подават електронно, което е голямо удобство, по-малко хартия се харчи, а и има максимална прозрачност за обществените поръчки”, каза още кметът на София. “Вчера дойдоха и последните 7 нови електрически автобуса, те са част от проекта. По линия 123 вече се движи новият електробуса. Очаква се новите да бъдат пуснати до края на месец март. Миналата година пуснахме първите 30 електробуса,  тази година продължаваме с  програмата. Продължаваме с модернизацията на електротранспорта” посочи още тя. “До средата на годината ще бъдат пуснати в движение новите трамваи. Те ще се движат по линия 18. Продължаваме модернизацията на градския транспорт, като основна мярка за подобряване качеството на въздуха”, допълни Фандъкова. “До края на януари очаквам да приключат процедурите за подобряване на качеството на въздуха, със закупуването на 30 тролея. Продължават процедурите за 82 електробуса. 30 електробуса да се движат по линии 73, 74, 6 и 60. Това е много сериозна програма за модернизация на градския транспорт, много конкретен, ясен план”, каза Йорданка Фандъкова.", "date": "2020.01.03", "title": "Йорданка Фандъкова: Продължаваме модернизацията на градския транспорт"}
{"url": "http://epicenter.bg/article/Geshev-se-sreshta-s-Ninova-zaradi-razsledvaniyata-za-vodnata-kriza-v-Pernik-/202933/2/0", "text": "В понеделник - 6 януари, главният прокурор Иван Гешев ще проведе среща с председателя на Парламентарната група \"БСП за България\" г-жа Корнелия Нинова, съобщи пресцентърът на прокуратурата.    Срещата е по повод водените разследвания относно водната криза в Перник и публично заявеното намерение на г-жа Нинова да предостави допълнителна информация от значение за предприетите действия от правоприлагащите органи.    По същия повод в края на ноември бе проведена среща и с кмета на Община Перник - Станислав Владимиров, припомнят от прокуратурата.", "date": "2020.01.03", "title": "Гешев се среща с Нинова заради разследванията за водната криза в Перник "}
{"url": "http://epicenter.bg/article/Kmetat-na-Pernik-tarsi-dobrovoltsi-za-razdavane-na-voda-/202936/2/0", "text": "Кметът на Перник Станислав Владимиров призовава доброволци да помагат за раздаването на минералната вода в града, съобщават от общинският пресцентър на града и БТА.    Общината създаде организация, при която жителите в различните кварталите на града и селищата с режимно водоподаване получават бутилирана вода. Доставката се извършва по график във всички квартали на града и населените места в общината.    Доброволците ще бъдат в помощ на общинските служители за справедливото разпределение на водата. Ще бъде създадена и организация за доставката на вода на възрастни и трудноподвижни хора.  \"Правим всичко възможно водата да достигне до всички нуждаещи се, затова ни е необходима вашата помощ\", апелира градоначалникът.    Той призовава перничани да бъдат солидарни със съгражданите си, изпитващи затруднения в осигуряване на своите битови нужди.", "date": "2020.01.03", "title": "Кметът на Перник търси доброволци за раздаване на вода    "}
{"url": "http://epicenter.bg/article/Iran--Mozhe-da-udarim-36-bazi-na-SASht/202929/7/0", "text": "Ние имаме възможност да ударим 36 бази на САЩ, това е заявил председателят на комисията по национална сигурност и външна политика в иранския парламент Моджеба Зулнур, предаде РИА Новости.    \"Щом от Америка взимат на прицел наши цели извън Ислямската република, ние можем да вдигнем мушката срещу най-малко 36 бази на американците. Толкова военни поделения на САЩ се намират на един изстрел разстояние от нашата родина. Най-близката база е в Бахрейн\", е заявил депутатът.  Думите на Зулнур са били произнесени часове след гибелта на Касем Солеймани, убит при американския удар срещу международното летище в Багдад. Смъртта на командира на иранските Бригади ал Кудс е била заклеймена и от редица мюсюлмански организации.    Лидерът на \"Хизбулла\" (проиранската милиция, действаща в Ливан) Хасан Насралла, е призовал мюсюлманите по цял свят да се обединят. \"Ние трябва жестоко да накажем убийците на воините на Исляма\", е казал още той.  Насралла обаче не е посочил дали неговият заместник Касем Наим е загинал при американската операция. По-рано се появи информация, че вторият човек в \"Хизбулла\" е бил убит в столицата на Ирак.    Убийството на Солеймани е било заклеймено и от радикалните палестински групи Ислямски джихад и ХАМАС, както и от сирийското правителство.    Иракският премиер в оставка Адел Абдел Махди е заявил днес, че американският удар ще предизвика опустошителна война в страната му и в региона.  Междувременно посолството на Вашингтон в Багдад е призовало американските граждани в Ирак да напуснат близкоизточната страна.   ", "date": "2020.01.03", "title": "Иран: Може да ударим 36 бази на САЩ"}
{"url": "http://epicenter.bg/article/Dzho-Baydan-s-ostra-kritika-kam-Tramp--Hvarli-snop-dinamit-v-bure-s-barut-/202934/7/0", "text": "Американски демократи отправиха остра критика към президента Тръмп по повод ракетната атака в Багдад и убийството на високопоставения ирански генерал Касим Сюлеймани. В резултат на случилото се американските граждани са призовани незабавно да напуснат Ирак.  Бившият вицепрезидент Джо Байдън изрази отношение като написа, че „ Командирът на елитните части „Ал Кудс“ Касем Сюлеймани бил заслужил да бъде подведен под отговорност за „престъпленията си срещу американски войници“, пише още Байдън. Но американската атака ненужно е довела до ескалация на и без това вече опасната ситуация в региона.  Председателката на Камарата на представителите Нанси Пелоси постави под въпрос правната страна на атаката. Според нея нападението е осъществено без обсъждане с Конгреса. Животът на американските части и дипломати не може да бъде застрашаван от провокативни действия, смята тя. Въздушното нападение можело да доведе до „опасна ескалация на насилие“.  Сенаторът от Демократическата партия Крис Мърфи написа с Туитър, че Сюлеймани несъмнено е враг на Съединените щати.  Републиканският сенатор Марко Рубио оправда убийството на Сюлеймани (в Туитър) като акт на самозащита. Иран и неговите представители били предупредени от САЩ, но игнорирали предупрежденията. „Те се объркаха много тежко“, пише Рубио.  Пентагонът съобщи по-рано, че генерал Сюлеймани и бригадите „Ал Кутс“ са отговорни за смъртта на стотици американци и техни съюзници. В предходните месеци той ръководел нападения върху бази на американските съюзници и одобрил насилническите протести пред американското посолство в Багдад.  Днес американското посолство в Багдад призова американските граждани незабавно да напуснат Ирак.   Той също говори за опасна ескалация и предупреждава за възможна война в региона. Премиерът призова и за извънредно заседание на парламента.   Скизоната в планината Ермон близо до границата със Сирия остана затворена след оценка на ситуацията, както съобщиха от израелската армия. Премиерът Бенямин Нетаняху, по информация от неговия пресофис, е съкратил посещението си в Гърция, за да се завърне в страната.   Говорителят на външното министерство в Пекин заяви, че мирът и стабилността в Близкия изток трябва да бъдат запазени.  По информация, разпространена от ТАСС,    : „Случи се това, от което се опасявахме – напрежението между САЩ и Иран се покачи“. Приоритет сега било стабилизирането на региона, а Франция ще засили контактите си със своите партньори.   В Туитър той призова за готовност бойците от Армията на Махди, официално разпусната преди десетилетие. По време на американското присъствие в Ирак тя бе едни от най-мощните противници на американските части.  Остра критика към САЩ отправиха още палестинските организации „Хамас“ и „Ислямски Джихад“, както и „Хизбула“ в Ливан. ", "date": "2020.01.03", "title": "Джо Байдън с остра критика към Тръмп: Хвърли сноп динамит в буре с барут!"}
{"url": "http://epicenter.bg/article/Esmail-Gaani-e-noviyat-komandvasht-silite--quot-Al-Kuds-quot--sled-smartta-na-Syuleymani/202935/7/0", "text": "Върховият ръководител на Иран назначи Есмаил Гаани за нов командващ силите \"Ал Кудс\" след смъртта на неговия предшественик, убит днес при американски въздушен удар по летището в Багдад, предадоха Франс прес и Ройтерс, цитирани от БТА.   \"След мъченическата гибел на славния генерал Касем Сюлеймани назначавам бригаден генерал Есмаил Гаани за командващ силите \"Ал Кудс\" от Корпуса на гвардейците на Ислямската революция, заяви аятолах Али Хаменей в комюнике, публикувано на официалния му сайт.   В текста се подчертава, че няма да бъдат правени промени в дейността на елитните сили, които отговарят за ирански военни операции в Близкия изток, включитело чрез съюзнически милиции.   Гаани бе заместник-командващ \"Ал Кудс\" от 1997 г., когато елитните ирански сили бяха оглавени от Сюлеймани.", "date": "2020.01.03", "title": "Есмаил Гаани е новият командващ силите \"Ал Кудс\" след смъртта на Сюлеймани"}
{"url": "http://epicenter.bg/article/Mariya-Zaharova--Sled-ubiystvoto-na-Syuleymani-sme-v-nova-realnost-/202939/7/0", "text": "САЩ първо извършиха ракетна атака върху летището в Багдад и едва след това поискаха оценка на Съвета за сигурност на ООН за нападението срещу американското посолство в Ирак. Това е върха на цинизма, смята официалният представител на руското външно министерство Мария Захарова, предава TACC, цитирана от \"Фокус\".    \"Оказва се, че първо е нанесена ракетната атака (…) И чак тогава след това те изискват (оценка на ситуацията), която се разви около посолството (на САЩ в Ирак). Това, разбира се (…) е връх на цинизма\", каза тя в свое изказване пред телевизия „Россия-24“.    Захарова припомни, че правната оценка на нападението срещу посолството на САЩ, както и възможните мерки и ответни действия към друга страна във връзка с него са прерогативи на Съвета за сигурност на ООН.  \"За осъждането на нападенията срещу посолствата им държавите се обръщат към Съвета за сигурност на ООН. Вашингтон не се обърна към Съвета за сигурност. Това значи, че реакцията на света не ги интересува\", подчерта Захарова в свое съобщение в социалната мрежа „Фейсбук“.    \"Освен ескалацията на напрежението в региона, което със сигурност ще повлияе на милиони хора, това няма да доведе до нищо\", каза още Захарова.  Тя обърна внимание на факта, че през последните пет или шест години САЩ многократно блокираха изявления на председателя на Съвета за сигурност на ООН, осъждащи нападения срещу посолства на други държави.    Според Захарова ключова в тази ситуация е оценката именно на Ирак, тъй като това е държавата, подложена на ракетен огън от друга страна.  „Действащият министър-председател на Ирак Адел Абдул Махди счита въздушния удар на летището в Багдад, който уби заместник-началника на иракската шиитска милиция Абу Махди ал Мухандис, като акт на агресия срещу неговата страна“, припомни говорителят на външното министерство.    Захарова отбеляза, че убийството на Сюлеймани е проява на нова реалност, при която убийството на длъжностно лице без никакво правно основание е възможно.  \"Трябва също да добавя, че днес сме изправени пред проявление на нова реалност. А именно, унищожаването на представител на правителството на суверенна държава, длъжностно лице, без (…) каквото и да е правно основание. Това е изключително важно обстоятелство\", каза тя.    Дипломатът също не изключи, че темата за удара на САЩ върху летището в Багдад ще бъде обсъдена в Съвета за сигурност на ООН.  \"Разбира се, тази тема мисля, че ще бъде обсъдена днес (3 януари) в Ню Йорк. Форматът, според мен, все още се разработва\", добави Захарова.    Тя изрази увереност, че тази тема ще бъде разгледана от международните организации, отделните държави и политиците.  „И, разбира се, това няма да бъде заобиколено в ООН“, добави представителят на руското външно министерство.  ", "date": "2020.01.03", "title": "Мария Захарова: След убийството на Сюлеймани сме в нова реалност!"}
{"url": "http://epicenter.bg/article/-Pompeo--SASht-ostavat-posveteni-na-deeskalatsiyata-v-Iran-sled-ubiystvoto-na-Syuleymani-/202941/7/0", "text": "Американският държавен секретар Майк Помпео заяви, че САЩ са „посветени на деескалацията“ след убийството на командващия елитното звено „Кудс“ на иранската революционна гвардия Касем Сюлеймани във въздушен удар на военновъздушните сили под командването на Пентагона, предава AFP.    Помпео заяви в социалната мрежа „Туитър“, че вече е разговарял с британския външен министър Доминик Рааб и членът на китайското политбюро Янг Джиечи във връзка с настоящата ситуация.    „Благодарен съм на нашите съюзници за това, че виждат продължаващите агресивни заплахи, които представляват силите на иранските „Кудс“, написа той. „САЩ продължават да са посветени на деескалацията“, добави Помпео в съобщението си.    САЩ по-рано обявиха, че са ликвидирали Сюлеймани във въздушен удар по международното летище в Багдад.  ", "date": "2020.01.03", "title": "Помпео: САЩ остават посветени на деескалацията в Иран след убийството на Сюлеймани "}
{"url": "http://epicenter.bg/article/ES-prizova-kam-uspokoyavane-na-obstanovkata-v-Irak-na-vsyaka-tsena-/202943/7/0", "text": "Председателят на Европейския съвет Шарл Мишел призова за успокояване на обстановката в Ирак. Мишел е първият представител на ЕС, който реагира открито след снощния удар на САЩ край Багдад, довел до смъртта на иранския генерал Касем Солеймани, предаде БТА. Кръговратът от насилие, провокации и отмъщение от последните седмици в Ирак трябва да бъде пресечен. По-нататъшно влошаване на обстановката трябва да се избегне на всяка цена, се посочва в изявлението на Мишел. По неговите думи \"твърде много оръжие и твърде много милиции\" пречат за връщането на иракчаните към обичайния делник. Мишел добавя, че съществува опасност от разпространение на насилието в целия регион и от въздигането на \"мрачни терористични сили\", които винаги се възползват при религиозно и националистическо напрежение.   Преди два дни Мишел осъди нападението над посолството на САЩ в Багдад, довело до удара по Солеймани. Тогава председателят на Европейския съвет призова за спазване на международното законодателство.", "date": "2020.01.03", "title": "ЕС призова към успокояване на обстановката в Ирак на всяка цена "}
{"url": "http://epicenter.bg/article/Prezidentat-na-Irak-prizova-sveta-da-proyavi-sdarzhanost-sled-ubiystvoto-na-Soleymani/202945/7/0", "text": "Президентът на Ирак Бархам Салих призова целия свят към сдържаност след убийството в Багдад на иранския генерал Касем Солеймани, ликвидиран с американски въздушен удар. Призивът бе отправен в момент, в който много проирански командири призоваха силите си да са в готовност, за да отговорят на убийството на генерала, предадоха Франс прес и Ройтерс. Салих, който неотдавна заплаши, че по-скоро би подал оставка, отколкото да номинира за премиер кандидат, който е открито проирански настроен, днес осъди агресията срещу Солеймани, влиятелния емисар на Техеран, отговарящ за иракските въпроси, и Абу Махди ал Мухандис, неговия главен помощник, загинал при същия удар.   Сега обаче трябва гласът на разума да надделее, трябва да поставим националния си интерес на първо място и да избягваме трагедиите на въоръжения конфликт, раздирал Ирак в продължение на четири десетилетия, заяви президентът. Великият иракски аятолах Али Систани нарече в петъчната си проповед удара срещу Солеймани и Ал Мухандис \"неоправдано убийство\", предаде Франс прес. Той заяви, че американците няма да намерят покой никъде по света и добави, че днес съпротивителното движение в Ирак, Сирия и Ливан ще си отмъсти за Солеймани, допълва ДПА. В изявление, разпространено от офиса на Систани, се казва, че нападението срещу международното летище в Багдад е безочливо нарушение на международните споразумения и е довело до убийството на няколко командири, които са победили терористите от \"Ислямска държава\", предаде Ройтерс.   В свещения иракски град Кербала представител на Систани каза по време на проповед, че убийството е крещящо нарушение на иракския суверенитет, а хилядите поклонници отвърнаха със скандирания: \"Не на Америка\".   На други места в Ирак хиляди хора използваха петъчните молитви, за да организират демонстрации и да издигат антиамерикански лозунги като \"Смърт на Америка\" и \"Отмъщение, отмъщение\".   Хади ал Амири, командирът на подкрепяната от Иран Организация Бадр, сражавала се на страната на Иран по време на ирано-иракската война, призова всички национални сили да се обединят, за да изгонят чуждите войски, чието присъствие е станало според него безсмислено в Ирак. Амири ръководи и политически блок, който представлява милициите Бадр и е вторият по големина в иракския парламент, припомня Франс прес.   Мириам Раджави, ръководителката на иранската опозиционна група в изгнание - Муджахидините на иранския народ, припомни обаче, че Солеймани е лично замесен в избиването на стотици хиляди хора и че е стои зад убийството на представители на иранската опозиционна група в лагера Ашраф в Ирак, както и на много други терористични операции срещу иранската съпротива в Иран и на други места. Според нея сега е настъпил моментът да се \"изгонят моллите от региона, по-специално от Ирак, Сирия и Ливан\", предаде Франс прес.   \"С елиминирането му процесът за сваляне на режима на моллите ще се ускори много. Касем Солеймани беше един от най-големите престъпници в историята на Иран, лично замесен в избиването на стотици хиляди хора в региона\", каза Раджави.  ", "date": "2020.01.03", "title": "Президентът на Ирак призова света да прояви сдържаност след убийството на Солеймани"}
{"url": "http://epicenter.bg/article/Politsiyata-v-Parizh-zastrelya-napadatel--opital-da-namushka-chetirima/202956/7/0", "text": "Парижката полиция съобщава, че тече акция по залавянето на нападател с нож, който се е опитал да намушка четирима души. По първоначални данни на местни издания полицията е застреляла извършителя.    Мъжът, опитал се да намушка четирима души в парижкия парк „Parc des Hauts de Bruyères”, съобщават властите. По първоначална информация има двама ранени. Инцидентът се разиграл около 14:00 часа местно време.    От местната полиция предупреждават гражданите да избягват района.", "date": "2020.01.03", "title": "Полицията в Париж застреля нападател, опитал да намушка четирима"}
{"url": "http://epicenter.bg/article/Netanyahu-privetstva-vazdushnata-operatsiya--naredena-ot-Donald-Tramp/202961/7/0", "text": "Премиерът на Израел Бенямин Нетаняху приветства въздушната операция, наредена от президента на САЩ Доналд Тръмп, която доведе до убийството на командирът от спецчастите „Кудс“ от Иранския ислямски революционен корпус Касем Сюлеймани, извършена в ранните часове на 3 януари, пише вестник The Times of Israel. „Тръмп е достоен за уважение, за това че действа решително, със сила и бързина“, заяви Нетаняху пред репортери преди да отлети от Гърция към Израел, след срещата за Източносредиземноморския газопровод. „Ние заставаме изцяло зад САЩ в тяхната битка за сигурност, мир и самозащита“, добави той. Премиерът още заяви, че „Израел също има правото на самозащита. САЩ също разполагат с това право. Сюлеймани е отговорен за смъртта на невинни американски граждани и много други (хора). Той планираше и други атаки“. Нетаняху прекрати преждевременно своята визита в Гърция, заради притеснения, че Иран може да реши да отговори на американската атака с удари по Израел. Неговият главен политически опонент, ръководителят на партия „Синьо и бяло“ Бени Ганц също приветства ударите и заяви, че решението на Тръмп е било смело и е показало силни лидерски качества. „Убийството на Сюлеймани е съобщение към ръководителите на глобалния тероризъм – и вашите (животи) са заложени“, каза Ганц. Убийството на Сюлеймани според него е било нещо очаквано за всеки, „чиито действия водят до смъртта на невинни, и до дестабилизацията на региона и света“. Ганц добави, че по въпросите за националната сигурност няма такова нещо като „коалиции и опозиция“, препратка към политическата криза в Израел и споровете между него и Нетаняху. Междувременно министърът на отбраната на страната Нафтали Бенет призова за оценяване на ситуацията в извънредно събрание с ръководството на израелската отбрана в Тел Авив. Все още няма детайли от резултатите от срещата. Израелските медии информираха, че външният министър – Израел Кац – е решил да увеличи охраната на посолствата и мисиите на страната по света. Други дипломатически институции в Израел също призоваха другите страни по света да направят същото, понеже съществува заплаха за ответни удари от страна на Техеран в целия свят. Във връзка с настоящите събития беше затворен и ски курорт, близо до сирийската граница с Израел, който по-рано беше обект на ракетни атаки. Израелските сили за сигурност заявиха, че са наредили затварянето на курорта „Връх Хермон“ в Голанските възвишения, във връзка с атаките и убийството на Сюлеймани. Нетаняху по-рано инструктира министрите от кабинета си да не дават интервюта, свързани с американските атаки. Въпреки това депутати от повечето партии в страната приветстваха ударите и убийството на иранския командир. Заместник-председателят на „Синьо и бяло“ Яир Лапид заяви, че Сюлеймани е „отговорен за убийствата на хиляди невинни цивилни“. „Той получи точно това, което заслужаваше“, добави той. Бившият ръководител на генералния щаб на израелските отбранителни сили и депутат от опозицията Моше Ялон заяви, че след смъртта на Сюлеймани, „света като цяло, както и Близкия изток в частност, е бил освободен от един масов убиец“. Сюлеймани беше убит в американска ракетна атака по международното летище в Багдад. Там американските ракети са ударили два автомобила, в следствие на което е бил убит командирът, който беше важна фигура за иранската армия и нейните съюзници в Сирия. Други важни фигури от проиранските милиции в Ирак също бяха убити. Иран се зарече да отговори за американските атаки срещу Сюлеймани, който беше архитект на интервенциите на Техеран в Близкият изток, като напрежението между тях и САЩ продължава да се увеличава. Смъртта на Сюлеймани представлява сериозна ескалация на конфликта между Вашингтон и Техеран , който води една след друга множество кризи, след като президентът на САЩ Доналд Тръмп оттегли своята страна от ядреното споразумение с Иран, подписано през 2015 г. и наложи нови санкции. САЩ призоваха своите граждани да напуснат Ирак „незабавно“. Американският държавен департамента заяви, че посолството на САЩ в Багдад, което по-рано беше обект на атаки от ирански милиции и протестиращи на 31 декември, е било затворени и дипломатическите услуги са били прекратени на този етап. Около 5200 американски военнослужещи се намират в момента в Ирак, където те се грижат за тренирането на иракските сили, които все още се борят с останалите членове на „Ислямска държава“. Иранският върховен лидер аятолах Али Хаменей предупреди, че Техеран готви „сериозен отговор“ на американските атаки, като нарече Сюлеймани „международното лице на съпротивата“. Хаменей също така обяви тридневен траур заради смъртта на генерала, след което назначи Исмаил Гаани за заместник начело на силите на „Кудс“. Външният министър на Иран Мохамед Джавад Зариф нарече нападението „акт на държавен тероризъм и нарушение на иракския суверенитет“. Убийството, и всеки отговор от страна на Иран, могат да предизвикат конфликт, който да обгърне целия регион и да заплаши американските сили в Ирак, Сирия и други страни. През последните две десетилетия, Сюлеймани създаде мрежа от добре въоръжени сили в региона, които имат присъствие навсякъде от южната част на Ливан до границите на Израел. Въпреки това тази атака може да послужи и като предупреждение, като страховете за пълномащабна война могат да забавят обещаният от Иран отговор. Пентагона заяви, че Сюлеймани е бил убит, защото е „разработвал активно планове“ за убийството на американски „дипломати и военнослужещи в Ирак и региона“. САЩ също така обвиниха Сюлеймани за бурните протести пред американското посолство в Ирак по-рано. Ь Атаката на летището също така доведе до смъртта на Абу Махди ал Мухандис, заместник-командир на подкрепяните от иран шиитски милиции в Ирак. Техен говорител заяви по-рано, че в атаката са загинали общо осем души, включително и роднина на Сюлеймани, който остана неназован. Според иракски източници, Сюлеймани е бил убит след като е слязъл от самолет, в който е пътувал след посещение или в Сирия, или в Ливан. Те говориха при условие за анонимност, тъй като не са имали право да обсъждат с медиите темата. Убийството обещава да предизвика разрив в отношенията между Ирак и Иран. Багдад е близък съюзник както на Вашингтон, така и на Техеран. Премиерът на Ирак Адел Абдул Махди заяви, че атаката е „агресия“ срещу страната му и „грубо нападение срещу честта на нацията“. Той призова също така за извънредна сесия на парламента, която да вземе нужните мерки за „защита на честта, сигурността и суверенитета“ на Ирак. Тя ще се проведе на 4 януари. Русия също осъди атаката, а Китай заяви, че е „дълбоко обезпокоен“ от нея. Британският външен министър Доминик Рааб заяви, че разбира, че „Кудс“ представляват заплаха, но призова за въздържане от бъдещи агресивни стъпки, тъй като „бъдещ конфликт не е в интерес на никого“.", "date": "2020.01.03", "title": "Нетаняху приветства въздушната операция, наредена от Доналд Тръмп"}
{"url": "http://epicenter.bg/article/Pendarovski-vrachi-mandat-na-Spasovski-za-pravitelstvo/202964/7/0", "text": "Македонският президент Стево Пендаровски връчи днес мандат за съставяне на преходно правителство на Оливер Спасовски, след като оставката на премиера Зоран Заев бе обявена на заседание на парламента, съобщи БГНЕС.   “Въз основа на член 84 от Конституцията и Закона за правителството, по предложение на най-голямата политическа партия, взето с правителствено мнозинство, за служебен премиер определям Оливер Спасовски”, каза Пендаровски в резиденцията „Вила Водно”.    От своя страна, бъдещият министър-председател благодари за оказаната чест.    „Нашата задача ще бъде да направим всичко по силите си, за да продължи страната с напредъка, да направим всичко, за да има честни и демократични избори, и да дадем възможност на гражданите да вземат свободно решение. Всички институции трябва да продължат да работят със същата динамика, както преди“, каза той.    След като получи мандата, Спасовски трябва да представи програмата на служебния кабинет пред парламента. Очаква се бъдещият кабинет да бъде избран в парламента най-късно до полунощ.    След като бъде избрано новото служебно правителство, президентът Пендаровски ще приеме членовете му във „Вила Водно“.    По-рано днес Зоран Заев подаде своята оставка, която беше приета от парламента на страната. Новото служебно правителство ще управлява Македония в течение на 100 дни до 12 април, когато ще се проведат предсрочни избори. Премиер ще бъде досегашният вътрешен министър Оливер Спасовски от управляващата СДСМ, а вътрешният министър ще бъде представителят на ВМРО-ДПМНЕ Наке Чулев.", "date": "2020.01.03", "title": "Пендаровски връчи мандат на Спасовски за правителство"}
{"url": "http://epicenter.bg/article/Bashar-Asad-zayavi--che-pomoshtta-na-Syuleymani-za-Damask-nyama-da-bade-zabravena/202968/7/0", "text": "Сирийският президент Башар Асад изрази съжаление за смъртта на ръководителя на спецчастите „Кудс“ от Иранския ислямски революционен корпус Касем Сюлеймани, предава AFP, цитирана от Агенция \"Фокус\". Иранският командир изигра ключова роля за спасяването на властта на Дамаск в началото на конфликта в Сирия. Сирийският народ „няма да забрави, че той се застъпи“ за Дамаск и неговата армия, заяви Асад в свое писмо до иранския лидер аятолах Али Хаменей, в което също така изразява съболезнованията си за смъртта на Сюлеймани. „Паметта на мъченикът Сюлеймани ще остане завинаги в съзнанието на сирийския народ“, казва в писмото си Асад.", "date": "2020.01.03", "title": "Башар Асад заяви, че помощта на Сюлеймани за Дамаск няма да бъде забравена"}
{"url": "http://epicenter.bg/article/SASht-izprashtat-oshte-3000-voynitsi-v-Blizkiya-iztok-/202973/7/0", "text": "Това предаде Асошиейтед прес, като се позова на анномни източници.    Те съобщиха, че допълнителните сили са от 82-ра въздушно-десантна дивизия от Форт Браг, Северна Каролина и ще се прибавят към 700-те войници от тази дивизия, които бяха разположени тази седмица в Кувейт след нападението срещу американското посолство в Багдад.    Припомняме, командващият елитните ирански Бригади Ал Кудс генерал Касем Солеймани беше убит при ракетен удар по летището на Багдад.    Военната операция бе под командването на американския президент Доналд Тръмп.   \r\n , за да обсъди нанесеният от САЩ въздушен удар в Багдад, предаде Ройтерс. \r\n При удара загинаха иранският генерал Касем Солеймани, командващ подразделението за специални операции \"Ал Кудс\" на Корпуса на гвардейците на ислямската революция и Абу Махди ал Мухандис, командващ иракско паравоенно формирование. \r\n   \r\n Иракският премиер Адел Абдул Махди призова депутатите да се съберат на извънредно заседание, на което да обсъдят нападението. Според него то е нарушение на националния суверенитет на Ирак. \r\n   \r\n , за да му предаде своя отговор на американско послание, броени часове след като швейцарски дипломат предаде послание от Вашингтон по повод убийството на иранския генерал Касем Солеймани, съобщиха ирански медии, цитирани от Ройтерс. \r\n   \r\n Швейцарският дипломат, който представлява интересите на САЩ в Иран, е извикан, за да получи \"подходящия\" отговор на Техеран, заяви говорителят на иранското външно министерство Абас Мусави без повече подробности. \r\n   \r\n , на което бяха обсъдени най-новите събития в региона, предаде Анадолската агенция. \r\n Заседанието се състоя в двореца Долмабахче в Истанбул, след като САЩ потвърдиха днес, че са извършили въздушен удар, при който е убит иранският генерал Касем Солеймани, командващ елитната част \"Кудс\" на Корпуса на гвардейците на ислямската революция. \r\n   \r\n Турция изрази днес безпокойство по повод напрежението между САЩ и Иран след убийството на Солеймани, като предупреди, че тази стъпка ще засили \"недоверието и нестабилността\" в региона. \r\n   \r\n \r\n Руският външен министър Сергей Лавров в телефонен разговор с държавния секретар на САЩ Майк Помпео подчерта, че убийството на иранския генерал Касем Сюлеймани е грубо нарушение на международното право. Това се посочва в изявление на руското външно министерство, предава TACC. \r\n   \r\n \"Ситуацията във връзка с убийството на командира на спецчастите \"Кудс\" на Иранския ислямски революционен корпус Касем Сюлеймани от страна на американските сили по време на атака срещу летището в Багдад беше обсъдена\", отбелязаха от руското външно министерство. \r\n   \r\n \r\n Руският министър също така призова Вашингтон да се откаже от незаконните методи за насилие и да реши проблемите си чрез преговори. \r\n   \r\n \"  Москва призовава Вашингтон да се откаже от незаконните методи на насилие, за да постигне целите си на международната сцена и да реши всички проблеми с преговори\", заявиха от дипломатическата служба. \r\n   \r\n    \r\n \r\n", "date": "2020.01.03", "title": "САЩ изпращат още 3000 войници в Близкия изток "}
{"url": "http://epicenter.bg/article/Iran-mozhe-da-napadne-SASht-do-48-chasa--zamesvat-i-Rusiya---/202975/7/0", "text": "До 48 часа Иран може да започне война срещу САЩ. Това съобщават източници от Пентагона, които се базират на разузнавателна информация от последната нощ.   Припомнят се вчерашните заявления на президента на Иран Хасан Рухани и министъра на отбраната Амир Хатани, че срещу Съединените щати ще бъде нанесен „съкрушителен удар“ заради гибелта на третия по важност човек в страната ген. Касем Сулеймани, шеф на специалното елитно подразделение „Кудс“.    „Великата иранска нация и други свободолюбиви страни в региона ще отмъстят на САЩ за тяхното страшно престъпление“, заяви на свой ред Върховният водач на Иран Али Хаменей.    Информация за голяма опасност от война съобщава и израелската служба МОСАД. В тази връзка правителството обяви повишена бойна готовност на израелската армия.    Израел очаква провокативни действия от страна на Ливан, Сирия и Сектора Газа.    В повишена бойна готовност са приведени и армейските части на САЩ. Военно-въздушните сили са готови да изпълняват бойни задачи в района на Иран. Стана известно още, че Американският конгрес не е бил уведомен за операцията, при която бе убит ген. Сулеймани, 48 часа преди провеждането, както предвижда практиката. Президентът Доналд Тръмп и Генералния щаб обясняват това с това, че е трябвало тайната да се запази в много тесен кръг.    В оскъдните информации за готвен ответен удар на Иран срещу САЩ бе замесена и Русия. Аргументите са, че убитият генерал Сулеймани е човекът, който е убедил Кремъл да вкара войски в Сирия и да започне военни операции там. Още през 2015 г. агенция Ройтерс съобщава, че „архитект“ на руските въздушни удари в Сирия е именно генерал Касем Сулеймани. През 2015 и 2016 г. ген. Сулеймани е посетил 4 пъти Москва. Говори се, че в Кремъл е разговарял лично с президента Путин, пред когото е изложил своите планове за запазване режима на Асад в Сирия и как да бъдат изтласкани американските воски от региона.    Името на Касем Сулеймани е включено в черния списък на ООН от 15 високопоставени военни и политически дейци на Иран, на които е забранено да напускат страната заради участието им в разработването на иранската ядрена програма. Очевидно генералът не се е съобразявал с тази забрана, отбелязват военни източници на САЩ.    От своя страна Москва е заявила в тази връзка, че атаките срещу Сулеймани са опит да се хвърли петно върху името на Русия.    Не е ясно дали в момента Техеран се съветва с Москва как „да накаже“ САЩ.    Военни анализатори смятат, че Техеран само плаши САЩ, но всъщност ударът срещу ген. Сулеймани е показал, че американските военни и специални части са в състояние да локализират и унищожат всяка цел в Иран, включително най-висшите управници на страната. Смъртта на Сулеймани е ясен знак за това.", "date": "2020.01.03", "title": "Иран може да нападне САЩ до 48 часа, замесват и Русия  "}
{"url": "http://epicenter.bg/article/Ayatolah-Hameney--Iran-shte-otmasti-bezmilostno-za-kravta-na-machenitsite/202976/7/0", "text": "Иранският министър на външните работи Мохамад Джавад Зариф обяви, че днешното американско нападение в Багдад е \"акт на международния тероризъм\" и \"изключително опасна и безразсъдна ескалация\", след като командирът на основното външно поделение на Иранската революционна гвардия Касем Сюлеймани бе убит при удар на САЩ. Върховният водач на Иран аятолах Али Хаменей обеща \"безмилостно отмъщение\" срещу \"престъпниците, които напълниха ръцете си с неговата кръв и тази на други мъченици\", предава Агенция \"Фокус\".    Посолството на Вашингтон в Багдад междувременно призова американските граждани да потеглят от страната \"незабавно\". Мисията, спряла консулските услуги заради обсада на привърженици и членове на проирански милиции преди няколко дни, обяви, че прекратява и останалите след убийството. Иракските власти потвърдиха, че десетки американски граждани, работещи за петролни компании в Басра, вече се готвят да напуснат.  Реакциите, които заваляха след атаката с още 11 жертви (сред тях командира на милицията \"Катаиб Хезбола\", известен като Абу Махди ал Мухандис), издават напрежението заради опасността убийството да се превърне в повратна точка в Близкия изток. В Иран междувременно е обявен тридневен национален траур, а бригаден генерал Есмаил Гаани бе назначен за наследник на Сюлеймани в гвардейското поделение \"Кудс\".", "date": "2020.01.03", "title": "Аятолах Хаменей: Иран ще отмъсти безмилостно за кръвта на мъчениците"}
{"url": "http://epicenter.bg/article/Lavrov-v-razgovor-s-Pompeo--Ubiystvoto-na-Syuleymani-e-narushenie-na-mezhdunarodnoto-pravo-/202977/7/0", "text": "Руският външен министър Сергей Лавров в телефонен разговор с държавния секретар на САЩ Майк Помпео подчерта, че убийството на иранския генерал Касем Сюлеймани е грубо нарушение на международното право. Това се посочва в изявление на руското външно министерство, предава TACC, цитирана от \"Фокус\".    \"Ситуацията във връзка с убийството на командира на спецчастите „Кудс“ на Иранския ислямски революционен корпус Касем Сюлеймани от страна на американските сили по време на атака срещу летището в Багдад беше обсъдена\", отбелязаха от руското външно министерство.  Лавров подчерта, че целенасочените действия САЩ - член на ООН, за елиминиране на длъжностни лица на друга страна от организацията, при това на територията на трета суверенна държава без нейното знание, е грубо нарушение на принципите на международното право, и подобни действия трябва да бъдат осъдени.    Руският министър също така призова Вашингтон да се откаже от незаконните методи за насилие и да реши проблемите си чрез преговори.    \"Лавров изтъкна, че тази стъпка на САЩ ще доведе до сериозни последици за регионалния мир и стабилност, тя не допринася за усилията за намиране на решение на сложните проблеми в Близкия изток, а напротив, води до нова ескалация. Москва призовава Вашингтон да се откаже от незаконните методи на насилие, за да постигне целите си на международната сцена и да реши всички проблеми с преговори\", заявиха от дипломатическата служба.  ", "date": "2020.01.03", "title": "Лавров в разговор с Помпео: Убийството на Сюлеймани е нарушение на международното право!"}
{"url": "http://epicenter.bg/article/NDF--quot-13-veka-Balgariya-quot--udalzhi-sroka-na-Natsionalnata-nagrada-za-podkrepa-na-mladi-talanti/202953/6/0", "text": "Небивал интерес породи Националната награда за подкрепа на млади таланти в съвременното изкуство и наука. Това наложи  НДФ \"13 века България\"  да удължи крайния срок за подаване на документи до 17 часа на 20 януари 2020 г.   В конкурса могат да участват български граждани на възраст до 35 години със завършено висше образование в сферата на изкуството и науката и иновативни постижения в съответната област. Задължително условие е през 2019 г. кандидатите да са приети за следдипломна квалификация в акредитирани висши учебни заведения на територията на Европа, без България.   Всеки претендент трябва да представи заявление за кандидатстване, мотивационно писмо, документ за завършено висше образование, документ удостоверяващ приема му за следдипломна квалификация в съответното висше учебно заведение, две препоръки, включително тези представени при кандидатстването за следдипломна квалификация, документи, удостоверяващи иновативните му постижения в съответната професионална област.   За конкурса се кандидатства онлайн на:  Доста любопитна е статистиката на посещаващите сайта на  НДФ \"13 века България\" .  Те са над 20 хиляди месечно, разделени в три логични категории.   Първата са мотивирани младежи от 20 до 30 и от 30 до 35 години.  Във втората влизат амбицирани родители, баби и дядовци. Третата група не са от семейството, но по приятелска линия събират информация.   Забележително е, че при изключително краткия текст на страницата, който се чете за не повече от 30 секунди, посетителите са се задържали средно по 2 минути, което говори, че са осмисляли условията и са се връщали към определени пасажи.   Онези, които са проявили дългосрочен интерес са се връщали на страницата по няколко пъти, за да проверят каква част от необходимите документи могат да набавят. Тъкмо те са един от аргументите срокът да бъде продължен, защото поради коледните празници доста от учебните заведения в чужбина са в дълга почивка.   Иначе начинът за кандидатстване, освен че е онлайн, е максимално опростен. Достатъчно е да се снима документът с телефон и да се приложи към формуляра.    Ако сте убедени, че заслужавате Националната награда, която освен морално има и материално изражение от 5000 лева, с които  да подпомогнете образованието и професионалното си развитие, имате допълнително време да кандидатствате – до 17 часа на 20 януари 2020.   За контакти и въпроси: тел.: +359 2 963 04 27 e-mail: ", "date": "2020.01.03", "title": "НДФ \"13 века България\"  удължи срока на Националната награда за подкрепа на млади таланти"}
{"url": "http://epicenter.bg/article/30-godini-ot-Kraglata-masa/202901/11/0", "text": "3-ти януари е знакова дата за новата демокрация на България. През 1990 г. на този ден стартират първите заседания на Националната кръгла маса. Целта й бе по мирен път да се постигне споразумение между БКП и опозицията, в лицето на СДС, за осъществяване на преход към демокрация.   Кръгла маса в България, известна също като Национална кръгла маса, е място за политически консултации, проведени в България от 3 януари до 14 май 1990, по подобие на други страни от вече бившия Източен блок при падането на комунистическите режими в Източна Европа. На тези консултации в зала 6 на НДК управляващите и опозицията се договарят как да бъде осъществен преходът към демокрация и пазарна икономика.  Заседанията на Кръглата маса се предават директно по програма „Хоризонт“ на Българското национално радио, а вечер след „По света и у нас“ по БНТ се излъчва репортаж за заседанието през деня.   Основните резултати са: - премахването на Член 1 от старата конституция, - разпускане на политическата полиция (част от бившата Държавна сигурност), - деполитизиране на армията, полицията, съда, прокуратурата и дипломацията,  - разпускане на организациите на БКП по месторабота. - Премахнат е Държавният съвет и на негово място е учредена президентска институция. - Взето е и решение за свикване на 7 Велико народно събрание, което да изработи нова конституция.  След преврата на 10 ноември събитията започват да се развиват стремително. Влиянието на опозицията, съставена от различни неформални сдружения и възстановени опозиционни партии, стремително нараства. На 18 ноември е проведен първият свободен митинг, организиран от КТ „Подкрепа“ и „Екогласност“ на площада пред Храм-паметника „Свети Александър Невски“.   На 7 декември е създаден СДС – коалиция от новосъздадени политически организации. В същото време БКП започва вътрешно обсъждане в посока на отслабване на монопола си върху властта (на свой пленум на 11 – 13 декември ЦК на БКП предлага отмяна на член 1 от Конституцията, а на 14 декември в Народното събрание е внесен съответният проектозакон). В същото време започват да се провеждат митинги, свикани от опозицията, на които се настоява за по-бърза процедура на премахване на чл. 1 и за деполитизация на държавните институции[3].    Според Димитър Луджев предложението за Кръгла маса е направено от СДС на 19 декември, и макар в началото БКП да е била против, след това започва консултации за организирането на национална кръгла маса с казионните политически и обществени организации, синдикатите и творческите съюзи, а след две седмици, на 3 януари 1990 г. и с представители на опозицията. СДС обаче отказва да преговаря с ОФ, профсъюзите и ДКМС поради тесните им връзки с комунистическата партия и затова се решава страните да са две: БКП и СДС, които имат право да включват и други страни в квотите си. Подготвителните срещи са проведени на 18 и 19 януари, като на 18 януари е издаден брой първи на бюлетин „Кръгла маса“. Първото пленарно заседание е на 22 януари в НДК, като в нощта преди неговото откриване излиза първият вестник на СДС „Кръгла маса“.    Според Желю Желев при дебатите делегацията на БКП иска перестройка по модела на Горбачов, която да реформира социалистическата система, за да я приспособи към новите реалности и да я демократизира, докато опозицията счита тази идея за утопична и иска премахване на социалистическата система изобщо, защото тя не подлежи на демократизация поради тоталитарния си характер.    На 12 март са подписани три споразумения: – за ролята и статута на кръглата маса, - за политическата система и - за гарантиране на мирното развитие на прехода. Тогава Александър Йорданов за пръв път произнася станалата впоследствие крилата фраза „Днес е прекрасен ден за българската демокрация“.    Между 3 януари и 15 май 1990 г. Кръглата маса заседава 19 пъти. В началото участниците се обръщат един към друг с „другарю“. Първа Елка Константинова, лидер на радикалдемократите, се обръща на 23 януари към Андрей Луканов с „господин“, а той ѝ отвръща с „госпожо“.   Кръглата маса е успех за БКП, защото тя съумява да създаде впечатление, че е поделила отговорността за съдбините на България с демократите и е умерен и благоразумен партньор. Същевременно нейните дейци запазват пълен контрол над управлението, над процеса на промени и над финансовите ресурси. Това дава възможност за подготовка на предстоящите избори.    Кръглата маса е успех и за СДС, защото носи официалното му признание и лицата и имената на опозиционните лидери стават известни. Изказванията им по националните медии срещу тоталитаризма са истинско чудо за широката публика и доказателство, че може да се говори свободно. От друга страна, заседанията на Кръглата маса отклоняват вниманието на СДС от изграждането на организационна мрежа в страната и от подготовката на предстоящите избори.    Кръглата маса обаче се съсредоточава върху политическата рамка на промените и почти не дискутира икономическите реформи и смяната на собствеността. Вместо на полето на финансите и икономиката битката се води предимно на идеологическия фронт.     Според Желю Желев „ Кръглата маса е най-успешният и най-плодотворен период на българския преход. На нея в рамките на четири месеца и половина беше разградена цялата политическа система на тоталитарния комунистически режим, изграждан в България в продължение на близо 45 години “ Според други български оценки тя е „пореден заговор срещу интересите на народа“, „жестоко предателство към стремежа на преобладаващата част от нацията да се освободи от комунистите“, но и „ключов фактор в осигуряване на съгласие помежду съревноваващите се политически сили, допринесли за постигането на национално единство“ или сполучлив опит на тоталитарната система да забави реформите за колкото се може по-дълъг период от време.    Според Румен Данов Кръглата маса е умен механизъм, полузаконен и почти антиконституционен опит на реформаторските сили в БКП да надделеят над консерваторите, като размахат плашилото на страшната опозиция и на Москва.   Въпреки обществените надежди, Кръглата маса не успя да реши основните проблеми, а и до днес витаят тежки съмнение за задкулисни договорките между тогавашния водач на опозицията д-р Желев и реформатора комунист Андрей Луканов. Според изследователи на прехода Кръглата маса е забавила развитието на България с няколко години и е може би  основната причина страната да мине направо от тоталитаризъм към олигархична държава.   В края на работата й през март към дискусиите се присъедини и Ахмед Доган като председател на ДПС. Патриаршията и Мюфтийството също присъстват на заседанията, но само като наблюдатели. Взетите на Кръглата маса решения я превръщат в онова историческо събитие в началото на българския преход, което предопредели първите стъпки на страната ни по пътя на демокрацията.   Но и изпрати в непрозрачността на сивата зона цялата тогава все още държавна икономика. Основната задача на Кръглата маса е да подготви промяната на политическата система. Но всъщност тя конституира политическия модел на прехода и легитимира основните негови играчи. Става въпрос както персонално за участващите в нейната работа личности, така и за политическите сили, които остават основни в българската политика и до днес - БСП, СДС и ДПС. Тъкмо на Кръглата маса за първи път получиха национална известност опозиционни дейци, които оставиха следа в българската политическа история. На нея звучеше елегантната реч на най-добрия оратор на СДС д-р Петър Дертлиев, емоционалните изхвърляния на Георги Спасов, пестеливите, грубоватички изявления на русенския работник-дисидент Любомир Собаджиев, създател и председател на Гражданска инициатива. Колкото до останалите от почти стотината участници в официалните преговори и в тайните договорки - повечето съумяха политически или материално да осребрят събитието. Кръглата маса дава мощен тласък на политическата кариера на Желю Желев. Тогава е председател на Координационния съвет на новоучредената коалиция Съюз на демократичните сили (СДС). Желев всъщност прави най-главоломната кариера от всички участници в преговорите в НДК. Още на 1 август същата година - 1990-а, е избран от депутатите във Великото народно събрание за президент на Република България.", "date": "2020.01.03", "title": "На 3 януари 1990 стартира Кръглата маса, която осъществи прехода към демокрация"}
{"url": "http://epicenter.bg/article/Mirela-Kostadinova--Glas-na-tsigulka-izprashta-parvite-lyubovni-trepeti-na-Aleko/202910/11/105", "text": "В сумрака на есенните вечери, нежни звуци на цигулка се носят над малка габровска уличка.  След като привърши уроците, Алеко взема цигулката и музиката на Верди оживява. Отсреща, зад полуспуснатото белоснежно перде, закачливо се мярка една малка черноока хубавица. Уж прави нещо, а често поглежда към Алековия прозорец.  Само една тясна калдъръмена уличка разделя двете къщи. Хубавото момиче се казва Ганка Иванова Доскова. По-късно Алеко ще ѝ пише писма, бележки със стихотворения. Ганка крие получените писма под плочите на покрива, за да не узнае никой за тази тайна любов. Но честото ходене на тавана не остава незабелязано от домашните ѝ. Баща ѝ, бай Иван, разбира за „прегрешенията“ на малкото си момиче и се замисля да я тъкми за жена на Иван Мъдрето. Какво точно е станало с двамата толкова млади влюбени – Алеко и Ганка, не е ясно. Знае се само, че след Освобождението в Габрово идва от Влашко един богат и наперен търговец на кожи – Димитър Пинтев – братовчед на д-р Василияди. Идва да си търси булка. Калугерките от Девическия манастир му препоръчват Досковата дъщеря. За три дена вдигат сватба.  Годината, в която Алеко отива в Габрово, е 1874 – 1 август. Идеята за учението е на чичо му. Търговец, който доставял уреди за кабинетите на Априловската гимназия, близък на Раковски. Алеко пристига с майка си Тинка Хаджииванова и сестра си Елена. Записан е под номер 48 в известното училище. От списък, запазен в същото школо, се вижда, че е заплатил 104 гроша „право на постъпване“ или училищна такса. Двете грижовни и много обичани от него жени – майка му и сестра му, го настаняват в къщата на Петър Ковачев, на „Априловска“ №10, до калугерската фурна, срещу Априловската гимназия.   С него пропътувала и любимата му цигулка, купена от Букурещ от баща му – търговец, културен и родолюбив българин. През втората учебна година той я държи все по-уверено и това най-вероятно му дава кураж да изпрати с нея първото си любовно послание.  Не е известно дали му е помогнала да сподели чувствата си към една друга чаровница. Наскоро след пристигането на Алеко, в Габрово от Свищов отива русокосата Адриана. С нея биографите свързват първите му истински сърдечни вълнения. Знае се обаче, че заедно с цигулката отнася и нейния образ в Русия, в град Николаев, където продължава гимназиалното си образование (после и висшето юредическо). Алеко винаги питал и разпитвал дошлите българи в Николаев за нея. А тя вече е била омъжена. Пазел снимката, която тя подарила на сестра му Елена, до края на живота си.  Алековите биографи също твърдят, че бягството му от жените по-късно идва от дълбокото огорчение, свързано с младата и красива Адриана, която оставя тъга и мъка в сърцето на Щастливеца.  По времето, когато Алеко отива в Габрово, в Априловската гимназия да изучава науките, идват още няколко свищовски момчета. Това става по препоръка на художника Христо Цокев, който по това време (1874-1875) изписва иконостаса на църквата „Св. Св. Кирил и Методий“ в Свищов.   В габровското училище Алеко прекарва две учебни години. Учител му е небезизвестният Илия Христович, който прави прави редица учебни реформи, организира сказки, пише статии във вестници и списание „Възкресник“. Той превежда „Ревизор“ от Гогол и басни от Крилов. Пише комедията „Килия“ и я представя на сцена след Освобождението. Има пиеси, стихотворения и басни, запазени и до днес. Под негово влияние бъдещия класик написва първите си стихове. Слабичкото синеоко момче с „къдрава коса, завита на колелца“, не си помисля тогава, че някога ще създаде един от най-колоритните образи в българската литература. Бай Ганьо и неговият келепирец дори не са му се присънвали тогава.   В габровското училище Алеко прави и първата си карикатура – в часа на учителя Андрея Манолов, строг и взискателен, а и вероятно с лек говорен недостатък. Алеко го нарисувал с юмрук над главата до един ученик. Отдолу написал „Болваи с болваи“, един от дежурните изрази на Манолов (означава „Будали с будали“ – б. а.). Даскалът намерил карикатурата в Георги Бръчков и добре го поступал, повтаряйки назидателно „Болваи с болваи“. Класът се разсмял гръмко. След часа Алеко попитал пострадалия:   - Тежък ли беше юмрукът?   - Бъди благодарен, че не казах кой нарисува Манолов…   - Е, защо да ядем бой и двама за една и съща работа – незлобливо и със смях му отвърнал авторът на карикатурата.   Друга история, запазена във времето, разказва как един ден в гимназията пристигнал с няколко четници Цанко Дюстабанов. Алеко слушал в захлас и с възхищение думите му, защото войводата покорявал със своята култура, пламенност и родолюбие. Само дни деляли България от Априлското въстание. Затова си спомнят по-късно съучениците на Алеко – Димитър Благоев, Васил Гребенаров, Никола Начов – тогава в четвърти клас. Начев помни Алеко със сини панталони и с хубаво фесче, „което по тогавашна мода често туряше на затоплен металически калъп в близкия до гимназията дюкян“.   Престоят на Алеко Константинов в Габрово е до 11 май 1876 г. По това време пристига Фазлъ паша, настанява аскера си в гимназията и я превръща в казарма. По-късно Алеко ще напише във фейлетона си „Що значи народът ликува“, в който изобличава Фердинандовите тържества по случай кръщаването на сина му Борис и прави съпоставка, връщайки се назад в годините.   „В това време върху верандата на градския съвет военната музика будеше нощта с един стар, много стар турски марш… И звуковете на този марш ме пренасяха в епохата, когато Фазлъ паша под звуците на музиката пиеше, обкръжен от раболепните чорбаджии, мастиката си и се наслаждаваше от висящите трупове на избесените нещастници“.   В Габрово бъдещият класик не само преживява първите си любови, но и в него се пробужда любовта към планината, която гостоприемно го посреща заедно с майка му и сестра му през горещите летни дни на 1875 г. Семейството обича да посещава Соколския манастир. Известно е, че Алеко по-късно става основоположник на българския туризъм.   Нарекли го Щастливеца. Само щастлив човек може толкова неподправено и искрено да се радва както на Ниагара, така и на старопланинските гори.   Жалко, че такава изключителна и надарена личност живее само 34 години. За този кратък човешки живот работи като прокурор и кандидатства за доцентура по право в Юридическия факултет на Софийски университет, но въпреки написания труд това не се случва. Става юрисконсулт в Софийския общински съвет, прекъсват бързо службата му.   Преживява тежки семейни нещастия – за кратко време умират баща му, майка му и трите му сестри. След смъртта им той завещава къщата в град Свищов на общината. Условието му е само едно – да се постави бюст на император Александър II на видно място в чест на престоя му в този дом. Завещанието му е изпълнено и днес, ако посетите къщата-музей „Алеко Константинов“ в Свищов, ще ви посрещне ликът на Царя Освободител. Там е и сърцето на Алеко, пробито от куршума-убиец. Поставено е в стъкленица.   През 1877 г., когато руските войски преминават Дунав, руският император Александър II отива няколко пъти в Свищов. На 5 юли същата година той е посрещнат с почести в къщата на Иваница хаджи Константинов. От балкона на родната си къща, рамо до рамо със самия император, четиринадесетгодишният Алеко наблюдава преминаването на руските полкове от Румъния на българска земя. В тия дни на възторг момчето е удостоено с голяма чест. Назначен е за писар в канцеларията на свищовския губернатор Найден Геров. При него вече работи Иван Вазов. Този спомен оставя дълбока следа в Алеко и го разчувства особено, когато загубва всичките си близки.   Впечатляващо още от юношеските му години е, че седемнадесетгодишен превежда „Отело“ от Шекспир.  Пътешества и през 1889 г. посещава изложението в Париж, после в Прага и стига до Новия свят, както наричали съвременниците му Америка.   До Чикаго Щастливеца е придружен от д-р Радославов, лекар в Русенската болница, и Филарет Голованов, украинец по произход, който финансово помага на големия ни писател. Голованов дава пари на Алеко в заем, за да посети Америка и да се роди изпод перото му пътеписът „До Чикаго и назад“, отпечатан в сп. „Български преглед“ в края на 1893 г.   Истина е, че безпаричието преследва Алеко Константинов през цялата му работа върху „Бай Ганьо“, но и преди това. Първо текстът се печата на части в сп. „Мисъл“ през 1894 г. и 1895 г. Издаден е в отделна книга през 1895. До редактора д-р Кръстев Алеко пише: „Досега си ми дал 300 или 200, не помня, направи справка и бъди тъй добър да ми внесеш остатъка, защото съм окончателно осиромашал. Ти вярваш ли, че снощи нямах пари за ядене!“.  За първото издание на „Бай Ганьо“ Алеко Константинов не получава и пара, защото издателят му фалира. При второто издание през 1917 г. той не е между живите… Но сам е казал: „Един писател цял живот може да гладува и пак да се чувства цар“.", "date": "2020.01.03", "title": "Мирела Костадинова: Алеко изпраща с цигулка първото си любовно послание"}
{"url": "http://epicenter.bg/article/Financial-Times--Rusiya-se-vrashta-v-Kuba--zavladyava-energetikata-i-osnovni-otrasli-na-ikonomikata/202914/11/0", "text": "\"Възстановяването на копието на сградата на Капитолия в центъра на Хавана символизираше краткият период на разведряване между Куба и САЩ. Но майсторите, които украсяваха златния му купул бяха руснаци, а почетен гост на откриването беше Кремъл, а не Белия дом\", пише Financial Times.    \"Решението да бъде възстановен \"Capitolio\" в качеството и на резиденция на правителството беше прието, когато започнаха секретните преговори с правителството на Обама. Това беше сигнал, че тогавашният президент Раул Кастро е готов да остави в миналото конфликтите със САЩ. Но новият президент Доналд Тръмп затегна санкциите и Куба се върна към стария си съюзник Русия\", припомня изданието.    \"Новото затопляне между Москва и Хавана е все още далеч от горещите обятия от съветско време, когато Кремъл наливаше огромни субсидии в подкрепа на кубинската икономика. Според експерти, последните руски \"жестове\" към Хавана са доста ограничени по мащаб и имат за цел руският президент Владимир Путин да може да създава проблеми в \"задния двор\" на САЩ без при това да поема сериозни ангажименти.    \"В сравнения с останалите руски авантюри, като намесата в сирийската война, например, рисковете и издръжката са ниски, а ефектът от публичността е висок\", коментира пред медията Берт Хофман, експерт по Куба от германския Институт за глобални и регионални изследвания.    \"Москва предоставя евтини кредити и правителствени гаранции за стотици милиони долара, което позволява на Хавана да сключва договори с руски фирми за модернизация на заводите си от съветско време, да купува от руски автомобили, самолети, локомотиви и резервни части.    \"Невъзможно е да се проследи колко руски пари влизат в Куба, но двата най-големи проекта изпълнявани от Русия са модернизация на жп инфраструктурата на стойност 2 милиарда долара и строителството на четири генератора с мощност 200 мегавата на стойност 1 милиард долара, и които ще бъдат изпълнени също от руска компания.    \"Роснефт\" доставя горива в Куба, а от 2017 година добива нефт от северното крайбрежие на Куба.    ", "date": "2020.01.03", "title": "Financial Times: Русия се връща в Куба, завладява енергетиката и основни отрасли на икономиката"}
{"url": "http://epicenter.bg/article/Kasem-Syuleymani---generalat--koyto-stana-ikona-v-Iran--vzemayki-SASht-na-mushka/202946/11/0", "text": "За много иранци, чиито икони след ислямската революция са строгите лица на духовниците, генерал-майор Касем Сюлеймани бе символ на националната способност да се устои на 40-годишния американски натиск. За САЩ и Израел той бе фигура, за която се знаеше малко, човек, който командваше иранските проксита и отговаряше за бойците в Сирия, подкрепящи президента Башар Асад, виновник за смъртта на американски войници в Ирак, пише Асошиейтед прес, цитирана от БТА и Новини.бг.    Сюлеймани оцеля в ужаса на дългата война, която Иран води през 1980-те години с Ирак, и пое контрола върху елитните Бригади \"Ал Кудс\" на Революционната гвардия, на които бяха възложени иранските кампании в чужбина.    Сравнително неизвестен в Иран преди американското нахлуване в Ирак през 2003 г., популярността и мистичният ореол на Сюлеймани придобиха такава сила, че американски официални лица призоваха за убийството му. За петнайсетина години Сюлеймани бе станал най-разпознаваемият ирански фронтови командир, отхвърлил призивите да влезе в политиката, но натрупал същата, ако не и по-голяма мощ от цивилното ръководство.  Командващият иранските Бригади Ал Кудс генерал Касем Сюлеймани е убит при ракетен удар    \"Фронтът на войната е изгубеният рай на човечеството. Има един рай, който се описва на хората като поточета, красиви нимфи и тучна зеленина. Но има и друг вид рай... Военният фронт е истинският изгубен рай на човешкия род\", каза Сюлеймани в интервю през 2009 г.    Върховният ирански лидер аятолах Али Хаменей веднъж нарече Сюлеймани \"живия мъченик на революцията\". Късметът му изневери, след като няколко пъти плъзваха слухове, че е загинал. Така стана при самолетна катастрофа през 2006 г. в Северозападен Иран, в която загинаха други военни, и при бомбардировка през 2012 г. в Дамаск, която уби високопоставени помощници на Асад.    Сравнително неотдавна, през ноември 2015 г., тръгна слух, че генералът е убит или тежко ранен, предвождайки верни на Асад сили в битките край Алепо.    В родината му се говори, че роденият на 11 март 1957 г. Сюлеймани е израснал край планинския исторически ирански град Рабор, известен с горите си, с овощните си градини от кайсии и праскови, с кестените си, както и с храбрите си войници. Според Държавния департамент на САЩ той е роден в иранската религиозна столица Кум.    Малко неща се знаят за детството му, макар че според ирански източници бащата на Сюлеймани е бил селянин, който е получил парче земя при властването на шах Мохамад Реза Пахлави, но по-късно затънал в дългове. След свалянето на шаха, пометен от Ислямската революция през 1979 г., младият Сюлеймани се присъединява към новосформираната Революционна гвардия. Участва в потушаването на кюрдските вълнения, избухнали в северозападните райони на страната след революцията.  Скоро след това Ирак нахлува в Иран и започва дългата и кървава 8-годишна война между двете страни. В боевете загиват над 1 млн. души. Иран на няколко пъти изпраща в минните полета и под огъня на иракските сили части от леко въоръжени войници, някои от които са съвсем млади. Частите, в една от които служи Сюлеймани, са били атакувани от иракските сили и с химически оръжия.    В тази касапница Сюлеймани става известен с опозицията си срещу \"безсмислените жертви\" на бойното поле. В същото време той понякога плаче от вълнение, увещавайки своите бойни другари да влязат в битка, като прегръща всеки един от тях.    След иракско-иранската война Сюлеймани почти изчезва за няколко години от полезрението, което анализатори отдават на военновременните му разногласия с Хашеми Рафсанджани, който става президент на Ирак от 1989 до 1997 г.    След Рафсанджани обаче Сюлеймани оглавява Бригадите \"Ал Кудс\" (арабското название на Ерусалим). Много се сближава с Хаменей - толкова, че върховният лидер става кум на дъщерята на генерала. Като шеф на силите \"Ал Кудс\", Сюлеймани ръководи задграничните операции на корпуса на гвардейците и скоро след нахлуването в Ирак през 2003 г. и свалянето на Саддам Хюсеин привлича вниманието на американците.  В секретните дипломатически грами на Държавния департамент, извадени наяве от \"Уикилийкс\", американски високопоставени лица открито обсъждат иракските усилия да се влезе във връзка със Сюлеймани, за да бъдат спрени ракетните атаки срещу строго охраняваната Зелена зона в Багдад през 2009 г. В друга секретна телеграма от 2007 г. Сюлеймани признава пред американците, че разполага със стотици агенти в Ирак, като в същото време \"се заклева в гроба на (покойния аятолах) Хомейни, че не е дал разрешение за нито един куршум, изстрелян срещу САЩ.\"    Американски официални лица на времето не повярваха на това твърдение на Сюлеймани, тъй като гледаха на Иран едновременно като като на подпалвач и пожарникар в Ирак, който контролира някои шиитски милиции и в същото време подклажда недоволство и предприема въоръжени атаки. САЩ обвиниха тогава \"Ал Кудс\" за едно нападение срещу Кербала, при което бяха убити петима американски войници, както и за обучаването и снабдяването с материали на бомбаджии, чиито самоделни взривни устройства всяваха ужас сред войниците.    В реч през 2010 г. американският генерал Дейвид Петреъс (тогава командващ силите на САЩ в Ирак) спомена за получено от Сюлеймани писмо, в което той уверява американския си колега, че \"аз, Касем Сюлеймани, контролирам иранската политика спрямо Ирак, Ливан, Газа и Афганистан\".    САЩ и ООН поставиха Сюлеймани в санкционния списък през 2007 г., макар че неговите пътувания продължиха. През 2011 г. американски официални представители казаха, че е обвиняем по един много странен заговор на \"Ал Кудс\" да наеме мексикански наркобарон за убийство на саудитски дипломат.  Най-голяма известност обаче Сюлеймани придоби в сирийската гражданска война и чрез бързия възход на групировката \"Ислямска държава\". Иран - мощен поддръжник на Асад, изпрати Сюлеймани в Сирия няколко пъти, за да оглави атаки срещу ИД и други противници на управлението на Асад. Докато предвожданата от САЩ коалиция се фокусираше върху въздушните удари, при няколко наземни победи на иракските сили се появиха снимки, на които се виждаше, че Сюлеймани е начело на атаките и никога не носи бронежилетка.    \"Сюлеймани ни учеше, че смъртта е началото на живота, а не краят му\", каза един командир на иракска (шиитска) милиция.", "date": "2020.01.03", "title": "Касем Сюлеймани - генералът, който стана икона в Иран, вземайки САЩ на мушка"}
{"url": "http://epicenter.bg/article/2010-2019--Krayat-na-zapadnoto-liderstvo/202959/11/0", "text": "    Два малки скорошни примера го доказват. От 27 до 30 декември 2019 г. Иран, Китай и Русия проведоха в Оманско море съвместни военноморски маневри. В стратегически план това означава, че Персийският залив скоро няма да бъде американско езеро, а Китай вече не се страхува да използва въоръжените си сили за защита на икономическите си интереси. Много по на изток, Китай е напът да превърне Камбоджа в сателитна държава. Китайците получиха на концесия управлението на 20 на сто от бреговата ивица на Камбоджа в Тайландския залив; там те строят огромна летищна писта и пристанище в дълбоки води, в рамките на стратегията си за “перлената огърлица” (оборудване на опорни пунктове по основния морски път на Китай до Близкия изток, Африка и Европа).  В миналото подобни стратегически и военни събития щяха да бъдат немислими без одобрението на Вашингтон. Те станаха нещо обичайно. Каква разлика спрямо предишното десетиление, когато американците правеха това, което искат, по целия свят!  През март 1999 г., без разрешение на ООН, НАТО започна война срещу Сърбия, за да я принуди да се откаже от провинцията си Косово.  През декември 2001 г., по време на конференцията в Бон, западните сили, водени от САЩ, принудиха страните по целия свят да приемат дългосрочната им военна намеса в Афганистан за “демократизация” на страната.  През март 2003 г. англосаксонците нахлуха в Ирак, като само Франция се опита сериозно да ги разубеди.  През март 2011 г. западните сили, този път заедно с Франция, се намесиха в Либия, за да прогонят Кадафи от власт.  Повторението на подобни военни интервенции днес е немислимо.  Първо, защото те не бяха успешни. В Афганистан американците се готвят да предадат властта на талибаните, които не са най-добрите в сферата на демокрацията. В Ирак, където демокрацията не донесе мир, американците бомбардираха бази на шиитските милиции. В Либия настъпи хаос, който се разпростря в цялата ивица Сахел, където се разраства джихадизмът, подхранван от трафика на наркотици и хора.  Арабската пролет, в която западните страни направиха още повече грешки, беше тяхното стратегическо погребение. По сирийското досие, те не знаеха какво да изберат. На 22 февруари 2012 г. в ООН отхвърлиха предложението на Чуркин за много разумно решение в три точки: да не се въоръжават бунтовниците; да се организират преговори между режима и опозицията; да се позволи на Башар ал Асад да се оттегли елегантно в края на преговорите.  Второ, защото Русия напусна окончателно, заради украинската криза през 2014 г., западната сфера, към която се присъедини в епохата на Елцин. Санкционирана търговски от западните страни, Русия е готова да им се противопостави в ООН, но също така и на място, по целия свят, в Близкия Изток, Африка, Латинска Америка, в Далечния Изток. Но само Русия не би била достатъчна, за да свали Запада от пиедестала му.  Голямото събитие е появата на Китай - който се съюзи с Москва - на международната стратегическа арена.  Той вече спечели една война срещу американците, без да даде и една битка (мечтата на Сун Дзь): отсега нататък Южнокитайско море е негово. В технологичната си схватка със Съединените щати по въпроса за 5G, той бавно придвижда пешките си в Европа. За разлика от Запада, Китай е воден от дългосрочна стратегия. Стратегията за “Пътя на коприната” трябва да му позволи да завладее чрез търговията евразийския континент. Президентът Си не крие целта си: да стане първата безспорна световна сила преди 2049 година.  Краят на стратегическото превъзходство на Запада нямаше да се случи обаче, ако бе изградил партньорство с Русия и не се бе оставил да бъде разяждан от многобройните разделения, върху които феноменът “Тръмп” само хвърли светлина. Идеологически, както и икономически, в Америка, както и в Европа, това са рани, които все по-трудно зарастват. До такава степен, че можем да се запитаме дали десетилетието 2020-2029 няма да нанесе смъртоносния удар върху Алианса на западните нации…     ", "date": "2020.01.03", "title": "2010-2019: Краят на западното лидерство"}
{"url": "http://epicenter.bg/article/Kancho-Stoychev--Pravitelstvoto-mozhe-da-padne-samo-po-edin-nachin---da-se-samosvali-sled-grubi-greshki/202960/11/0", "text": "    Във външнополитически план вече не става дума само за икономическа криза, а и за опасна военна ескалация в региона около нас.     „Няма спор, че БСП се утвърди като много силна опозиция. Няма спор също, че не успя да се наложи в масовото съзнание като алтернатива“, заяви Стойчев и очерта основното предизвикателство за партията на Нинова през 2020 година: дали ще може да предложи алтернатива като план и като лица.   За задачите пред ГЕРБ социологът каза:   и въпросът е ще успеят ли да се върнат малко назад в това отношение.“ По отношение на кризата с безводието в Перник, Стойчев категорично смята, че трябва да бъде поета политическа отговорност, защото има и политически компонент: „Няма какво да се търси политическа отговорност. Въпросът е ясен – тя трябва да бъде поета. От способността на правителството да реагира бързо и да реши този въпрос, зависи до голяма степен и кредитът на доверие към него.“ „Подготвянето на вот на недоверие от БСП не е политически пиар, а най-обикновена рутинна парламентарна практика. Работата на всяка опозиция е да дебне властта и да вдигне шум“, заяви Стойчев. По въпроса за перспективите пред правителството той смята, че   Няма външен потенциал за подобно нещо. Не очаквам политическа криза и в резултат на действия на коалиционните партньори. ", "date": "2020.01.03", "title": "Кънчо Стойчев: Правителството може да падне само по един начин - да се самосвали след груби грешки"}
{"url": "http://epicenter.bg/article/Tol-kalkulator-pomaga-na-prevozvachite-da-planirat-razhodite-si-za-novite-patni-taksi/202921/4/0", "text": "От днес всеки заинтересован потребител може да използва тол калкулатора на страницата на Националното тол управление  . Това съобщиха от пресцентъра на Агенция „Пътна инфраструктура“.   Чрез него шофьорите или собствениците на пътни превозни средства над 3.5 тона могат да получат информация за пътните такси, които ще дължат камионите или автобусите след въвеждането на тол системата в търговска експлоатация. Тогава тежкотоварните превозни средства ще плащат на база на изминатото разстояние, а не както досега – за време с електронна винетка.    Досега тол калкулаторът можеше да се ползва в тестова среда в четирите демонстрационни центъра на Националното тол управление – в София, Пловдив, Варна и Русе. От днес услугата е достъпна онлайн за всички потребители на www.bgtoll.bg.   Тол калкулаторът е в раздел „Тол“, бутон „Тол калкулатор“, като може да се открие и на директния линк  .    За да се изчисли тол таксата за желания маршрут, трябва да се въведат данни за превозното средство – камион или автобус със съответните техническа маса, брой оси и емисионен клас. Посочва се дата и начален час на пътуването. Избират се начална и крайна точка на маршрута, както и до 4 междинни локации. Потребителят може да поиска да мине по най-бързия или по най-краткия маршрут по зададените параметри.    В резултат собственикът или ползвателят на пътното превозно средство получава подробна информация за платените участъци по пътя – автомагистрали, първи и частично втори клас пътища, както и за дължимите пътни такси. Калкулаторът изчислява и очакваното време за пътуване по избрания маршрут, който се визуализира върху пътната карта на България.    Заложеният в системата обхват на пътищата с тол такса е 6 050 км от общо около 20 000 км републиканска пътна мрежа. Тарифите на тол таксите бяха приети от Министерския съвет и са обнародвани в „Държавен вестник“, брой 101 от 27.12.2019 г.    Използването на тол калкулатора помага на потребителите да се ориентират за разходите, свързани с пътните такси на база на изминато разстояние, особено ако решат да използват маршрутна карта. Тя позволява да се заплати предварително за изминаването на разстояние между две точки с до четири междинни локации.", "date": "2020.01.03", "title": "Тол калкулатор помага на превозвачите да планират разходите си за новите пътни такси"}
{"url": "http://epicenter.bg/article/200-mln--lv--sa-prihodite-v-turizma-ot-otminavashtite-praznitsi-/202938/4/0", "text": "540 000 туристически пътувания и приходи от 200 млн. лв. са печалбите в туризма от отминаващите Коледно-новогодишни празници.    140 000 българи в чужбина и 170 000 чужденци у нас отчитат от Института за анализи и оценки в туризма, без да се броят пътувалите българи в България, съобщи БНР.    Според Румен Драганов събраните почивни дни няма как да имат отрицателни ефекти върху икономиката на страната:    \"Ние реализираме средно седмично в късите уикенди около 160 000 пътувания, което прави някъде около 36 милиона лева като приходи. А тогава, когато имаме дълъг уикенд, ние имаме от 280 до 320 000 пътувания и това прави някъде между 56 до 60 млн. лв., нали като обороти, които се създават в следствие на тези пътувания\".    Редица възможности за сливането на почивни дни предстоят и през настоящата година, а туристическите агенции вече подготвят своите оферти чак до септември и декември, защото приходите от по-дългите уикенди се удвояват - казва Румен Драганов, особено в определени периоди от годината:    \"Сега тази година имаме дълги уикенди, което предполага около 280 000 пътувания, които да се реализират в тези периоди\".", "date": "2020.01.03", "title": "200 млн. лв. са приходите в туризма от отминаващите празници "}
{"url": "http://epicenter.bg/article/Kalkulatorat-za-noviya-danak-za-kolite-v-Sofiya-e-gotov/202950/4/0", "text": "\"Информационно обслужване\" АД въведе новите параметри в електронния калкулатор, чрез който всеки собственик на моторно превозно средство в София може да изчисли какъв данък ще дължи за автомобила си за 2020 г.     Формулата, по която се формира данъкът за автомобилите, включва годината на производство, мощността и екологичният стандарт на колата. С промени в Наредбата за местните данъци, приети от Столичния общински съвет на 30 декември м.г., бяха повишени ставките за автомобили с по-ниски евростандарти - от 0 до Евро 4, както и за мощност над 74 kW /над 100 конски сили /.    Коефициентът за година на производство на автомобила е определен от Закона за местните данъци и такси, който е в сила от 2019 г. и не може да се променя от общините.     В калкулатора за регистрираните в София автомобили са заложени всички коефициенти, които формират данъка за МПС. Данните за колата, които трябва да се нанесат в калкулатора, за да се изчисли нейният данък, са вписани в документите за автомобила - в малкия талон /за по-новите МПС/ или в големия талон /за МПС, регистрирани по-отдавна/:     Под индекс В е записана годината на първа регистрация, по която се изчислява възрастта на колата.    · Индекс P.2 e за мощността на автомобила в киловати.    · Срещу индекс V.9 e записан екологичният стандарт на колата /от Евро 2 до Евро 6/. При най-старите коли такъв екостандарт обикновено няма и срещу този индекс в документите на колата не пише нищо.  Калкулаторът може да бъде намерен на адрес:   Чрез него всеки собственик може да се ориентира какви стойности на данък МПС се получават за автомобила му.    На две от публикуваните снимки е посочено къде в документите на колата са записани трите компонента, от които се формира данъкът. На третата е самият калкулатор, посочват от пресцентъра на столичната община.", "date": "2020.01.03", "title": "Вижте как да си изчислите данъка за колата в София"}
{"url": "http://epicenter.bg/article/BABH--Ima-podozreniya-za-afrikanska-chuma-v-svinekompleks-v-Severna-Balgariya-/202957/4/0", "text": "Има съмнение за наличие на зараза от африканска чума по свинете в голям свинекомплекс в страната, потвърдиха за „Хоризонт“ от Българската агенция по безопасност на храните (БАБХ).    Пробите са взети тази сутрин и резултатите от тях ще бъдат готови в понеделник.    Става въпрос за голям свинекомплекс в Северна България, който до момента не беше засегнат от заболяването. По неофициална информация свинефермата е в Шуменско.    Миналата година чумата по свинете порази няколко големи индустриални ферми, които осигуряват близо 1/3 от месото на пазара у нас. Принудително бяха унищожени близо 150 хиляди свине.", "date": "2020.01.03", "title": "БАБХ: Има подозрения за африканска чума в голям свинекомплекс в Северна България "}
{"url": "http://epicenter.bg/article/BNB-pusna-moneta-v-chest-na-Geo-Milev/202970/4/0", "text": "От 6 януари 2020 г. Българската народна банка пуска в обращение медна възпоменателна монета на тема „125 години от рождението на Гео Милев“ от серията „Български творци“, съобщават от пресцентъра на банката.   Цената на монетата е 24 (двадесет и четири) лева.   В периода от 6 до 8 януари 2020 г. включително всеки клиент (физическо или юридическо лице) ще може да закупи от Българската народна банка до 2 броя монети, след което възпоменателната монета „125 години от рождението на Гео Милев“ ще се продава без ограничения.     Монетата ще се продава в Българската народна банка – на две каси на пл. „Княз Александър I“ № 1 и на четири каси в Касов център на БНБ на ул. „Михаил Тенев“ № 10, както и в офиси и клонове на Банка ДСК ЕАД, Първа инвестиционна банка АД, Райфайзенбанк (България) EАД и Тексим Банк АД.   Номиналната стойност на монетата е 2лв., изработена е от мед с проба 999/1000. Общият тираж е 3000 броя.  Автори на художествения проект са Евгения Цанкова и Орлин Иванов.      ", "date": "2020.01.03", "title": "БНБ пусна монета в чест на Гео Милев"}
{"url": "http://epicenter.bg/article/Otkriha-novo-ognishte-na-afrikanska-chuma-vav-ferma-s-24-00-svine-v-Shumensko/202974/4/0", "text": "Ново огнище на африканска чума по свинете е установено в индустриална ферма в шуменското село Никола Козлево, съобщиха от Агенцията по храните.    Положителният резултат от пробите е потвърден в късния следобед днес от Националната референтна лаборатория.    В засегнатия свинекомплекс се отглеждат 24 000 животни.    Предстои умъртвяване по хуманен начин и обезвреждане на всички заразени и контактни свине в засегнатия обект.    Вече е определена 3-километрова предпазна зона около огнището, в която влизат селата Каравелово и Пет могили. По правило там ще бъдат унищожени всички домашни свине.    В 10-километровата наблюдавана зона влизат населените места Никола Козлево, Красен дол, Хърсово, Вълнари, Цани Гинчево, Векилски и Писарево. Там ще бъдат взети проби от всички животни.    Утре в Областна администрация Шумен се свиква извънредно заседание на епизоотичната комисия.    Това е първият случай на чума за тази година. Миналата година заради заразата бяха унищожени около 150 000 свине.  ", "date": "2020.01.03", "title": "Откриха ново огнище на африканска чума във ферма с 24 00 свине в Шуменско"}
{"url": "http://epicenter.bg/article/Spetsprokuraturata-poiska-otstranyavane-ot-dlazhnost-na-kmeta-na-Nesebar-Nikolay-Dimitrov-/202907/3/0", "text": "Специализираната прокуратура внесе днес в Специализирания наказателен съд искане за отстраняване от длъжност на кмета на Община Несебър Николай Димитров, обвинен като ръководител на организирана престъпна група за престъпления срещу изборните права на гражданите. Това съобщиха от пресцентъра на Апелативна специализирана прокуратура.  На 23 декември 2019 г. Специализираният наказателен съд измени мярката за неотклонение на Димитров от „Задържане под стража“ в „Гаранция в пари“ в размер на 50 000 лева.    Съдът определи, че не е налице опасност той да се укрие, отпаднала е и опасността да извърши ново престъпление, доколкото са събрани значителен обем доказателства по досъдебното производство.    На 27 декември 2019 г. определената на Николай Димитров парична гаранция бе внесена и от 2 януари 2020 г. той отново изпълнява функциите на кмет на Община Несебър.    Специализираната прокуратура поиска отстраняването му от длъжност до приключване на досъдебното производство, тъй като в качеството си на кмет той е основен работодател на голям брой фирми и лица в общината и разполага с възможности да повлияе на свидетели. ", "date": "2020.01.03", "title": "Спецпрокуратурата поиска отстраняване от длъжност на кмета на Несебър Николай Димитров "}
{"url": "http://epicenter.bg/article/Okrazhniyat-prokuror-na-Pleven-za-bokluka-ot-Italiya--Ima-vidimi-narusheniya-pri-sahranenieto-/202908/3/0", "text": "При огледа сме установили, че видимо са нарушени изискванията за съхранение на отпадъците. Това каза за bTV окръжният прокурор на Плевен Ваня Савова по повод проверката на полицията за незаконен трафик на боклук от Италия, съхраняван на територията на града.    При мащабна полицейска операция е проверен завод за отпадъци със съмнения за незаконен трафик на 9000 тона боклук от Италия, стана ясно вчера. От МВР се натъкват на депото, когато полиция и прокуратура влизат в завода. Открити са неопасни отпадъци – пластмаса, метал и хартия.    Засега е ясно, че балите с отпадъци на площадката са пристигнали у нас от Италия, но по море. Нашите власти ще търсят и връзка със задържаната влакова композиция от италианските власти край Милано.    Разследването е започнало на 30 декември 2019 г. уточни окръжният прокурор. с оглед на депото, каза в интервю за bTV окръжният прокурор на Плевен Ваня Савова. Видимите нарушения при съхранението са, че отпадъкът е в разпръснато състояние в двора на бивш завод, където няма ток и вода, нито машини за преработка на отпадъци, уточни Савова.    На разпит са привикани четири служителки от РИОСВ – Плевен, които са изготвили протоколите, че в обекта всичко е наред. За депото има разрешение от РИОСВ и разрешение за внос от зам.-министър на околната среда и водите. Проверява се и разрешение за опасни отпадъци, каза още окръжният прокурор на Плевен.    „Не е възможно този боклук да се изгаря в ТЕЦ–Плевен, защото той работи с газ и няма инсталация за горене на твърди отпадъци. Категорично също тези отпадъци не се возят на новоизграденото с европейски средства депо за преработка на твърди битови отпадъци край село Буковълк”, категоричен е кметът на Плевен Георги Спартански.", "date": "2020.01.03", "title": "Окръжният прокурор на Плевен за боклука от Италия: Има видими нарушения при съхранението "}
{"url": "http://epicenter.bg/article/Ekshan-v-Dimitrovgrad--Politsai-goniha-dzhigiti/202913/3/0", "text": "Вчера, около 01:20 ч., в гр. Димитровград, на кръстовището на ул.\"Панорамен път\" и ул.\"Бузлуджа\", автопатрул при РУ Димитровград е подал сигнал със стоп - палка на лек автомобил \"Субару\", при което водача на МПС не е спрял, а е продължил движението си. Това съобщиха от ОДМВР-Хасково.    Вследствие на преследване от автопатрула, на бул.\"Г.С.Раковски\" лекия автомобил се удря в бордюр и спира. От него са побегнали две лица.  В хода на проведени оперативно-издирвателни мероприятия са установени и задържани жена на 21 години от с. Долна махала, общ. Калояново и водача на МПС – криминално проявен 21-годишен мъж от гр. Пловдив, обявен за общодържавно издирване.    От извършена справка е установено, че регистрационните табели на МПС също се издирват и принадлежат на друг автомобил.    Образувано е бързо производство.  ", "date": "2020.01.03", "title": "Екшън в Димитровград: Полицаи гониха джигити"}
{"url": "http://epicenter.bg/article/Otkriha-trupa-na-3-godishno-v-kanal-v-Graf-Ignatievo-/202918/3/0", "text": "В следобедните часове на 2 януари в РУ Хисар е получен сигнал за изчезнало дете. Това съобщиха от ОДМВР-Пловдив.    25-годишната майка, родом от село Стряма съобщила, че 3-годишния ѝ син е в неизвестност от близо два часа. Според нейните думи, детето за последно било видяно в село Дълго Поле, където семейството живее.    След незабавно проведените оперативно-издирвателни мероприятия, служители на РУ Хисар в напоителен канал, находящ се в землището на село Граф Игнатиево, открили трупа на детето.    На мястото е извършен оглед. Няма данни за настъпила насилствена смърт.    Започнато е досъдебно производство за извършено престъпление по чл 127 ал 1 от НК. Работата по случая продължава.", "date": "2020.01.03", "title": "Трагедия! Откриха трупа на 3-годишно в канал в Граф Игнатиево "}
{"url": "http://epicenter.bg/article/189-tezhki-katastrofi-stanaha-po-praznitsite/202923/3/0", "text": "През изминалите празнични дни са станали 189 тежки катастрофи, загинали са 14 души и са ранени 253 души. Данните са за периода 20 декември – 1 януари, като най-честити нарушения са превишаване на скоростта, неправилни маневри и отнемане на предимство, обобщи Мария Ботева от отдел \"Пътна полиция\" към Главна дирекция \"Гранична полиция\" по време на брифинг, предаде Агенция \"Фокус\". За същият период миналата година тежките произшествия са били по-малко – 131, но загиналите са били 16. Според цифрите най-много катастрофи са станали на територията на столицата, там е и най-голям броят на загиналите – трима. По време на празниците е имало 477 случая, при които водачи са седнали зад волана след употреба на алкохол. От тях 216 водачи са шофирали с над 1,2 промила. Най-фрапиращият случай е от Кърджали, където шофьор е хванат с 3,11 промила, след като на централно кръстовище се е ударил последователно в два леки автомобила, а след това и в билборд. Случаите на шофьори, които са карали след употреба на наркотици, пък са 107. Най-грубото нарушение на ограничението на скоростта отново е на територията на СДВР – водач е профучал със 172 км.ч. при ограничение в населено място 50 км/ч. Глобата за този шофьор е 1400 лева, както и отнемане на книжката за 3 месеца. Има подобен случай и в Русе – там шофьорът е карал със 147 км/ч. Друг водач пък е прелятял с 238 км/ч. извън населено място, като той е засечен край Сливен. За него глобата ще бъде 1550 лева.", "date": "2020.01.03", "title": "189 тежки катастрофи станаха по празниците"}
{"url": "http://epicenter.bg/article/Zapochva-razsledvane-za-prichinite-za-izchezvaneto-na-balgarskite-moryatsi-kray-Norvegiya/202948/3/0", "text": "Започва разследване за причините за изчезването на двамата моряци от борда на кораба \"Стара планина\" край Норвегия, съобщиха от пресслужбата на Параходство \"Български морски флот\" /БМФ/ АД във Варна, предаде БТА. Какво се е случило, ще проучи капитанът на кораба. Тъй като \"Стара планина\" плава под флага на Малта, разследване ще бъде предприето и от администрацията на флага и от специализираното звено на дружеството-оператор на кораба - БМФ. За случая е информирана и Варненската окръжна прокуратура.   Инцидентът на борда на кораба е станал на 2 януари по време на преход от пристанище Мурманск за пристанище Констанца на около 100 километра от бреговете на Норвегия. Тогава в района метеорологичните условия са били щормови - вятър със скорост 20-25 метра в секунда и вълни с височина 9-10 метра. След падането на двамата моряци зад борда е обявен сигнал за бедствие и са информирани бреговите власти. Под командването на Бреговата охрана на Норвегия е организирана спасителна операция с участието на два хеликоптера. Въпреки усилията двамата не са открити. От БМФ посочват още, че последно \"Стара планина\" е инспектиран на 9 декември 2019 г. за съответствие с изискванията на флага на Република Малта и на Държавния пристанищен контрол на Норвегия във връзка с Парижкия меморандум за разбирателство, включително за съответствие с изискванията за морска безопасност. И двете инспекции са завършили без забележки от страна на контролните органи.", "date": "2020.01.03", "title": "Започва разследване за причините за изчезването на българските моряци край Норвегия"}
{"url": "http://epicenter.bg/article/Dvama-lekari-ot-bolnitsa-v-Gotse-Delchev-otivat-sad-zaradi-smartta-na-16-godishno-momiche-/202958/3/0", "text": "Окръжна прокуратура – Благоевград е внесла за разглеждане в съда обвинителен акт срещу д-р П.Ш., специалист по ортопедия и травматология, началник „Отделение по ортопедия и травматология“ в МБАЛ „Иван Скендеров“ – Гоце Делчев и д-р И.К., специалист по хирургия, ординатор в „Хирургично отделение“ в МБАЛ „Иван Скендеров“ – Гоце Делчев за извършено от тях престъпление по чл.123, ал.1, предл.2 от НК. Това съобщиха от пресцентъра на прокуратурата.     На 29.06.2013 г. шестнадесетгодишната М.Т. претърпяла травма - карайки велосипед, паднала и се наранила в областта на дясното бедро и пубиса. На следващата сутрин момичето, придружавано от майка си, посетило Филиал за спешна медицинска помощ в гр. Гоце Делчев. След поставена предварителна диагноза дежурният лекар изпратил пациентката за консултация със специалист.    В МБАЛ „Иван Скендеров“ ЕООД - гр. Гоце Делчев Т. била прегледана от д-р П.Ш. и приета в отделението по ортопедия и травматология. В приемния ден (неделя) по отношение на пациентката не били извършени никакви лечебни дейности. След изследвания и консултации със специалисти, на 02.07.2013 г. лекарският екип в състав д-р Ш. (оператор) и д-р К. (асистент) оперирал болната под местна анестезия.    Майката на момичето, която стояла неотлъчно с нея, била силно обезпокоена от състоянието на дъщеря си. С всеки изминал ден то се влошавало, момичето вдигало температура, оплаквало се от силни болки, краката му променяли цвета си, но д-р Ш. я уверил, че всичко е наред.    На 05.07.2013 г. на пациентката по спешност била извършена оперативна интервенция, след което било уговорено превеждането ѝ в детска хирургия в УМБАЛСМ „Н. Й. Пирогов“ - гр. София за по-нататъшно лечение. Един час по-късно детето било изписано от болницата в гр. Гоце Делчев, без да е отразено състоянието му, с влошени параклинични показатели и без осигурен специализиран транспорт с придружаващ медицински персонал.    При постъпването в столичната болница М.Т. била в крайно тежко общо състояние. След проведено лечение детето било изписано на 09.08.2013 г. при подобрена параклиника. Оперативните рани били заздравели първично, момичето се предвижвало с две патерици. Поставената от лекарите окончателна диагноза била „Сепсис. Посттравматичен флегмон на дясното бедро. Остра дихателна недостатъчност. Дълбок некротичен фасциит в областта на дясната седалищна област и дясното бедро и в дясната част на корема“.    На 23.08.2013 г., поради оплаквания М.Т. отново била приета и лекувана в УМБАЛСМ „Пирогов“. Шест дни по-късно, на 29.08.2013 г., детето било намерено от майката в безсъзнание. Лекарите предприели реанимационни действия, без поява на сърдечна дейност. В 06:50 ч. бил регистриран летален изход.    В хода на досъдебното производство са били назначени и извършени няколко експертни изследвания, които установяват, че смъртта на пациентката е настъпила в резултат от „хеморагичен инфаркт на белия дроб и кръвоизливи в надбъбречните жлези, довели до внезапен срив на сърдечно – съдовата система“. Забавяне на антибиотичното лечение и неизвършване на изследвания при обработка на раната е констатирания съществен пропуск, който е в пряка причинна връзка с настъпилите усложнения и смъртен изход при М.Т.    П.Ш. и И.К. са обвинени за причиняване на смъртта й, поради немарливо изпълнение на правно-регламентирана дейност – упражняване на медицинска професия. Лекарите не осъществили адекватно диагностициране и лечение на пациентката.    Д-р Ш. не изпълнил в пълен обем изискванията за изследване на болната. Наред с това не осигурил консултация със специалист уролог при постъпване на Т. в болницата за търсене на травматични увреждания на тазовото дъно, във връзка със съобщените данни за неконтролируемо изпускане на урина. Още в деня на хоспитализацията не започнал широкоспектърна емпирична антибиотична терапия, с цел превенция на възпаление на травмираните меки тъкани в областта на таза. Не назначил извършване на микробиологично изследване на раневи секрет, с цел търсене на причинител на възпалението и евентуална корекция на лечението по антибиограма, покриващо и анаеробни микроорганизми.    Д-р К. не съобразил действията си с обективното състояние на пациентката, като предприел зашиване на раната на същата. То следвало да се отложи, тъй като затварянето на раната е предпоставка за развитие на анаеробна инфекция. Освен това не взел необходим материал от раната преди зашиването и при ревизията й, във връзка с идентифициране на причинителя на инфекцията и назначаване и провеждане на антибиотична терапия.    В хода на досъдебното производство били констатирани неистински документи в пациентското досие на пострадалата Т., поради което с постановление на ОП – Благоевград тези материали по делото са били отделени и изпратени по компетентност на РП – Гоце Делчев.    Предстои наказателното производство срещу обвиняемите Ш. и К. да продължи в съда.", "date": "2020.01.03", "title": "Двама лекари от болница в Гоце Делчев отиват съд заради немърливост довела до смъртта на момиче"}
{"url": "http://epicenter.bg/article/Ochakvat-se-oshte-aresti-na-sluzhiteli-na-KAT---Veliko-Tarnovo/202965/3/0", "text": "Мащабна среднощна акция беше проведена в КАТ- Велико Търново в  четвъртък вечерта, съобщи NOVA. За 24 часа бе задържан Пламен Демирев, дългогодишен служител на „Пътна полиция”. Поводът e злоупотреба със служебно положение и двойна регистрация на камиони. По сигнал на Вътрешна сигурност е направена проверка на регистрации на тирове и е установено клониране, т. е. двойна регистрация на едно возило. 4 от проверените камиони са изпратени в „Пътна полиция” във Велико Търново за регистрация.    Акцията е инициирана от Областна дирекция на МВР - Велико Търново, по техен сигнал, заедно с дирекция \"Вътрешна сигурност\". Служителят е задържан за 24 часа, но не се изключват още арести, според директорът на „Вътрешна сигурност” към КАТ Стефчо Банков, който даде специално телефонно интервю за NOVA.   „Има един полицейски служител на ръководен пост в КАТ, който е задържан със заповед за 24 часа. Предстоят множество оперативно-издирвателни мероприятия. Очакват се и други лица, които са съпричастни към схемата, включително и полицейски служители, да бъдат задържани. За регистрация на камиони, които можем да наречем фантоми. Това е основната схема. Фирма в България осъществява регистрацията”, каза още Банков.   „Първоначално в „Пътна полиция” се явяват 4 товарни автомобила, на които им е поставена регистрация, заедно с 4 ремаркета. Автомобилите излизат и след това са им поставени транзитни регистрационни номера. Два от тях отиват за регистрация. По-късно те са спрени”, каза директорът на ОД-МВР-Велико Търново Димитър Машов.   По информация на NOVA, фирмата се намира във великотърновското село Поликраище. Опитахме се да се свържем със собственика по телефона и на място, но той отказа да говори пред камерата ни.   Регистратурите и гишетата в КАТ – Велико Търново работят нормално.", "date": "2020.01.03", "title": "Очакват се още арести на служители на КАТ - Велико Търново след среднощната акция"}
{"url": "http://epicenter.bg/article/Nyama-iztichane-na-voda-ot-yaz---quot-Bebresh-quot--podava-se-voda-edinstveno-za-nuzhdite-na-naselenieto-/202951/2/0", "text": "По разпореждане на министър-председателя Бойко Борисов и на министъра на земеделието, храните и горите Десислава Танева, служители на „Напоителни системи” ЕАД извършиха извънредна проверка на МВЕЦ „Бебреш”. Това съобщиха от Напоителни системи. Инспектирана беше и цялата тръбопроводна мрежа и съоръжения на язовир „Бебреш”, чрез които се водоснабдява населението на община Ботевград. Комисията констатира, че МВЕЦ „Бебреш” не работи и последния ден, в който е функционирал е 25 септември 2018 г.    На огледа присъстваха изпълнителният директор на „Напоителни системи” ЕАД Снежина Динева, управителят на клон „София” Веселка Нинова, кметът на гр. Ботевград Иван Гавалюгов, кметът на гр. Правец Румен Гунински, и директорът на „ВиК“ - София Никола Нитов. Извършената на 02.01.2020 г. проверка от служители на „Напоителни системи” ЕАД на цялата тръбна мрежа на Напоителна система „Ботевград” констатира прекъсване и затапване на тръбопровод, находящ се в близост до бензиностанция преди гр. Правец в посока гр. Варна. Има тръбно отклонение със спирателен кран, който към момента на проверката не подава вода и е видно, че от него отдавна не е подавана вода, както и че спирателният кран е затворен. От 2012 г. по това отклонение не се подава вода за промишлени нужди. Не е установено и наличие на байпасни връзки за нерегламентирано подаване на вода за територията на община Правец. Проверката показва, че вода се подава само за нуждите на населението и няма нерегламентирано изтичане от главния тръбопровод.    Въпреки, че не е установено нерегламентирано изтичане на вода е взето решение да бъде затапен главния тръбопровод, веднага след последния водоползвател на територията на община Ботевград в посока град Правец. Целта е да няма съмнения в населението за нерегламентирано ползване на водни маси.    \"Напоителни системи\" ЕАД целогодишно следи нивото на язовир „Бебреш“. Установен е завишен разход на вода от МВЕЦ „Бебреш” за периода 20.05 - 28.05.2019 и 18.06 -24.06.2019 г., за което тогава е извършена проверка от Дружеството. Служители на клон \"София\" са предприели незабавни действия за спиране изразходването на водни маси поради неспазване на разрешената от Басейнова дирекция „Дунавски район” кота. Към посочения период, разрешителното за водовземане, което е издадено от Министерство на околната среда и водите на дружеството, собственик на МВЕЦ „Бебреш” е за 18 003 600 куб. м. годишно. В него е определена кота на най-ниско работно водно ниво от 490,48 м., под която норма не е разрешено водовземане за нуждите на МВЕЦ-а. В периодите 20.05 - 28.05.2019 и 18.06 -24.06.2019 г. водното ниво на яз. „Бебреш” е било под определената минимална кота за водовземане, посочена в разрешителното от 490,48 м. По получена официална информация в \"Напоителни системи\" ЕАД от дружеството-собственик на МВЕЦ \"Бебреш\", разходваната вода е била използвана за профилактика на машините и съоръженията му.   За извършената проверка е уведомена Басейнова дирекция „Дунавски район” за предприемане на последващи действия от тяхна страна.", "date": "2020.01.03", "title": "Няма изтичане на вода от яз. \"Бебреш\", подава се вода единствено за нуждите на населението "}
{"url": "http://epicenter.bg/article/Prekratiha-spasitelnata-operatsiya-za-dvamata-balgarski-moryatsi-v-Norvezhko-more-/202952/2/0", "text": "Спасителната операция по издирването на двамата български моряци, които паднаха зад борда на кораба \"Стара планина\" в Норвежко море, няма да бъде подновена, но плавателният съд остава на мястото с надеждата да открие телата на изчезналите.    След седем часа издирване с хеликоптери, норвежките екипи са спрели акцията, предаде БНР.    Това съобщиха от пресцентъра на Министерството на външните работи.    Според норвежките спасители няма шанс двамата българи да оцелеят толкова дълго във водата заради неблагоприятните климатични условия.    Екипажът на кораба \"Стара планина\", който е собственост на параходство „Български морски флот”, обаче продължава да издирва двамата моряци.    Плавателният съд остава в района до обяд, след което поема по курса си за Констанца.    Това съобщи капитан Александър Калчев - изпълнителен директор на параходството:    “Норвежката брегова охрана е прекратила окончателно операцията и прехвърля случая към местната полиция за довършване на разследването поради изчерпване на реалните шансове за оцеляване в тези метеорологични условия. Нашият кораб ще бъде там до 12 часа UTC (14 часа българско време), тъй като остава в нас надеждата, че можем поне да намерим телата. Семействата са информирани за всички стъпки, които са предприети“.    Двама български моряци от екипажа на моторен кораб „Стара планина“, собственост на \"Параходство Български морски флот“, изчезнаха вчера около обед, след като са били пометени от вълна по време на буря в Норвежко море. Това съобщи по-рано капитан Калчев.    Параходство „Български морски флот” е сезирало Варненската окръжна прокуратура за инцидента с двамата моряци, съобщи капитан Александър Калчев.    В момента корабът плава за Констанца и се очаква да пристигне около 20-23 януари. Тепърва предстои разследване на инцидента и разпити на свидетели. Корабът е преминал всички проверки за безопасност.    Вчера беше проведена спасителна операция с два хеликоптера, но дейностите бяха силно затруднени поради лошото време - силен вятър и 8-метрови вълни. Екипажът на товарния кораб \"Стара планина\" е в състав 19 души - 18 българи и един гражданин на Украйна.", "date": "2020.01.03", "title": "МВнР: Спасителната операция по издирването на двамата български моряци в Норвежко море е прекратена"}
{"url": "http://epicenter.bg/article/Desetki-dobrovoltsi-se-otzovaha-na-priziv-na-kmeta-na-Pernik/202955/2/0", "text": "Десетки доброволци са се отзовали на призива на кмета на Перник Станислав Владимиров за раздаване на вода по кварталите, съобщиха от общината.   Бутилките се доставят в домовете на гражданите, като са обхванати и самотни, и трудноподвижни възрастни хора. По 200 десетлитрови бутилки са предоставени на Специализираната болница за белодробни болести и Болницата за долекуване и рехабилитация, посочи секретарят на общината Мартин Жлябинков.   От понеделник отново ще се зареждат всички детски градини. С 350 бутилки минерална вода в началото на следващата седмица ще бъдат подпомогнати клиентите на Социалния патронаж, като заедно с храната си ще получат и 10-литрова бутилка с минерална вода.   Освен от Държавния резерв, вода за перничани са дарили община Кресна, частни компании и лица. Раздаването на бутилираната вода се осъществява по график, който се публикува всекидневно.", "date": "2020.01.03", "title": "Десетки доброволци се отзоваха на призива на кмета на Перник"}
{"url": "http://epicenter.bg/article/Hristo-Prodanov/202962/2/0", "text": "Внасяме вот на недоверие към правителството във връзка и с водната криза в Перник, и за горенето на чужди отпадъци. България се превръща в сметището на Европа. Това заяви в предаването \"Плюс-минус\" по Нова телевизия зам.-председателят на ПГ на БСП Христо Проданов.   \"Решението за вота на недоверие е вследствие на последователни наши действия в последните няколко години и особено активни действия през последната половин година, когато по време на парламентарен контрол, чрез питания и въпроси, предупреждавахме управляващите за това, което предстои в България във връзка с водната криза и с изгарянето на отпадъците\", заяви Христо Проданов, зам.-председател на ПГ \"БСП за България\". \"Когато кризата е налице и е призната за такава дори от премиера и от ресорните министри, то единственото, което трябва да направи опозицията като политическо действие, е да поиска вот на недоверие\", каза още той.  Проданов посочи като основен виновник за водната криза в Перник и кризата с водата като цяло отговорните министерства. Той допълни, че за водоснабдяването в Перник отговаря ВиК Перник, а неин мажоритарен собственик е Министерството на регионалното развитие и благоустройството.  \"Проблемът в цялата тази ситуация е, че няма държава, която да контролира тези процеси, а основният виновник е този, който е начело на тази държава през последните 10 години\", обобщи Христо Проданов.  \"Основният виновник за кризата в Перник е държавата в лицето на управляващия. Проблемът в цялата ситуация е, че няма действия на държавата\", категоричен е соцдепутатът.  \"Какво се случи с 32 млн. лв за язовир \"Студена\". Видя се къде са изтегли\", коментира Проданов.    \"Невярно е, че няма политика във водната криза в Перник, както каза премиерът\", смята зам.-председателят на ПГ на БСП.    \"Всичко изтича в тази държава - парите, водата, мозъците и личните данни\", заяви Проданов.    \"Събираме подробна информация за проблемите в страната. Не инициираме протести, няма нужда, хората сами ще решат. Не е нормално населени места без вода в 21 век\", каза още той.  ", "date": "2020.01.03", "title": "Христо Проданов: България се превръща в сметището на Европа!"}
{"url": "http://epicenter.bg/article/Okonchatelno--Nyama-da-poskapva-tsenata-na-vodata-v-Pernik-/202963/2/0", "text": "Новите утвърдени цени на водоснабдителните и канализационни услуги в Перник няма да се увеличават. Това съобщи местното ВиК със свое решение, предаде БГНЕС.    С решението цените за доставяне на вода, отвеждане и пречистване на отпадъчни води остават непроменени за всички потребители от общините Перник, Радомир, Трън, Земен, Ковачевци и Брезник.    За решението да не се увеличава цената на водата съобщи вчера (2 януари) икономическият министър Емил Караниколов, който отблизо следи в града как протича ремонтът на ВиК мрежата.    Контролът беше възложен на министъра от премиера Бойко Борисов през ноември, когато беше въведен воден режим за града. Ситуацията следи и регионалният министър Петя Аврамова, чието министерство е принципал на ВиК-Перник. Според министъра, градът няма да изпадне във воден апокалипсис.    Институциите денонощно следят капацитета на язовир „Студена“. Към момента водният обем е 3 817 000 куб.м при капацитет 25 519 100куб.м. Специалисти на ВиК дружеството извършват ежедневни замервания и наблюдения на водния поток и язовирната стена.", "date": "2020.01.03", "title": "Окончателно: Няма да поскъпва цената на водата в Перник "}
{"url": "http://epicenter.bg/article/Iliyana-Yotova-shte-uchastva-v-chestvaneto-na-172-godini-ot-rozhdenieto-na-Hristo-Botev-v-Kalofer/202966/2/0", "text": "Вицепрезидентът Илияна Йотова ще участва в честването на 172-годишнината от рождението на Христо Ботев на 6 януари, понеделник, в Калофер. Това съобщиха от прессекретариата на държавния глава. В 11.25 часа в музея на Ботев Илияна Йотова ще поднесе цветя пред бюста на поета и революционер и пред паметника на майка му Иванка Ботева. В 11.50 часа на площад „Христо Ботев“ вицепрезидентът ще произнесе слово. Илияна Йотова ще отдаде почит пред паметника на бащата на поета-революционер Ботьо Петков, след което заедно с шествието-поклонение ще се отправи към мемориалния комплекс „Христо Ботев“. По-рано същия ден вицепрезидентът ще бъде в Карлово, където от 09.15 часа ще участва в провеждането на водосвет и церемония по освещаване на бойното знаме на 61-ва Стрямска механизирана бригада на площад „Васил Левски“.   Илияна Йотова ще присъства и на ритуала по хвърляне на Богоявленския кръст.", "date": "2020.01.03", "title": "Илияна Йотова ще участва в честването на 172 години от рождението на Христо Ботев в Калофер"}
{"url": "http://epicenter.bg/article/Andrey-Raychev--Seriozno-li-mislite--che-BSP-iska-izbori--koito-da-zagubi-/202967/2/0", "text": "Социологът Андрей Райчев анализира ситуацията - дали искането на вот на недоверие към правителството от страна на БСП е сценарий за сваляне на властта. Той бе гост в предаването \"Лице в лице\" по БТВ.   Има огромна разлика дали БСП е организирала източването на яз. \"Студена\" или реагирала на една криза, посочи Андрей Райчев. Има реакция, но няма сценарии, е неговият извод. Райчев посочи, че ако има сценарий, негова цел би била предизвикването на предсрочни избори.   Сериозно ли мислите, че БСП иска избори, които да загуби?!, попита риторично Райчев. И припомни, че през 2019 г. социалистите са загубили, макар и с малко, два избора.   Реакцията на хората е дълбочинен протест срещу елита, категоричен е Райчев. Той обърна внимание, че масови протести има във Франция, Чили, Ирак.   Това не е настроение една партия да смени друга, това е \"ръмжене\" срещу елита. В света има едно тежко недоволство от ситуацията, което не се изразява в това, че една партия трябва да смени друга, каза още Райчев.      ", "date": "2020.01.03", "title": "Андрей Райчев: Сериозно ли мислите, че БСП иска избори, които да загуби?!"}
{"url": "http://epicenter.bg/article/Korneliya-Ninova--Ot-bezsilie-i-panika-Borisov-gubi-vrazka-s-realnostta-/202969/2/0", "text": "Лидерът на БСП Корнелия Нинова реагира остро на изявлението на премиера Борисов, че ще прати в Белене виновните за вкарването на чуждия боклук у нас.                  ", "date": "2020.01.03", "title": "Корнелия Нинова: От безсилие и паника Борисов губи връзка с реалността!"}
{"url": "http://epicenter.bg/article/Kaloyan-Pargov-i-rakovodstvoto-na-BSP---Sofiya-shte-uchastvat-v-chestvaniyata-na-osvobozhdenieto-na-Sofiya/202971/2/0", "text": "На 4 януари лидерът на БСП – София Калоян Паргов, членове на Изпълнителното бюро на Градската организация, народни представители и общински съветници от БСП ще вземат участие в честванията по случай 142 години от освобождението на София. Това съобщиха от пресцентъра на Градския съвет на БСП – София. Събитията започват в 10.00 часа с благодарствен молебен в храм „Света Неделя“. В 10.30 ч. ще се проведе литийно шествие с поднасяне на цветя и венци на признателност пред паметниците на генерал Гурко и Цар Освободител. В 11.15 ч. пред паметника на Българския опълченец ще има официална програма с поднасяне на цветя. Като част от програмата заместник-председателят на Изпълнителното бюри на БСП – София и заместник-председател на Сдружението на приятелите на Русия „Александър Невски“ проф. Ваня Добрева ще произнесе слово. ", "date": "2020.01.03", "title": "Калоян Паргов и ръководството на БСП - София ще участват в честванията на освобождението на София"}
{"url": "http://epicenter.bg/article/Zhivko-Georgiev--Raste-otchuzhdenieto-i-gneva-ot-nashiya-politicheski-model/202972/2/0", "text": "Расте и отчуждението, да не кажа гнева, от този политически модел, който имаме в страната. Хората се дразнят най-много, вбесява ги и ги демотивира да участват в изборния процес, наливането на големите пари във всякакви модуси, свръхупотребата на нелегитимни и неприемливи за употреба ресурси – административен, финансов и пр. Което най-вече се прави от управляващите. Опозицията няма тази възможност. Това казва в интервю за \"Сега\" социологът Живко Георгиев. \r\n   \r\n Пропастта между гражданите и политическата класа ражда отчуждение, апатия. Но рано или късно ще роди и търсене на начин за промяна. Бойко Борисов е изнервен. Той скача срещу ръководството на футболния съюз, срещу невинни медии или невинен чиновник, та няма да го направи срещу един от основните си опоненти и конкуренти, коментира той. \r\n Ако не дай боже се зададе икономическа криза, то неминуемо ще радикализира всичко. Тези неща се случват внезапно. Никой не можеше да прогнозира, че френският политически модел внезапно ще рухне преди 2-3 години. И управляващите отидоха в небитието. Там непрекъснато ще има някакви промени, но се правят болезнени реформи, които вероятно са смислени от гледна точка на бъдещето. Но у нас и реформи не се правят, че да ядосат някого, смята социологът. \r\n   \r\n Ние сме в застой. Пожарникарски запушваме дупки, гасим локални пожарчета и т.н. Но пък имаме относително спокойна икономическа среда. Ние щяхме да бъдем в подобна фаза и без тези управляващи. И без това правителство, посочва Георгиев. \r\n \r\n   \r\n", "date": "2020.01.03", "title": "Живко Георгиев: Расте отчуждението и гнева от нашия политически модел"}
