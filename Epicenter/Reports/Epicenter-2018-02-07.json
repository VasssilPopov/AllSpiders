{"url": "http://epicenter.bg/article/Valeri-Simeonov-/146787/2/0", "text": "  Преди няколко дни Каракачанов предложи да се проведе референдум за \"джендър обучението\" в училище и въвеждането на еднополови бракове, което Симеонов разкритикува остро. В неделя лидеръът на ВМРО се възмути от поведението на Симеоннов и заяви, че ако е имал възражения, е трябвало първо да говори с него, а не да се \"изплющи в медиите\".   Поредният рунд бе тази вечер в студиото на \"Още от деня\" по БНТ, където Валери Симеоново заяви:    Симеонов категорично подчерта,  че е против Истанбулската конвенция и изненадващо разкри, че е убедил още няколко министри от ГЕРБ да гласуват срещу нея.  каза заговорнически Симеонов.   „ \"Тук се цели използването на държавни средства за самореклама. Ние ще бъдем обрагодетелствани, Обединените патриоти, но не е редно. Всички референдуми досега са за това, такава е практиката. Тях ги интересува чисто и просто да направят това, което направи и един телевизионен водещ\", смята Симеонов. В Унгария нямало референдум по въпроса, в Хърватска въпросът бил различен.      Колегите залитат. Такава им е стратегията в политиката, с колкото се може повече медиен шум\", отбеляза Симеонов.   . Два големи играча са си разпределили голяма част от използваната енергия, а стари договори с американски централи източват нашите добове.   “, разкри той   „Бяхме привърженици на идеята финансирането на всички НПО-та да бъде осветлено. Този законопроект беше оттеглен. Това бе добре платен лобизъм, който е стегнал в яка примка зимния туризъм“, каза Валери Симеонов.   . Натъкнахме се на проблем със затворените плажове. Има една инвазия на групата на Маргините, която придобива плаж след плаж. Трябва да има общи и прозрачни правила за всички“, подчерта той. Концесиите на плажовете все още са непрозрачни и тъмни, смята вицепремиерът. \"Няма да се оправят тези плажове, това е отнемането на плажовете в затворените обекти, там се намества някой.   Има една инвазия на няколко места - Поморие-Север, Бургас-Север. Всеки се бори за лесните пари, защото концесиите не са на особено високи цени, а се дават за 20 години\", каза той. Няма достъп до документация обаче, което създава \"страхотни условия за непрозрачност и корупция\" .", "date": "2018.02.07", "title": "Валери Симеонов скастри Каракачанов: Такава му е стратегията - да вдига повече медиен шум!"}
{"url": "http://epicenter.bg/article/DPS-iskat-osvetlyavane-sobstvenostta-na-vsichki-medii-i-finansiraneto-im/146736/2/0", "text": "С предложение за законодателни промени в Закона за задължителното депозиране на печатни и други произведения ДПС искат осветляване на собствеността на всички медии. \"Този законопроект има огромно значение за прозрачността, осветляването на медийното пространство и дава отговор на дълго очакван в обществото въпрос“, заяви на брифинг депутатът от ДПС Хамид Хамид, който е един от вносителите на законопроекта. \"Предложенията ни са в две посоки. Едното е продължение на приетия през 2010 г. текст, с който се задължиха да се обявят действителните собственици на печатните издания. Наред с това ние допълваме текста като се въвежда задължение да се осветлят и доставчици на медийни услуги, собственици на онлайн издания, както и да се декларират всички приходи на тези издания“, заяви Хамид. Той поясни, че се има предвид финансирането извън рекламите, тъй като по рекламните договори има фактури и контролните функции са на НАП. \"Стои въпросът откъде и защо различни медии получават средства и срещу какво. Предложили сме към 30 юни всяка календарна година всички медии да представят декларация пред Търговския регистър за всяко плащане към медията. Законът третира всякакви други плащания извън рекламните дарения и плащания без основание, извън нормалния търговски оборот срещу нещо неясно, което искаме да излезе наяве“, уточни депутатът от ДПС. Другото предложение обхваща разпространителите на печатни издания. \"От това каква част от това разпространение контролира едно лице или компания зависи как точно и кои печатни издания ще намерят пазар. Следва до 31 януари тези издания да декларират пред министъра на културата действителните си собственици, както и точния брой на търговските пунктове, през които извършват разпространение на изданията си“, посочи Хамид Хамид. Според ДПС по този начин обществото ще е наясно кой с колко пункта разполага и контролира. \"Ако се установи, че едно лице държи над една трета от всички обекти за продажба на дребно на печатни издания, Министерството на културата ще трябва да сезира Комисията за защита на конкуренцията. Целта на законопроекта е прозрачност и информираност на обществото кой колко и от къде получава и срещу какво“, допълни той. Депутатът от ДПС Велислава Кръстева, която също е сред вносителите на проекта, коментира, че темата за собствеността на медиите, за това кой говори, за необходимостта от информация чия е собствеността на медиите и разпространителните мрежи, не е тема от днес. \"Целта е ясна - когато обществото има достатъчно информация за това кой говори и срещу какво, тогава читателят и зрителят може да си направи извода какво му се казва. Фалшивите новини получават хранителна среда, когато не е ясно кой е собственик, кой какво точно е получил“, изтъкна Кръстева. Хамид Хамид, пък допълни, че няма как този закон да е насочен срещу някого, а цели само информираност на обществото. \"Ако някой се притеснява от него, обаче, то това са лица, които имат какво да крият. Ако този закон бъде приет ще разберем какво тези лица имат да крият“, смята депутатът от ДПС.  ", "date": "2018.02.07", "title": "ДПС искат осветляване собствеността на всички медии и финансирането им"}
{"url": "http://epicenter.bg/article/Prokuraturata-s-izvanredno-saobshteniie-za-smartta-na-sina-na-Moskovski/146740/2/0", "text": "  . Това е станало с постановление на главния прокурор Сотир Цацаров, съобщиха от държавното обвинение.   Досъдебното производство е образувано на 2 февруари 2018 г., като на място разследването е започнало от разследващ полицай от ОД МВР София, който е направил оглед на местопроизшествието.  Първоначалните и неотложни действия са докладвани на Окръжна прокуратура - София, под чието наблюдение е започнало и се води досъдебното производство.   По повод постъпили множество запитвания от медии относно инцидент на 02.02.2018 г. в к. к. „Боровец“, Досъдебното производство е образувано на 02.02.2018 г. по реда на чл.212 ал.2 НПК с първото действие по разследването на разследващ полицай от ОД МВР София – оглед на местопроизшествие, за това, че на 02.02.2018 г., около 15.00 ч., в землището на курортен комплекс „Боровец“, обл.София, е причинена по непредпазливост смъртта на Кристиян Ивайлов Московски– престъпление по чл.122 ал.1 НК.   Първоначалните и неотложни действия са докладвани на Окръжна прокуратура - София, под чието наблюдение е започнало и се води досъдебното производство.   В хода на разследването са извършени пет огледа на местопроизшествие, разпитани са седем свидетели, изготвена е съдебномедицинска експертиза на труп, изискана е справка от „КАТ-ПП“ при ОД МВР София, възложени са ОИМ.   По делото следва да бъдат разпитани голям брой свидетели и да бъдат назначени множество съдебни експертизи и други действия по разследването, част от които изискват и специфични знания за разрешителния режим и правилата за ползване на моторни шейни.   По предложение на административния ръководител на Окръжна прокуратура – София и наблюдаващия прокурор, с постановление на главния прокурор от днес - 07.02.2018 г., разследването по делото е възложено на Национална следствена служба.    Московски е заплашен с до 3 години присъда, защото той е управлявал шейната, в която се е возил синът му.   Инцидентът, при който загина синът на министъра, е станал извън урегулираното трасе с дължина 10 километра, което се обработва редовно за любителите на този тип забавления от \"Бороспорт\" в курорта Боровец. Няма и забрана за хората, притежаващи такива машини да карат където си поискат.   Моторните шейни не минават на технически прегледи и за тяхната безопасност у нас на практика никой не отговаря. Никъде в нормативната ни база не е записано, че управляващите ги трябва да носят каски и че трябва да са минали специален инструктаж за безопасност", "date": "2018.02.07", "title": "Прокуратурата с извънредно съобщениие за смъртта на сина на Московски"}
{"url": "http://epicenter.bg/article/BSP-vnese-iskane-za-anketna-komisiya-za-sistemata-BATsIS-v-mitnitsite/146746/2/0", "text": "Внесохме решение за създаване на Временна комисия за проучване създаването, функционирането и сигурността на БАЦИС в Агенция „Митници“. Това обяви в кулоарите на Народното събрание зам.-председателят на ПГ на БСП Драгомир Стойнев, цитиран от „Фокус“. Червените депутати дадоха специален брифинг, за да обяснят защо настояват за специализираното парламентарно звено. Социалистите директно обвиниха ГЕРБ, че лъжат за състоянието на контрабандата. Проф. Румен Гечев изтъкна, че публикуваният доклад на агенция \"Митници\" разбива на пух и пръх твърденията на управляващите, че успешно се борят с контрабандата. Преди два дни управляващите отчетоха публично успехи в борбата с контрабандата на цигари.   Предлагаме конкретни стъпки за борба с контрабандата, обясни пред медиите Драгомир Стойнев причините, по които червените предлагат създаването на парламентарната комисия. „Има огромни притеснения от страна на ДАНС за начина, по който функционира тази система и изводите, които са направени по последния доклад“, продължи Драгомир Стойнев. „Сериозните негативни оценки в доклада на ДАНС са, че са налице технически възможности за манипулиране на компютърната система, че не са спазени общоприети добри практики за мрежова информационна сигурност, че има условия за създаване на заплаха за финансовата и икономическата сигурност на страната, че служители от Агенция „Митници“ са изменили съдържанието на анализираната компютърна система с цел прикриване на допълнителни уязвимости в нея“, посочи Драгомир Стойнев.   „Искаме разследване за начина, по който функционира системата. Притеснени сме за приходите в бюджета“, категоричен бе той. „Тази комисия да се създаде на паритетен принцип, така че народни представители от всички групи да се запознаят с начина, по който функционира системата, и злоупотребите в нея“, коментира зам.-председателят на ПГ на БСП.   \"Правителството на ГЕРБ и техните партньори лъжат за резултатите с контрабандата. Докладът на Агенция \"Митниците\" опровергава твърденията, че сивата икономика и контрабандата намаляват\", допълни проф. Румен Гечев.   \"За първи път от 2010 г. едно правителство не изпълнява програмата си за събраните акцизи, съгласно Закона за бюджета 2017 г. Не са изпълнени приходите за акцизи с 50 млн. лева. Обложените пък с акциз цигари през 2017 г. са 13,7 мрлд. лева срещу 13,8 млрд. лева през предходната година\", каза още проф. Гечев. Той изреди статистически данни и за заловените късове цигари - през 2017 г. те са били 37 144 137 къса, през 2016 г. - 44 420 159, през 2012 г. - 83 683 408. \"Не е съвпадение, че докладът беше публикуван 2 дни след вота на недоверие, беше забавен, тъй като данните от него биха представили допълнителен аргумент в ръцете на опозицията и пълно основание тя да иска оставката на правителството заради провал с корупцията и контрабандата\", обясни проф. Гечев.   „Като има почти 24-25% повишение на цените на петрола през 2017 г., не е ли ясно, че и цените на бензина са по-високи? Приходите от акцизи би следвало да са по-високи. Но те не са, тъй като по данни на правителствената агенция „Митници“, те са на нулево положение – няма промяна в приходите“, каза още той. „Можете да си представите, всъщност, какви са истинските измерения на контрабандата“, обърна се към медиите  Гечев.  ", "date": "2018.02.07", "title": "БСП атакува ГЕРБ: Лъжете, че се борите с контрабандата! (Видео)"}
{"url": "http://epicenter.bg/article/Nedzhmi-Ali--ES-tryabva-da-ima-balansiran-podhod-kam-Turtsiya/146749/2/0", "text": "„Необходим е по-балансиран подход към състоянието на човешките права в Турция. Погрешното възприемане и лошата преценка на фактите могат да създадат една доста негативна картина на турското общество.“ Така откри изказването си евродепутатът от АЛДЕ Неджми Али по време на дискусия в пленарна зала в Страсбург за състоянието на човешките права в Турция.   Той подчерта, че за да има по-адекватна реакция от страна на ЕС към случващото се в страната, с която България и Съюзът споделят обща граница, трябва да се вземе в предвид реалната ситуация и причините за нейното възникване. Европейският парламент следва да избягва прекалено строгото осъждане на страна, която е един от основните ни партньори както в икономически, така и в политически аспект, каза той.         Неджми Али подчерта и голямата роля, която Турция изпълнява за справянето с бежанската криза и за предоставянето на убежище на милиони бежанци. Въпреки че този процес е организиран само въз основа на съвместно изявление на ЕС и Турция, той допринася ефективно за защитата на външните граници на Съюза. Това се наблюдава в Югоизточна Европа и особено в моята страна България.   Изглежда, сякаш започваме да забравяме за това, подчерта евродепутатът. Той акцентира и върху факта, че положителните резултати в справянето с миграционния натиск многократно са отбелязвани от представителите на Европейската комисия, които са директно ангажирани с процеса. По тази причина трябва да покажем повече уважение към нашия съсед.   Неджми Али насочи вниманието и към предстоящата формална мини-среща на върха, която ще се състои по време на Българското Председателство на Съвета на ЕС. „В края на месец март ще бъде проведена формална среща ЕС-Турция, на която очакваме много от разногласията да бъдат преодолени.“ В същото време, в Парламента често се изказват предложения за прекратяване на преговорния процес.   В този контекст възниква следният въпрос: каква е нашата цел, какъв ефект искаме да постигнем? Единственият резултат би могъл да бъде изолацията на Турция и тласкането ѝ в друга посока. За подобряване на сигурността на целия регион и на ЕС, имаме нужда от Турция и Турция има нужда от нас, обобщи той.   Неджми Али завърши изказването си като каза, че агресивният тон в дискусията за ситуацията в Турция не е продуктивен. Призовавам Ви за по-балансиран подход и предложения, заключи той.", "date": "2018.02.07", "title": "Неджми Али: ЕС трябва да има балансиран подход към Турция"}
{"url": "http://epicenter.bg/article/Boyko-Borisov-kam-ministrite--Vavezhdaneto-na-elektronno-upravlenie-e-prioritet/146754/2/48", "text": "Премиреът Бойко Борисов възложи на министрите да се ангажират лично и по-активно с въвеждането на електронното управление.   Повод за това стана коментар на вицепремиера Томислав Дончев за липса на мобилизация за въвеждане на електронния обмен на документи между администрациите и съществуващ риск за неспазване на крайния срок – м. ноември.   \"Много ясно сме се разбрали и това, че месец-два не ви занимах с темата, не значи, че е отпаднало. Едно от първите три неща, за които сме се разбрали и в коалицията, е електронното управление като най- практическата мярка в борбата с корупцията, с това, което мъчи хората. И не си мислете, че на някой ще се размине. Много ясно сме се разбрали! Така че, не пилейте времето“, каза премиерът Бойко Борисов.     БОЙКО БОРИСОВ: Иска ли някой да коментира нещо извън заседанието?   ТОМИСЛАВ ДОНЧЕВ: Само да напомня на всички колеги, понеже вероятно не им е на вниманието постоянно, вероятно само главен секретар и началниците на IT-звената се занимават с тази работа, обаче моята прогноза е, че няма как да се случи без ваше лично участие, напомням на всички, че крайният срок, в който всички администрации трябва да минат на електронен документооборот помежду си, изтича в края на годината и по-специално – месец ноември. И по моя оценка мобилизацията не е достатъчна. Като казвам недостатъчна, имам предвид крайно недостатъчна.   В крайна сметка имате немного – осем-девет месеца това да се превърне в реалност. И няма каквато и да било нагласа срокът да се удължава. Така че, пълна мобилизация! Знам какви са дефицитите и от гледна точка на системи, и от гледна точка на специалисти. При личен ангажимент от ваша страна нещата би трябвало да могат да се решат. От министерствата около една трета в момента участват в електронния документооборот, териториални администрации – една, от областните администрации – под половината, от общините – под половината. Така че, няма да се случи без лично ваше участие. Приемете го за приоритет, защото няма нагласа за удължаване на срока. Благодаря.   БОЙКО БОРИСОВ: Много ясно сме се разбрали и това, че месец-два не ви занимах с темата, не значи, че е отпаднало. Едно от първите три неща, за които сме се разбрали и в коалицията, е електронното управление като най-практическата мярка в борбата с корупцията, с това, което мъчи хората. И не си мислете, че на някой ще се размине. Много ясно сме се разбрали! Така че, не пилейте времето!", "date": "2018.02.07", "title": "Борисов към министрите: Не пилейте времето! Въвеждането на електронно управление е приоритет"}
{"url": "http://epicenter.bg/article/Boyko-Borisov-razgovarya-s-turskiya-ministar-na-ikonomikata-Nihat-Zeybekchi/146758/2/0", "text": "Министър-председателят Бойко Борисов и министърът на икономиката на Турция Нихат Зейбекчи обсъдиха на среща в София състоянието на икономическото партньорство между двете страни и възможностите за разширяването му.   В разговора бяха отбелязани отличните контакти в различни икономически сектори и беше посочено, че ползотворните добросъседски отношения между България и Турция допринасят за повишаване на двустранния стокообмен и засилване на търговско-икономическото партньорство.   Пример за това са турските инвестиции у нас, които за периода януари-септември 2017 г. възлизат на 58,8 млн. евро. За първите девет месеца на миналата година се наблюдава ръст и на стокообмена с Турция със 17,4 процента.       Бойко Борисов и Нихат Зейбекчи обсъдиха и двустранното сътрудничество в областта на енергетиката. Турският министър на икономиката подчерта, че енергийните политики на двете страни имат стратегическо значение както в двустранен план, така и за цяла Европа. В разговора беше посочена важността за диверсификацията на енергоизточниците и доставките за нашата страна, като важна роля в това отношение има изграждането на междусистемна газова връзка.   На срещата в сградата на Министерски съвет присъства и министърът на икономиката Емил Караниколов.", "date": "2018.02.07", "title": "Бойко Борисов разговаря с турския министър на икономиката Нихат Зейбекчи"}
{"url": "http://epicenter.bg/article/PES-sabira-levite-lideri-predi-sreshtata-na-varha-v-Sofiya-na-17-may/146764/2/0", "text": "„Партията на европейските социалисти ще продължи да работи в тясно сътрудничество с всички свои партньори в региона. Имате пълната ни подкрепа в усилията си за укрепване на върховенството на закона и подобряването на социалните и икономически перспективи за гражданите – основни стъпки в подготовката за бъдещето членство в ЕС.“ Това заяви президентът на ПЕС и български евродепутат Сергей Станишев по време на работна среща с представители на партии от Западните Балкани, членуващи в ПЕС, и евродепутати от Групата на социалистите и демократите в Европейски парламент. Представителите на левите партии в Западните Балкани оцениха високо последователната ангажираност както на ПЕС, така и на Групата на социалистите в ЕП. Обсъдена бе и подготовката на организираната от ПЕС традиционна среща на левите лидери преди срещата на върха на ЕС-Западните Балкани на 17 май в София. Амбицията е социалдемократическите лидери и премиери от ЕС и Западните Балкани да подготвят Пътна карта за страните от региона, която да отчита индивидуалния напредък на всяка от страните, и да послужи за основа на Софийската декларация, която се очаква да бъде приета на самата срещата на върха. Мероприятието се състоя само ден след  като върховният представител на ЕС по въпросите на външната политика Федерика Могерини и комисарят Йоханес Хан, отговорен за политиката за разширяване, представиха в Европейския парламент новата стратегия на ЕС за ускоряване на процеса на присъединяване на Западните Балкани. В слово по време на дебата в пленарната зала Станишев заяви: „Стратегията, представена от Европейската комисия, трябва да послужи като допълнителен стимул за европейското бъдеще на шестте страни, за да се противопоставим на изкушенията за отдалечаване от ценностите на ЕС. Добре знаем каква е алтернативата – връщане към национализма и популизма, което само ще съживи тлеещите конфликти от близкото минало“, заяви Станишев. По време на вчерашния дебат той посочи Договора за добросъседство и сътрудничество с Македония и историческата възможност за разрешаване на въпроса с името на страната като директни последици от проявената политическа воля от прогресивното правителство на Зоран Заев за европейска интеграция на държавата.", "date": "2018.02.07", "title": "Станишев: Западните Балкани трябва да са в ЕС! Алтернативата е връщане към национализма и популизма!"}
{"url": "http://epicenter.bg/article/Plevneliev-zashtiti-Nenchev-v-sada-za-provaleniya-remont-na-MiG-ovete--Snimki--/146747/3/0", "text": "Президентът (2012-2017) Росен Плевнелиев дава в момента показания по делото срещу бившия военен министър Николай Ненчев. Той е подсъдим за ремонта на двигателите на самолетите МИГ, предаде Канал 3.  Според прокуратурата в периода май-септември 2015 г. Ненчев скрил в касата си договор с \"РСК МИГ\" и започнал преговори с Полша.  По незнайни причини на делото се появи и бившият правосъден министър Христо Иванов, който разговаряше с президента и адвоката на Николай Ненчев Радан Кънев.   Като важни факти той сподели, че през 2014-2015 са били притеснени от рязко завишаване на нарушаването на зоната за отговорност от руски самолети. На срещата в Уелс е било обърнато специално внимание на бившите социалистически държави, че руското въоръжение е остаряло и трябва да се приведе към стандартите на НАТО. Затова Полша е дадена за пример като страна, надградила руските МиГ-29 по стандартите на НАТО. Тогава президентът на Полша Комаровски е заявил, че полските заводи могат да ги надградят и той е казал това на Ненчев.   Полша може да ни помогне да надградим МиГ-29. \"По това навреме ние знаехме, че вървим към санкции срещу Русия, заради крещящото неспазване на принципите на световния ред\", обясни Росен Плевнелиев. Знаехме, че РСК МиГ и други компании щяха да попаднат там. Той сподели, че е гласувал за санкциите, за да може да се върне Русия на масата за преговори.   Плевнелиев посочи, че като убеден евроатлантик НАТО и ЕС са нашето семейство и съвместимостта е абсолютен авторитет.   Говорили са с Ненчев за това, че РСК МиГ поставят тежки условия, като от една страна, са по-скъпи, и е бил информиран от министъра на отбраната, че РСК не могат да направят съвместимост със стандартите на НАТО. Предметът на преговорите с Полша е ремонт, така, че да се постигне съвместимост със стандартите на НАТО, стана ясно още от думите на Плевнелиев. Заседанието продължава с въпроси от страна на прокуратурата и защитата на Николай Ненчев към Росен Плевнелиев. Плевнелиев разказва за заседанието на КСНС, което се е състояло след срещата на НАТО в Уелс през 2014 г., на което се взело решение всяка страна да увеличи парите си за отбрана до два процента от брутния национален продукт.  Срещата в Уелс, за която говори бившият държавен глава, била след събитията в Крим. На нея ясно било заявено, че няма държава, която сама да може да се справи и да гарантира сигурността си.   БГНЕС припомни, че според прокуратурата като министър на отбраната Николай Ненчев не е изпълнил служебните си задължения и не е осигурил авиационната безопасност и летателната годност на самолети от изтребителната авиация на ВВС на страната ни. Разследването е установило, че на 26 април 2015 г. между Министерство на отбраната и АО „РСК МИГ“ са били подписани два договора за удължаване на ресурса на 2 двигателя РД-33 с по 50 часа и ремонт и една кутия за самолетен агрегат - 2 /КСА -2/ за МиГ-29 на обща стойност 3 773 000 евро /7 388 666 лв./. Вместо тези договори да бъдат изпълнени Ненчев, е казал на своя заместник – Десислава Йосифова да ги пази в служебната си каса и да не предприема каквито и да било действия по изпълнението им. Същите указания той продължил да дава и през следващите няколко месеца на подчинените си в министерството.  Освен това, според прокуратурата Ненчев, в нарушение на военния закон, не е утвърдил проект за инвестиционен разход за ремонт на агрегати и доставка на резервни части за самолети МиГ-29 и не е осигурил авиационната безопасност и летателната годност на самолетите от изтребителната авиация на ВВС. От престъплението, според прокуратурата, са настъпили значителни вредни последици за Българската армия - спаднал е нальотът на пилотите на 33 часа за една година, при установен в НАТО стандарт от 180 летателни часа за година или поне минимум 80 летателни часа за година. Това е довело до опасност от допускане на тежки летателни инциденти, поради разтренираност. Действията на Ненчев са довели до намаляване на броя на подготвения летателен състав и свръхнатоварване на летците, носещи бойно дежурство по Air Policing и невъзможност за осигуряване на подготовката на млади летци на МиГ -29. Поради това е било и невъзможно да се поддържа необходимият брой подготвени летци.  ", "date": "2018.02.07", "title": "Плевнелиев защити Ненчев в съда за проваления ремонт на МиГ-овете (Снимки) "}
{"url": "http://epicenter.bg/article/Emil-Dimitrov-Revizoro--Nay-golyamata-senchesta-ikonomika-v-momenta-sa-gorivata-/146726/4/0", "text": "\"Целият автотранспортен сектор е сенчеста икономика, в земеделието има огромна сенчеста икономика - хората работят, но не е ясно какви пари получават, какво се осигуряват. В туризма е същото. Но все пак те работят и получават заплати. Но за мен най-голямата сенчеста икономика в момента са горивата. Там е най-големият проблем за държавата.\" Това коментира в предаването \"Денят започва\" по БНТ Емил Димитров – Ревизоро, който е председател на парламентарната комисия за наблюдение на приходните агенции, борба със сивата икономика и контрабандата.  Няма отрасъл - строителство, земеделие, туризъм, които да нямат голям дял от сенчестата икономика и там са усилията и на инспекцията по труда, и на данъчни органи - да проверяват и да се опитват да ги извадят на светло, обясни Ревизоро и допълни, че се правят постоянни проверки.  По отношение на контрабандата на цигари Димитров обясни, че при всяко изследване се променят градовете, в които има много контрабандни цигари, а в следващо тримесечие намалява и \"отиват\" в друг град. Това е един непрекъснат процес - няколко ведомства обединени се борят с него, заяви той. По отношение на данните към третото тримесечие на 2017 година, че потреблението на цигари без платени акцизи е достигнало най-ниските нива през последните десет години и е 6%, Ревизоро коментира, че е важно да се задържи това ниво, а после да се преборим и с проблема с рязания тютюн, който не е в извадката.  Всички бихме били благодарни, ако тези 6% продължават да бъдат удържани в тези нива и разбира се, се пристъпи към допълнителните възможности да се търсят мерки, усилия, успехи в рязания тютюн, огмеляза той.  При горивата имаме проблем, заяви Димитров. Той обясни, че трябва да бъде приет закон - този за търговията с нефт и нефтени продукти и тъй като продуктът в случая е течен и не могат да се слагат бандероли, би могло да се поставят маркери, които да показват от коя рафинерия са и за какво - износ или внос. Това според Димитров би могло да \"дисциплинира \" пазара и приходите в бюджета.  За държавата няма значение кои търговски субекти работят, тя приема изначално, че всички са в легалния бранш, и когато е сигурно, че тя ще си събере парите, те да си преразпределят пазара, да се борят помежду си, пазарна политика. Но държавният интерес да бъде защитен, широкият обществен интерес, приходите.  Засега - с неприемането на тези мерки има възможност за вариране, допълни той.  По отношение на алкохола, Димитров коментира, че докато се появява алкохол - менте по курортите и хората умират от некачествен алкохол, проблемът съществува. По думите му най-големият ресурс обаче е в горивата и очаква усилията на държавата тази година да са съсредоточени там.  ", "date": "2018.02.07", "title": "Емил Димитров-Ревизоро: Най-голямата сенчеста икономика в момента са горивата "}
{"url": "http://epicenter.bg/article/Aleksandar-Urumov---Istanbulski--statistiki-i-nasilie-nad-tsyal-edin-narod-/146728/11/0", "text": "  Тези дни една чужда компания за дамски козметични продукти призова  своите служители, дистрибутори и клиенти у нас да подкрепят  въвеждането на Истанбулската конвенция. У нас, не у тях.   В този козметичен призив се споменава между другото, че . Неизбежно следствие – има ли жертва, има и престъпник.  От парламентарната трибуна по време на „истанбулските“ напъни се чуха още по-смели статистически полети на изящната словесност –   (За какъв период от време – 1 година или 1 век, това изящната словесност не го каза.Но нека не издребняваме, все пак има хора с мащабно виждане за собствената си некомпетентност).    В този случай дори бе споменат и източник на тази информация –  Разбира се, това е толкова  конкретен източник, колкото е конкретно и следното пространствено-  темпорално упътване – „много отдавна, в една отдалечена галактика“.  Знаете ли коя е тая отдалечена галактика? Не? Е, когато узнаете, тогава ще узнаете и кои са тези НПО, подали статистическата информация на  козметичната загриженост и на изящната словесност. Междувременно можем да поразсъждаваме малко, докато все още няма  някоя конвенция в защита на задължителното умствено бездействие.   В България, според преброяването от 2011 г, има 3 777 999 жени, или  51.3% от населението на страната.  Мъжете на свой ред са 3 586 571 души, или 48,7 % от общ брой на  населението – 7 364 570 души.  Не се отчайвате от числата, (почти) свършихме. И ето какво се получава.     950 хиляди жертви-жени!    И това се случва в домашни условия, пред очите и на други членове на  семейството!  Логично е тогава този тормоз да се случва пред очите на поне около 950  хиляди деца и/или възрастни хора, които са членове на тези семейства и  са безпомощни свидетели на случващото се!  Сумарно това означава, че 2 850 000 /два милиона осемстотин и петдесет хиляди/ български граждани са в ролята на жертва, престъпник или свидетел на домашно насилие. Това са 35% от населението!    „истанбулците“?!   Може би някой ще каже, че нещата стоят точно така и че това е  положението, и че наистина е баш такава „истанбулската“ истина за  клетата ни страна.   Но понеже няма реална статистика и… Стоп! Стоп да  попитаме?! Защо няма реална статистика?! Защо в Германия има реална  статистика, а в България няма реална статистика?!  Ще се върнем на България отново в друга статия по този въпрос, но сега  ще продължим с реалната немска статистика. Според нея, в Германия случаите на домашно насилие са около 100  хиляди. Впечатляващо число, наистина. Но не и на фона на (поне) 80  милиона население на Федералната Република. Вероятно е около 85  заедно с последната емигрантска вълна, но нека се види, че и ние също  сме ларж в сметките, затова ще ги закръглим на 80, та по-лесно да  смятаме.  И знаете ли какво се получава, като разделим 100 000 случая на 80  милиона души?    Не, няма грешка – 0.125% или 1/8 от 1% от населението на Германия.  А в България – ако наистина има 950 хиляди насилени жени според НПО – тогава у нас са цели 13% от населението на страната!  Извинявайте! Баба ми, която редовно упражняваше домашно насилие  върху скромната ми непослушна персона като малък – та баба ми казваше:  Бива, бива, ама бивол за курбан не бива!    Сериозно изречено, всеки сам може да си направи изводите.  В заключение трябва ясно да бъде казано едно:  Насилието над ВСЯКО човешко същество е престъпление!  (Освен в случаите на изпълнение на предвидено в закона наказание за  престъпление).  Насилието над жени, над деца, над беззащитни възрастни хора, над мъже – ВСЯКО насилие е отвратително и заслужава наказание!  Но жалко за горките насилени жени – защото такива реално има и със  сигурност някои от тях дори и не смеят да се оплачат – жалко за всички тях с такива повърхностни, некомпетентни или дори – злонамерени  „защитници“.   Това е подигравка и с необходимостта от превенция на насилието във  всичките му форми в нашето общество.    Защото    Ето това нека си спомним, когато следващият път чуем от телевизора:  „1 милион души по данни на НПО“. А за козметичната компания и нейната социална безотговорност тепърва  ще си говорим –    Но какво пък – „много отдавна, в една отдалечена галактика“ може би  вече зрее бунт срещу чудовищния натиск на Канцлера. Защото вече се  усеща, че и в нашия филм Канцлерът се превръща в Император.  По данни на НПО, разбира се.", "date": "2018.02.07", "title": "Александър Урумов: „Истанбулски“ статистики и насилие над цял един народ "}
{"url": "http://epicenter.bg/article/Encho-Pironkov-s-misteriozna-izlozhba-v-Nirvana/146756/6/0", "text": "  Изложба-изненада е приготвил големият български художник Енчо Пиронков - вернисажът е на 8 февруари в галерия Нирвана.   Прочутият повече от половин век в цял свят творец ще представи творбите си в изложба без заглавие в галерията на Ники Младжов, където ще се съберат почитатели на един от най-ярките представители на Пловдивската школа от 60-те години на ХХ век наред с Георги Божилов, Димитър Киров, Йоан Левиев, Колю Витковски и Христо Стефанов.   Колекционери, изкуствоведи, художници и представители на артистичния и бизнес елит гадаят какво им е приготвил прочутият художник, който има зад гърба си самостоятелни изложби в Берлин, Болоня, Будапеща, Варшава, Дрезден, Кьолн, Лайпциг. Енчо Пиронков е носител на престижни отличия, сред които награда на Съюза на българските художници, орден \"Кирил и Методий\", званието \"заслужил художник\", както и орден \"Стара планина\" - първа степен.   Енчо Пиронков, който е известен с невероятните багри в картините си, посветени на селския Бит и стария Пловдив, работи и в областта на приложното монументално изкуство и сценичната декорация. Декорите за филма \"Сватбите на Йоан Асен са дело на Енчо Пиронков. Негови творби са част от колекцията на Националната художествена галерия, притежание са на колекционери по целия свят.   \"За изкуството времето няма значение. Или е изкуство, което влиза във вечността, или не е. Аз съм вече във вечността\", споделя творецът.   Интересен факт е, че внучката на Енчо Пиронков е една от най-добрите ни тенисистки - Цветана Пиронкова. Баща й Кирил, който е син на художника, е републикански шампион по кану. Синът му Петър е художник, а третият му син - Стою - се е посветил на мениджмънта в областта на изкуството.   Дъщерята на твореца - Вида Пиронкова, нашумя напоследък с текста и музиката на песента \"Гълъбо\", която Миро превърна в хит. Приятелите на художника се шегуват, че той е предрекъл успеха на песента й - когато е съвсем малка, Вида е нарисувана от баща си с гълъбче над главата - творбата и днес може да се види в столичния куклен театър.", "date": "2018.02.07", "title": "Енчо Пиронков с мистериозна изложба в Нирвана"}
{"url": "http://epicenter.bg/article/Shte-stane-li-pokerat-olimpiyski-sport-/146633/8/0", "text": "След по-малко от месец милиони хора по света ще бъдат приковани пред екраните, за да се насладят на  .   Трескавата подготовка за събитието традиционно е център на вниманието за медиите, като всяка стъпка около игрите се следи под лупа.   Заради фокуса върху Зимната олимпиада в Южна Корея не е изненадващо, че една интересна новина от олимпийския свят остана встрани от медийното внимание. Става дума за признаването за спорт на разновидност на покера - т. нар. \"мач покер\" или отборен покер. През октомври м. г. той получи статут на “наблюдаван” спорт от Генералната асоциация на международните спортни федерации (ГАМСФ), която обединява всички световни спортни федерации. Това признание отваря пътя на покера към евентуалното му добавяне към олимпийските спортове.   Само че статутът на \"наблюдаван\" далеч не означава, че покерът задължително ще стане част от програмата на Игрите. Всяко подобно начинание е свързано с времеемки процедури, които трябва да докажат, че конкретният спорт ще спомогне за духа на олимпийските игри.   За да бъде разгледано подобно предложение, дейността трябва да отговаря на изискванията на МОК. Едно от тях е, че спортът трябва да бъде практикуван от мъже в 75 държави на четири континента и от жени в 40 страни на три континента. Но дори той да отговаря на всички условия това не означава автоматичното му включване в олимпиада. За да се случи това друг спорт трябва да бъде изключен от олимпийската програма.   И макар за мнозина “покер” и “олимпиада” да са изненадваща комбинация, то председателят на ГАМСФ Патрик Бауман обясни избора като заяви, че той е продиктуван от \"променящите се интереси на младите атлети и световната популярност на тези спортове\". А в постоянното обновяване на олимпийската програма няма нищо учудващо.   От Игрите в Атина през 1896 до днешни дни олимпийските атлети са се увеличили от 250 до над 10 000. В същото време, вкусовете на практикуващите спорт по цял свят също се променят.   Покерът изживя бум през последните години благодарение на мобилните технологии. Те позволиха играта, която традиционно изискваше физическо присъствие на поне няколко души едновременно, да бъде играна по всяко време и навсякъде. По-големият интерес към онлайн покера доведе до по-голяма популярност и на турнирите на живо.   Този успех от своя страна донесе и по-големи наградни фондове, които допълнително спомогнаха за световния успех на играта. Например, през 1970 най-големият покер турнир - Световните покер серии, е имал само седем участника на финалната си маса, като те са играли за скромните $30 000 ($190 000  днешни пари).   През 2017 в главното събитие на Световните покер серии взеха участие над 7000 играчи, а наградният фонд само за тази маса бе $8 000 000. Увеличаващата се популярност и атрактивност означава, че оглеждането на този спорт като олимпийска дисциплина не е случайна приумица.   Важно е уточнението, че тук става дума за нов вид разновидност на покера - т. нар. \"мач покер”. При него играта се практикува отборно, като всеки тим се състои от четирима играчи. Състезанието се провежда на четири маси като на всяка присъства по един участник от отбор. На всяка маса се раздават еднакви карти, но играчите седят на различни позици спрямо останалите си съотборници. При този ваирант на покера се разчита изцяло на уменията на играчите.   Мястото на покера в олимпийските игри се обсъжда от години. Още през 2010 спортният журналист от ESPN Гари Уайз направи проучване по темата сред покер индустрията. Резултатът от допитването беше поляризиран.   Например, най-богатият покер играч   заяви: “Ще кажа не [бел. р.: на това покерът да стане олимпийски спорт]. Ако има олимпиада за мисловни спортове покерът би имал място, но Олимпиадата е за физически спортове”. Мат Савидж, известен ръководител на покер турнири, пък опонира: “Знаете ли какво? Става дума за олимпийските игри. Покерът е най-великата игра, така че, да, мисля, че трябва да има място за нея”.   Противоречивите отговори показват и трудността, с която Международната покер федерация ще се сблъска при своята мисия да направи покера олимпийски спорт. За момента изглежда, че има немалко спънки пред тази задача. Например, МОК не позволява участието на изцяло мисловни спортове.   Също така, досега в олимпийските игри не е имало спорт, чийто победител се определя от това кой е спечелил най-много пари по време на играта. Този проблем е частично решен при “мач” варианта на играта, но в това ще трябва да бъде убеден и панелът от съдии, които определят кой спорт ще влезе в олимпийската програма и на чие място.   В следващите две издания на летните олимпийски игри ще видим нови попълнения като сърфинг, скейтбординг, софтбол и спортно катерене. За бъдещо място сред олимпийските редици, пък, освен покерът също ще се борят новопризнати спортове като народна топка, вдигане на пудовка и футболни джаги.   Пред всеки от тях стои сериозното изпитание не само да покажат, че са атрактивни по цял свят, но и че могат да допринесат за традициите на олимпийските игри.  ", "date": "2018.02.07", "title": "Ще стане ли покерът олимпийски спорт?"}
{"url": "http://epicenter.bg/article/BNR-blagodari-na-vsichki--koito-pomognaha-za-uspeshnata-operatsiya-na-Stanislava-Pircheva/146710/10/0", "text": "Преди дни успешно бе осъществена операцията по отстраняването на мозъчния тумор на журналистката Станислава Пирчева. Любимата водеща на Нощния блок на програма „Хоризонт“ предизвика вълна от съпричастност.   Сумата бе събрана за изключително кратко време и дори надхвърли необходимите за операцията финанси, което ще позволи останалите средства да поставят началото на фонд за подпомагане на журналисти от БНР при възникване на тежки здравословни проблеми.   В кампанията се включиха много медии, музиканти, артисти, слушатели – със свои инициативи и лични дарения. Светият синод на Българската православна църква също организира концерт в помощ на Станислава. „Всички ние, нейните колегите, горещо благодарим за подкрепата. В такава ситуации парите безспорно са важни, но духовната подкрепа е неоценима“, подчертаха от „Хоризонт“.   Изключителна заслуга за щастливата развръзка има доц. Венелин Герганов, който е водещ хирург и заместник директор на Международния невронаучен институт в Хановер, Германия. „Това е една сложна операция, защото туморът беше обхванал различни структури включително костта и периорбитата, и беше близо до зрителните нерви и сънната артерия. Не мога да кажа, че е с изключителна сложност, но ако не се направи както трябва може да има доста драматични последици“, каза за БНР д-р Герганов.   „Като всяка операция, която е минала както трябва, човек е горд и доволен след това. А операцията мина точно така както планирахме. От една страна се махна туморът, от друга страна се коригира деформитета, който съществуваше и в следствие на който имаше изпъкване на окото, а от трета страна, се предотврати до максимална степен рискът от някакъв рецидив в бъдеще. Да се надяваме да не се повтори“, обясни известният неврохируг.   Клиниката е специализиран институт по клинични невронауки и център, който привлича болни от цял свят. Има пациенти от над 100 страни с най-сложните възможни заболявания на нервната система, най-вече хирургични. Клиниката покрива целия спектър на неврохирургията. Тя е създадена по концепция на проф. Маджид Самии и се ръководи от него. По мнение на специалистите той е всепризнатият номер едно в неврохирургията през последните две десетилетия.   Проф. Самии лично е участвал в операцията на Станислава.", "date": "2018.02.07", "title": "БНР благодари на всички, които помогнаха за успешната операция на Станислава Пирчева"}
{"url": "http://epicenter.bg/article/Chistka-v-kuhnyata-na-Petya-Raeva/146751/9/0", "text": "Младият предприемач и основател на компанията за професионално почистване „Бонанза-Бачорски”, Даниел Бачорски влиза в кухнята на Петя Раева, но не за да чисти.   Мечтаният, за всяка домакиня, мъж, освен, че е прецизен професионалист се доказва и като изкусен готвач. Въпреки че заксънява за гостуването си в кулинарното предаване на Code FashionTV, „Вечеряй с Петя Раева”, Даниел не остава длъжен на водещата и още с пристигането си заявява, че няма да се отдаде на гурме глезотии, а ще приготви традиционна българска мусака. За разлика от класическата рецепта, Бачорски изненадва домакинята, като прибавя щипка пикантерии и не спира да се шегува с Раева и кулинарните й умения. Оригиналността му стига до там, че верен на себе си, подарява на водещата огромен букет, в който присъства и запазената марка на компанията му – метла. Този жест задава тона на цялата среща и шегите и закачките в кухнята са основните съставки на вечерята.   Пред Петя Раева, Бачорски разказва невероятни истории, в една от които главно действащо лице е примата на българското театрално и филмово изкуство Татяна Лолова. Дани споделя, че един ден видял актрисата на улицата в опит да си хване такси. След като не успявала, Бачорски и предложил да я закара. Така Лолова и Даниел се сближили и поддържат приятелски отношения и до днес.   Мусаката ли е новият кекс и как изглежда ежедневието на един професионален чистач, ще разберете от поредния епизод на предаването „Вечеряй с Петя Раева” в сряда на 7-и февруари, точно в 21.00 часа, само по CodeFashionTV.   „Вечеряй с Петя Раева”, както и всички предавания на CodeFashionTV, публиката може да гледа в мрежата на  ,  Intelsat 904 45.0 и,  7 днив седмицата, в сайта на медията   .”  ", "date": "2018.02.07", "title": "Чистка в кухнята на Петя Раева"}
{"url": "http://epicenter.bg/article/FesTEAval-izkushava-s-chaeni-tseremonii/146757/9/0", "text": "Чаени церемонии от различни кътчета на света, срещи с дипломати и лекции за билки са само част от невероятната програма, която са предвидили организаторите на първото по рода си у нас чаено изложение - FesTEAval. То стартира на 16 февруари и ще продължи 3 дни в изложбената зала на ЦУМ. Чайове от различни държави ще сгреят посетителите в зимното време. \"Напоследък чаят все по-малко се асоциира с боледуване, започнахме все по-често да го свързваме със здраве\", аргументират се организаторите на събитието, което е без такса за вход. Сред изложителите и партньорите на чаения фестивал са ексклузивната марка Tonino Lamborghini, Kwiat, Refan, Ahmad Tea и много други бутикови изложители с уникални предложения, които ще предложат интересни изненади на посетителите. На изложението, което ще изкушава с десетки видове чай с различни аромати и свойства, ще присъстват представители на шоубизнеса и на артистичния елит. Идеята на организаторите е FesTEAval да се превърне в любима традиция на българите, които през зимата, а и през лятото да използват чая за освежаваща напитка и да се наслаждават на аромата му. \"Надяваме се да създадем истинска култура в пиенето на чай\", споделят организаторите на FesTEAval, който ще радва гостите си с демонстрации от екзотични места. Повече подробности може да разберете на сайта на изложението - http://festeaval.eliasinc.eu", "date": "2018.02.07", "title": "FesTEAval изкушава с чаени церемонии"}
{"url": "http://epicenter.bg/article/Rosen-Plevneliev-shte-bade-razpitan-po-deloto-sreshtu-Nikolay-Nenchev/146714/2/0", "text": "Президентът трябва да се яви като свидетел в СГС и да разкаже за договора с Полша за ремонт на самолетите МиГ-29. Искането за показания на президента е на прокуратурата.   Според обвинението Ненчев не е осигурил безопасност и летателна годност на нашите военновъздушни сили. Делото в СГС започна в края на февруари миналата година, като по време на целия процес ще бъдат разпитани общо 23 свидетели.  ", "date": "2018.02.07", "title": "Росен Плевнелиев ще бъде разпитан по делото срещу Николай Ненчев"}
{"url": "http://epicenter.bg/article/Blok-v-Karnobat-proteche-zaradi-nedovarsheno-sanirane-/146717/2/0", "text": "Жилищен блок в Карнобат протече, след като фирмата, която извършва санирането, оставила недовършен обекта и се прехвърлила на друг. Подобно е състоянието и на останалите общо 16 блока, които се санират. Хората от 3-етажната жилищна кооперация се оплакаха пред bTV, че изненадващо ремонтът е спрял в средата на януари.   Майсторите прибрали скелето и си тръгнали. Живеещите в блока заявиха, че заради течовете след спряното саниране апартаментите им са съсипани от влагата и мухъла.   Причината за спряното саниране са отрицателните температури, които имаше през месец януари, обясни Стефка Иванова, временно изпълняваща длъжността кмет на община Карнобат.    Златина Димитрова, ръководител на проекта за енергийна ефективност, също потвърди, че санирането е спряно на 17 януари по предложение на проектанта заради отрицателните денонощни температури. Дейностите ще продължат, когато е нормално да се строи, отбеляза тя, като допълни, че най-вероятно това ще се случи през март.   Течовете, които са се появили, са заради това, че хидроизолацията не е довършена. При първа възможност ще пуснем фирмата до покрива, за да довърши точно там, където се е появил течът, отбеляза тя.     ", "date": "2018.02.07", "title": "Блок в Карнобат протече заради недовършено саниране "}
{"url": "http://epicenter.bg/article/Maya-Manolova--Balgarskite-grazhdani-ne-sa-vtoro-kachestvo/146718/2/0", "text": "\"Когато става дума за двоен стандарт на храните и се окаже, че в продукта в България има отклонения, националният орган трябва да прецени дали това отклонение в нормата\". Това коментира омбудсманът Мая Манолова по Нова телевизия.   Това не е проблем само на България, това е проблем на вишеградската четворка, каза тя. Проблемът е принципен - ако се продават от една и съща марка, продуктите би трябвало да са с еднакви съставки във всички европейски държави. А цените в София са по-високи от други европейски столици, заяви Манолова.   Никой доброволно не би се отказал от печалбите, каза тя. Ние сме дискриминирани, това го казахме ясно. Българските граждани не са второ качество. Това за което настоявам, е европейското законодателство да забрани хранителни продукти от една и съща марка да се продават с различни съставки, коментира омбудсманът. Самият спор кое да е водещото - цената или качеството, когато става дума за детско хранене, е абсурден, каза тя. Две - три години трябва да чакаме, за да станат промените, които искаме от Европа, заяви Манолова.", "date": "2018.02.07", "title": "Мая Манолова: Българските граждани не са второ качество"}
{"url": "http://epicenter.bg/article/Kristian-Vigenin--/146719/2/0", "text": "“   “          ", "date": "2018.02.07", "title": "Кристиан Вигенин: Европерспективата за Западните Балкани ще мотивира не само Сърбия и Черна гора"}
{"url": "http://epicenter.bg/article/Kaloyan-Pargov--Boyko-Borisov-da-izleze-da-kazhe-kakvo-misli-za-Istanbulskata-konventsiya/146720/2/0", "text": "„Ако Патриотите си мислят, че ще имат различна съдба от Реформаторите, много се лъжат. По всичко личи, че ще се случи““, заяви лидерът на столичните социалисти Калоян Паргов от БСП пред Канал 3.   Той коментира и темата с Истанбулската конвенция. ”От началото на годината това стана основен дебат, както вътре в самите партии, така и в цялото общество, намеси се и Българската православна църква, намеси се и академичната общност. Очевидно тук има някакъв голям залог, тъй като г-н Борисов винаги, когато е усетил мнението на хората, винаги е гледал да се качи на тази вълна и досега винаги успешно. Тук обаче изглежда е притиснат от някакви обстоятелства, които разделят Европа на европейци и на неевропийци, но Европа е единна в разнообразието си, което означава, че всяка страна членка има своите особености, които трябва да бъдат зачетени в общото европейско законодателство. България и законодателите, ако имат желание по отношение на жените и насилието над жени, могат да направят редица законодателни предложения и инициативи, ние вече имаме такива. Може да се засили и контрола.”, продължи той и добави, че тази седмица ще предложат в Общинския съвет в София да се създаде кризисен център.    \"След като излезе обяснителната записка към Истанбулската конвенция хвърли в шок цялото общество. Няма как да приемем нещо, само защото сме членове на ПЕС, има европейски страни, които няма да приемат тази конвенция, отчитайки своите особености и народопсихология. Не мисля, че има опасност да бъдем изключени от европейските социалисти, насажда се изкуствено напрежение. Тук самият Борисов трябва да излезе и да каже какво прави той, какво е неговото мнение. Много изкусно станаха скандали вътре в партиите – между Валери Симеонов и Красимир Каракачанов, между Корнелия Нинова и Сергей Станишев т.с всички малко се наиграхме, но да седнем и да си говорим сериозно и да не се правим на хитри. Да сложим въпроса на масата - ратифицираме ли го или не, ако не го ратифицираме, поемаме ли тази отговорност\", каза още социалистът.", "date": "2018.02.07", "title": "Калоян Паргов: Много изкусно станаха скандалите вътре в БСП и в ОП за Истанбулската конвенция"}
{"url": "http://epicenter.bg/article/BSP-pak-poiska-Dobrev-da-bade-otstranen-ot-zalata--Toy--Ot-BSP-reagirat-kato-bik-na-cherveno/146721/2/0", "text": "ГЕРБ и БСП успяха пак да се скарат по казуса депутат ли е Делян Добрев и какво е решил Конституционният съд. Тон за скандалите даде депутатът от БСП Иван Ченчев, който обяви от трибуната, че няма никакви фиксации към никого.   \"Призовавам ви г-жо председател, да отстраните от пленарна зала гражданина Делян Добрев\", обяви Ченчев.   В отговор на това думата взе Данаил Кирилов, който разкри, че в ПГ на ГЕРБ са разработили специална бланка.   \"За пореден път грубо се нарушава правилника на НС. Ние сме разработили бланка, в която ще вписваме името на всеки, който е нарушил правилника. С тази бланка ще сезираме парламентарната Комисия за конфликт на интереси и тя ще трябва да наказва нарушителите. Моля, това мое изказване също да се счита за сезиране на комисията\", заяви Кирилов.   Думата за лично обяснение взе и самият Добрев. \"Доволен съм, че експериментът ми с червените вратовръзки е успешен. Днес съм с още по-червена вратовръзка и колегите от БСП явно реагират като бик на червено. Те явно не са доволни от приетите вчера реформи в енергетиката и не искат те да се реализират\", категоричен беше Делян Добрев.   Валери Жаблянов от БСП също не пропусна да се намеси в спора. \"Не трябва да се допуска отделните органи и комисии на НС да се намесват в спорове между депутати. Не може Комисията за конфликт на интереси да решава тези спорове. Явно този, който прави подобно предложение, има деформирано съзнание\", разкри зам.-председателят на НС.", "date": "2018.02.07", "title": "БСП пак поиска Добрев да бъде отстранен от залата. Той: От БСП реагират като бик на червено"}
{"url": "http://epicenter.bg/article/Tsvetanov-e-na-konferentsiya--quot-Geopolitikata-v-Yugoiztochna-Evropa-i-rolyata-na-SASht-i-NATO-quot--vav-Vashington/146722/2/0", "text": "Председателят на Парламентарната група на ГЕРБ и заместник-председател на партията Цветан Цветанов представи приоритетите на Българското председателство на Съвета на ЕС пред американски сенатори и конгресмени и парламентаристи от всички балкански държави. Това стана по време на участието на Цветанов в конференцията \"Геополитиката в Югоизточна Европа и ролята на САЩ и НАТО\", съобщиха от пресцентъра на ГЕРБ.  Форумът се провежда в американската столица Вашингтон и се организира от американския Сенат. В изказването си председателят на ПГ на ГЕРБ обърна внимание и на ключовия приоритет за европейската перспектива пред Западните Балкани и свързаността с Берлинския процес. В тази връзка Цветан Цветанов съобщи пред аудиторията току-що пристигналата новина от Брюксел, че в новата стратегия на ЕК се определя \"реалистичната перспектива за присъединяване на Западните Балкани към ЕС около 2025 г.\". Това съобщение бе прието с видимо удовлетворение от всички участници. Цветанов обърна внимание и на конкретни въпроси в областта на дигитализацията и киберсигурността. В края на изказването си председателят на ПГ на ГЕРБ изказа благодарност към организаторите и заяви, че подобни инициативи показват еднаквите гледни точки между САЩ и Европа.  В събитието взеха участие и сенаторите Джеймс Инхоф и Роджър Уикър, конгресмените Робърт Адерхолт, Робърт Питингер и Майкъл Търнър, както и парламентаристи от Германия и Австрия. По време на изказванията беше изразена силна подкрепа за засилване на евроатлантическото партньорство, за утвърждаване на върховенството на закона и изграждане на взаимоотношения на добросъседство и разбирателство. Участниците в конференцията се обединиха и около виждането, че днешната ситуация в региона и света изисква все повече изграждане на дружески и добросъседски отношения.  В рамките на конференцията председателят на ПГ на ГЕРБ Цветан Цветанов проведе работни срещи със сенатор Джеймс Инхоф и конгресмен Робърт Питингер. По време на разговорите бяха обсъдени въпроси, свързани с регионалната сигурност, заплахите и предизвикателствата пред Балканите. През месец ноември 2017 г. конгресмен Питингер беше домакин във Вашингтон на Интерпарламентарна трансатлантическа конференция по въпросите на сигурността, в която Цветан Цветанов също участва.  ", "date": "2018.02.07", "title": "Цветанов е на конференция \"Геополитиката в Югоизточна Европа и ролята на САЩ и НАТО\" във Вашингтон"}
{"url": "http://epicenter.bg/article/Dellyan-Dobrev--Gazoviyat-hab--Balkan--se-dvizhi-po-plan/146723/2/0", "text": "Не коментирам цените на електроенергията, заяви в студиото на сутрешния блок на БНТ депутатът от ГЕРБ Делян Добрев.   Припомняме ви, че вчера стана ясно, че ще има дълбоки реформи в енергетиката като целта е с бързи законодателни промени да се извадят на свободния пазар производителите на електроенергия. Очаква се законодателните промени да бъдат готови до началото на март и да влязат в сила от първи юли. Така ще се увеличи ликвидността на свободния пазара ще даде реална, пазарна цена на тока.   \"В момента 55 на сто от търговията се прави на свободния пазар. На него вече ще търгуват и централите, чието производство досега се изкупуваше на преференциални цени - ВЕИ, които произвеждат над 5 мвт. час, конгенерациите, ТЕЦ-овете, с изключение на т.нар. „Американски“.   Там се водят преговори с Европейската комисия, Министерство на енергетиката и собствениците, като амбицията е до 2-3 месеца да има реален напредък\", каза Добрев.   Депутатът заяви, че със сигурност страната ни няма да има проблеми с електроенергията поне през следващите години. Относно АЕЦ „Белене“, депутатът е категоричен, че не трябва повече държавата да влага пари в него. „Не може да натоварваме хората и бизнеса повече“, обясни той. Във връзка с проекта за газов хъб „Балкан“ Добрев обясни, че проектът се развива по план и добави: „Този проект е реален и важен за страната ни“. ", "date": "2018.02.07", "title": "Деллян Добрев: Газовият хъб „Балкан“ се движи по план"}
{"url": "http://epicenter.bg/article/Chast-ot-tsentralniya-ploshtad-na-Plovdiv-se-okaza-chastna-sobstvenost--Video--/146724/2/98", "text": "Близо 300 кв. м. от пловдивския площад „Централен” вече са оградени и на оградата пише „частна собственост”. Парцелът в идеалния център на града и със заграждането му се спира подготвяния с години проект за облагородяването на центъра, предава бТВ.  Оказва се, че парцелът е напълно законно заграден. В община Пловдив изглеждат шокирани от този факт.  „За мен беше изненадващо като разбрах, че собствениците на имота са се сдобили с констативен нотариален акт, с който се легитимират като собственици”, поясни инж. Димитър Кацарски, който е зам.-кмет на община Пловдив.  Парцелът е реституиран през 1999 г. и е разпределен между 35 наследници. Преди шест години общината прави опит да го откупи.  „Общината се свързаха с мен и ми предложиха да направим преговори за продажба на този имот, но докато водихме преговори, те заведоха дело за обявяване на заповедта за реституция за нищожна”, поясни Паулина Христева, адвокат на собствениците на парцела.  Отчуждаването е важно за реконструкцията на площада. Там трябва да минава връзката между Одеона и новите археологически разкопки.  Засега от общината нямат ясна позиция какво точно трябва да се предприеме – дали да се води съдебна битка или да се закупи имота.  ", "date": "2018.02.07", "title": "Част от централния площад на Пловдив се оказа частна собственост (Видео) "}
{"url": "http://epicenter.bg/article/Korakachanov/146725/2/0", "text": "Със съобщение до медиите,  Председателят на ВМРО - БНД и заместник министър председател по обществен ред и сигурност Красимир Каракачанов и заместник-председателят на партията и евродепутат Ангел Джамбазки, независимо един от друг пуснаха позиции в социалната мрежа Фейсбук.   \"Обръщам се към народните представители в 44-ото Народно събрание на Република България. Всички ние имаме дълг към обществото да защитим българщината и българския интерес. Именно те са изправени пред сериозно предизвикателство\", коментира във фейсбук профила си лидерът на ВМРО   \"Турция на Ердоган няма място в Европа. Турция няма място в ЕС. По много причини - исторически, религиозни, културни, традиционни. Преговорите трябва да бъдат заменени със санкции\", счита евродепутатът   Според съобщение от пресцентъра на партията двамата пуснали \"независимо един от друг\" позициите си, провокирани от законопроект, внесен от ДПС, с който се прави опит да се даде гражданство на турски граждани и техните деца, отказали се вече от българските си паспорти по силата на спогодби от средата на миналия век.   \"  на страната ни през годините зад граница, ще могат да претендират да получат обратно българското си гражданство, според новия законопроект, внесен за пореден път от ДПС, който утре влиза в пленарната зала\", казва още вицепремиерът.    България, са лишени поради административни пречки от това. Те изпращат децата си да учат тук с едничката надежда да станат част от своя народ, от който са били насилствено откъснати, по силата на международни договори и завери на т.нар. Велики сили, коментират ВМРО.    Няма как да допуснем това. Уважаеми депутати, не забравяйте едно - България е на Балканите от 1400 години, а партиите идват и си отиват.   \"Предложеният от ДПС законопроект, за \"възстановяване\" на българско гражданство на лица с турско такова е неприемлив, недопустим и нагъл.  \", допълва зам.-председателят на ВМРО Ангел Джамбазки.   \"Тези лица са избрали своята Родина и нейното гражданство.  смята Джамбазки.   \"По този начин Ердоган се намесва отново недопустимо във вътрешните работи на Република България.  , смята той.   Джамбазки допълва, че това е и позицията на германския канцлер Ангела Меркел по време на нейната кампания. \"Позиция, която напълно съвпада с последователно защитаваната теза на ВМРО в Европейския парламент\", коментира още Джамбазки.", "date": "2018.02.07", "title": "Каракачанов:Не давайте гражданство на турци, отказали се от България! Те са петата колона на Ердоган"}
{"url": "http://epicenter.bg/article/Stoynev--Za-BSP-e-vazhno-da-se-predpazyat-zhertvite-na-domashno-nasilie--Za-GERB---sotsialniyat-pol-/146727/2/0", "text": "„Бурно се говори в защита на Истанбулската конвенция. Явно социалният пол е един от приоритетите на ГЕРБ, но за нас е важно да се предпазват жертвите на домашно насилие“. Това заяви зам.-председателят на ПГ на „БСП за България“ Драгомир Стойнев от парламентарната трибуна. Той взе думата в протест на това, че законопроектите на социалистите, насочени в защита на жертвите на тормоз, не са разпределени за обсъждане в парламентарните комисии.   Стойнев подчерта, че за поредна седмица законопроекти, които засягат дневния ред на обществото, не са в дневния ред на Народното събрание. „Остро възразявам срещу начина на работа на правната комисия. Днес ще се гледа само един законопроект, при положение, че БСП са внесли конкретни законопроекти, които касаят домашното насилие. Този отказ на председателя на комисията е неразбираем“, продължи с атаката Стойнев. „Внесли сме законопроекта на 18 януари,  промени в НК- умишленото причиняване на  средна телесна повреда отива в престъпления от общ характер. Това ще даде голяма закрила на жертвите от домашно насилие“, обясни той. „Народните представители от ГЕРБ не желаят да гледат в комисия законопроекти, които ще решат тези проблеми“, категоричен бе Драгомир Стойнев.", "date": "2018.02.07", "title": "Стойнев: За БСП e важно да се предпазят жертвите на домашно насилие. За ГЕРБ – социалният пол!"}
{"url": "http://epicenter.bg/article/Tsvetanov-se-sreshtna-s-rakovoditelya-na-vashingtonskiya-ofis-na-Svetovniya-evreyski-kongres-Mark-Levin-/146730/2/0", "text": "Председателят на Парламентарната група на ГЕРБ и заместник-председател на партията Цветан Цветанов проведе работна среща с ръководителя на вашингтонския офис на Световния еврейски конгрес Марк Левин. Това съобщиха от пресцентъра на партията.  Световният еврейски конгрес е една от най-старите еврейски организации в света, имаща водеща роля в работата с неправителствения сектор. Тази среща беше своеобразно продължение на състоялата се преди няколко дни среща на Цветанов в София с ръководителите на Световния еврейски конгрес.  По време на срещата във Вашингтон беше направен преглед на двустранните отношения и бяха обсъдени бъдещи съвместни дейности по повод отбелязване на 75-та годишнина от спасяването на българските евреи. Марк Левин даде висока оценка за решението на българското правителство да определи национален координатор за борбата с антисемитизма в лицето на заместник-министъра на външните работи Георг Георгиев, както и да бъде приета работна дефиниция за Холокоста.  Утре посещението на заместник-председателя на ГЕРБ Цветан Цветанов във Вашингтон продължава със срещи в американския Конгрес.  ", "date": "2018.02.07", "title": "Цветанов се срещна с ръководителя на вашингтонския офис на Световния еврейски конгрес Марк Левин "}
{"url": "http://epicenter.bg/article/Nad-170-dushi-sa-v-neizvestnost-sled-trusa-v-Tayvan/146713/7/0", "text": "Броят на жертвите след силното земетресение, което разтърси Тайван, продължава да расте. Петима са загинали, а над 170 души са в неизвестност. Трусът с магнитуд 6,4 беше с епицентър близо до популярна сред туристите част от източното крайбрежие на острова. Тече мащабна издирвателна операция сред повредените сгради. Военните се включиха както в търсенето на изчезналите, така и в оказване на медицинска помощ на ранените. Повече от 220 души са потърсили лекар, което е над капацитета на местните болници.      ", "date": "2018.02.07", "title": "Над 170 души са в неизвестност след труса в Тайван"}
{"url": "http://epicenter.bg/article/Borisov-posreshtna-Ryute-s-pika-i-nestinari--snimki-/146733/2/0", "text": "След успешно приключилите снощи разговори с холандския министър-председател Марк Рюте  премиерът Борисов го посрещна на вечеря по стар български обичай с питка с мед и нестинари. На фейсбук страницата на Борисов бяха пуснати любопитни снимки от събитието.      \". Това бяха ключовите думи на холандския премиер Марк Рюте след работната му среща с  министър-председателя Бойко Борисов, които се чакаха с особено внимание в Българрия. Двамата премиери, които карат трети мандат, имаха изключително ползотворен контакт, по време на който твърдата позиция на Халандия срещу приемането ни в Шенген беше смекчена и бяха подчертани успехите ни в защита на външната граница на ЕС.   \" , заяви още Рюте.  “Всички трябва да играем своята роля по отношение на търсещите убежище.  ”, допълни той.   заяви премиерът Борисов по време на брифинг след техния разговор.  , подчерта Борисов.    Марк Рюте благодари за гостоприемството и поздрави премиера Бойко Борисов за управлението му.", "date": "2018.02.07", "title": "Борисов посрещна Рюте с питка и нестинари (снимки)"}
{"url": "http://epicenter.bg/article/Ilhan-Kyuchyuk--Evropa-ne-tryabva-da-se-pritesnyava-ot-Zapadnite-Balkani--a-za-Zapadnite-Balkani-/146741/2/0", "text": "„Европа не трябва да се притеснява от Западните Балкани, а за Западните Балкани, защото хората живеещи там заслужават членство в ЕС възможно най-скоро.”   Това заяви евродепутатът от АЛДЕ/ДПС Илхан Кючюк в изказването си по време на заседанието на Европейския парламент в Страсбург, в рамките на което беше представена новата стратегия на Европейския съюз за разширяване. “Оценявам факта, че темата за Западните Балкани се придвижи на едно по-високо ниво в Европейския дневен ред. Но само по себе си това няма да реши проблемите на региона. За да постигнат значим прогрес държавите се нуждаят ясно разписана пътна карта, която да бъде изготвена по време на българското председателство на Съвета на ЕС.” По думите на Кючюк лансираното от Европейската комисия предложение Сърбия и Черна гора да бъдат присъединени към ЕС приоритетно през 2025 не е добро. Според него поставянето на държавите на различни скорости и тяхното присъединяване на различни етапи може да има негативно въздействие върху региона. “Предложената от Комисията дата от 2025 г. за две от страните е добра времева рамка. Въпреки това, но не съм убеден, че това ще изиграе положителна роля за региона. Напротив, на Балканите има наслоени исторически противоречия, които могат да бъдат разрешени само с пълното членство на всички шест държави. Идеята да бъдат поставени държавите на различни скорости не е добра и може да разклати крехката стабилност в региона.“ След като представи стратегията си за Западните Балкани на 6 февруари, Комисията трябва да представи редовните си доклади за разширяване на ЕС през април. Докладите преглеждат напредъка, постигнат от страните, които желаят да се присъединят към ЕС, и се разглеждат подробно в резолюции на Европейския парламент, гласувани през годината.", "date": "2018.02.07", "title": "Илхан Кючюк: Европа не трябва да се притеснява от Западните Балкани, а за Западните Балкани!"}
{"url": "http://epicenter.bg/article/Tezhki-skandali-v-parlamenta-po-predlozhenite-ot-DPS-promeni-v-Zakona-za-balgarskoto-grazhdanstvo/146742/2/0", "text": "Депутатите се обиждаха на \"идиот\", а на някои бе препоръчано да отидат на психиатър.   В мотивите на законопроекта е посочено, че повече от 10 години след ратифицирането на Европейската конвенция за гражданство, която е в сила от 2006 г.,    Стотици хиляди турци, родени преди 40-50 години в България, биха могли  да получат обратно българското си гражданство, ако се приеме законопроектът. Става дума за иззселени през 50-те години и през 70-те години на 20-и век по спогодба с Турция.   ДПС отдавна иска да реши този проблем и от 2012 г. насам Движението внася три пъти законопроект за възстановяване на българското гражданство на лицата, които са го изгубили, защото са избрали чуждо гражданство в съответствие с международни договори.   Законопроектът предвижда да се промени принципът на издаване на българско гражданство. В настоящия момент е нужно лицето, което кандидатства за гражданство, да има жив или починал родител български гражданин.   От парламентарната група на \"Обединени патриоти\" реагираха остро на предложението на ДПС. \r\n \r\n Депутатът от ОП Станислав Станилов заяви, че законопроектът няма нищо общо с \"правата и свободите\": \"Той има една единствена цел - да се възстановят правата на турски граждани да получат българско гражданство хора.  Целта е , според него, през следващите 4-5 години да получим от Турция около 1,5 милиона български граждани и ДПС да има повече гласове на избори.   \r\n \r\n \r\n \r\n      Моля лекарите в залата спешно търсете психатри за тези, обърна се той и посочи депутатите от  Обединени патриоти.", "date": "2018.02.07", "title": "Тежки скандали в парламента по предложените от ДПС промени в Закона за българското гражданство"}
{"url": "http://epicenter.bg/article/Vizhte-resheniyata-na-pravitelstvoto-ot-dnes/146743/2/48", "text": "  Правителството прие отчет за изпълнението на Плана за действие за 2017 г. за изпълнение на препоръките от Доклада на Европейската комисия от януари 2017 г. в рамките на Механизма за сътрудничество и оценка. В Плана за действие бяха включени 48 законодателни, организационни и аналитични мерки в отговор на направените препоръки.   Сред основните предприети от институциите действия в областта на съдебната реформа са проведеният прозрачен избор за членове на ВСС и председател на ВАС; приетите наредба за провеждане на конкурси на магистрати и за избор на административни ръководители в органите на съдебната власт (по нея вече е проведен конкурс на магистрати), наредба за показателите, методиката и реда за атестиране на съдия, председател и заместник-председател на съд, наредба за показателите и методиката за атестиране и критериите за отчитане степента на натовареност на прокурори, следователи и на административни ръководители и техните заместници; отправеното искане към Службата на ЕК за подкрепа на структурните реформи за укрепване на капацитета на Инспектората към ВСС; приетият от парламента ЗИД на НПК и от МС – ЗИД на Наказателния кодекс; създаденият механизъм за редовно отчитане на Актуализираната стратегия за продължаване на реформата в съдебната система; утвърдената Пътна карта за изпълнение на препоръките от Независимия анализ на структурния и функционалния модел на Прокуратурата и анализа на нейната независимост, утвърдената Пътна карта за преодоляване на осъдителните решения на ЕСПЧ, която също е в процес на изпълнение.   В областта на противодействието на корупцията и организираната престъпност се отбелязва разработването и приемането на Закон за противодействие на корупцията и отнемане на незаконно придобитото имущество; приемането на ЗИД на Закона за администрацията; приетата Пътна карта за взаимодействие между всички отговорни институции за отстраняване на слабостите при разследването и наказателното преследване на случаи на корупция по високите етажи на властта; одобряването на Единен каталог на корупционните престъпления, по който се води статистика във ВКС; създаването на рубрика в интернет страницата на ВКС и поддържането на актуална информация по дела, свързани с организираната престъпност и корупционни престъпления и др.     Правителството прие Програма на мерките за закрила на деца с изявени дарби от държавни и общински училища през 2018 година. Тя предвижда близо 1200 деца от държавни и общински училища да получат еднократна финансова помощ или стипендия за спечелени призови места на международни и национални конкурси, олимпиади и състезания в областта на науката, изкуствата и спорта.   Целта на програмата е да се насърчат творческите, научните и спортните заложби и потребности на деца с изявени дарби в областта на изкуството и науката, класирани на първо, второ или трето място на конкурс, олимпиада или състезание на национално или международно равнище, а в областта на спорта – на първо, второ и трето място на олимпийски игри, световно първенство, европейско първенство, балканско първенство или на първо място на финали на държавно индивидуално първенство чрез еднократно финансово подпомагане и чрез стипендии.   Еднократната финансова помощ е в размер до 195 лв. за подпомагане на обучението в курсове по изкуства, наука и спорт, за участие на деца в пленери, обучителни и тренировъчни лагери, в национални и международни конкурси, олимпиади и спортни състезания. Стипендиите се предоставят за 12 месеца и са в размер на 135 лева месечно. Необходимите за изпълнението на програмата 1,8 млн. лв. са осигурени в централния бюджет.     Правителството определи заместник-министъра на здравеопазването Бойко Пенков за председател на Комисията по прозрачност по Закона за лекарствените продукти в хуманната медицина. Досега тези функции изпълняваше маг. фарм. Лидия Нейчева в качеството й на заместник-министър.   Комисията по прозрачност е органът, пред който се обжалват решенията на Националния съвет по цени и реимбурсиране на лекарствените продукти.     Правителството прие за изпълнение плащанията по решенията на Европейския съд по правата на човека по три дела – „Гаврилов срещу България“, „Шехова срещу България“ и „Делина срещу България“. Изпълнението включва изплащането на общо 99 570 лв. обезщетения за претърпени имуществени и неимуществени вреди, както и разходи и разноски по делата.   И в трите случая жалбоподателите се оплакват от нарушение на правото им на справедлив съдебен процес и на правото им на собственост, поради неизпълнение на влезли в сила съдебни решения в тяхна полза. Съгласно мотивите на Съда, държавата е била длъжна да осигури своевременното изпълнение на окончателните съдебни решения.   С друго постановление правителството одобри допълнителни разходи в размер на 240 070 лв. по бюджета на Министерството на правосъдието за изплащане на обезщетения по решения на ЕСПЧ, приети за изпълнение през 2017 г. Причината е, че жалбоподателите не са подали своевременно информация за банковите си сметки и не е било възможно присъдените им обезщетения да бъдат преведени преди края на бюджетната година. Средствата са планирани в централния бюджет за 2018 г.       Министерският съвет предостави на Столична община стопанисването в следващите 10 години на античния културно-комуникационен комплекс „Сердика“. Решението създава условия за реставрация, експониране, управление и поддържане на обекта и развитие на културния туризъм. Дейностите, свързани с опазване на културната ценност и осъществяването на научни, културни, образователни и туристически дейности, ще се извършват в съответствие със Закона за културното наследство от археологически или специализиран исторически музей в София.   Правителството учреди в полза на „Електроенергиен системен оператор“ ЕАД безвъзмездно право на ползване за срок от една година върху поземлен имот от 100 кв. м в горска територия край Девня. Той се предоставя за извършване на теренни проучвания и консервация на археологически ценности преди изграждането на далекопроводна мрежа. Проучванията се налагат във връзка с появили се данни, че на терена е възможно да има находки.   Сметната палата получава за управление четвъртия етаж от административната сграда на ул. „Д. Константинов“ № 23а в Плевен. Имотът е с отпаднала необходимост за Агенцията за държавна финансова инспекция към Министерството на финансите и ще послужи за осъществяване дейността на Сметната палата.   От публична в частна държавна собственост се променя статутът на два поземлени имота, управлявани от Национална компания „Железопътна инфраструктура“. Те се намират в междугарието София – Калотина Запад и нямат функционално и технологично значение за сигурността и осъществяването на железопътните превози. Решението дава възможност на компанията да се разпорежда с терените и така да реализира необходимите за подобряване на финансовото й състояние приходи.     Кабинетът одобри и предлага на Народното събрание да ратифицира изменението от Кигали на Монреалския протокол за веществата, които нарушават озоновия слой. С него се въвеждат мерки за поетапното намаляване на производството и употребата на някои флуоровъглеводороди (HFC), за да се ограничи въздействието им върху изменението на климата.   Основните очаквани резултати от прилагането на изменението от Кигали са намаляване поетапно употребата и производството на HFC, въвеждане на лицензионни системи за внос и износ на HFC, извършване на мониторинг и докладване на количествата произвеждани и употребявани HFC, на емисиите на HFC-23, където е приложимо, както и въвеждане от 1 януари 2033 г. на забрана за търговия със страни, които не са ратифицирали изменението от Кигали. Изменението от Кигали на Монреалския протокол ще доведе до намаляване на производството и употребата на HFC с 80% за развиващите се страни към 2045 г. и с 85% за развитите страни към 2036 г., с което се очаква да се предотврати с до 0,5°С затоплянето на Земята до края на века.   Прилагането на изменението от Кигали ще насърчи използването на нови технологии, които основно са разходоефективни и ще доведе до подобряването на качеството на крайните продукти, вкл. енергийната ефективност. Развиващите се страни (страните по чл. 5 на Монреалския протокол) ще получат финансова и техническа подкрепа от Многостранния фонд към протокола за изпълнението на задълженията си по изменението от Кигали.   С изключение на забраната за търговията, изменението от Кигали ще влезе в сила от 1 януари 2019 г., тъй като броят на ратифициралите го страни към настоящия момент е прехвърлил минималния необходим брой за влизането му в сила – 20.     Министерският съвет одобри проекта на междуправителствено споразумение между на България и Армения за сътрудничество в областта на информационните технологии и съобщенията. Документът регламентира сътрудничеството между двете страни в подготовката на нормативна уредба, политиките за развитие, подпомагането на бизнес отношенията, както и за подкрепа на кандидатури и предложения в рамките на специализираните международни организации.   Приет беше и проектът на програма за сътрудничество между министерствата на културата на двете страни. Тя позволява задълбочаване на контактите в областта на театъра, литературата, библиотечното и музейно дело, изобразителното изкуство, киното, музиката и танца, опазването на историческото наследство и др.     Правителството прие доклада с резултатите от българското участие в 3590-ото заседание на Съвета на ЕС „Транспорт, телекомуникации и енергетика“, част „Енергетика“, проведено на 18 декември 2017 г. в Брюксел.   В рамките на заседанието енергийните министри постигнаха общ подход по част от законодателните предложения от пакета „Чиста енергия за всички европейци“, свързани с електроенергийния пазарен модел, енергията от възобновяеми източници и управлението на Енергийния съюз. Постигнатият общ подход е основа за предстоящи преговори с Европейския парламент. Той се отнася до предложенията за преработване на директивата и регламента относно модела на електроенергийния пазар, както и до директивата за насърчаване използването на възобновяема енергия. Текстът по предложението за регламент относно управление на Енергийния съюз също получи одобрение от Съвета на енергийните министри на ЕС.   Българската делегация, като поемаща ротационното председателство на Съвета на ЕС през 2018 г., представи приоритетните въпроси, които ще залегнат в дневния ред на Съвета на ЕС в част „Енергетика“ през първата половина на годината.     Правителството предостави на „Арт принт“ ЕООД концесия за добив пясъци и чакъли от находище „Кацара“. Кариерата се намира в землищата на селата Катуница, Ягодово и Крумово в общините Садово и „Родопи“. На база количествата на утвърдените запаси и ресурси и предвидения средногодишен добив на строителни материали, концесията се предоставя за 35 години. През този срок се очаква постъпленията от концесионни плащания да надхвърлят 2 млн. лв., които според изискванията на Закона за подземните богатства, ще постъпват в държавния бюджет и в бюджетите на двете общини. „Арт принт“ ЕООД ще вложи над 1 млн. лв. инвестиции за обезпечаване на производствената си дейност.   „ДЛВ-СИ“ ООД е новият концесионер на добива на доломити от находище „Студена“, участък „Заводски строежи“, реши Министерският съвет, одобрявайки поисканата от предишния концесионер промяна. Концесията за намиращата се на територията на община Перник кариера е предоставена през април 2008 г. за 25 години на „Заводски строежи“ АД. С днешното решение на МС правата и задълженията по нея се прехвърлят изцяло на „ДЛВ-СИ“ ООД, без да се променят условията по концесионния договор.     Министерският съвет одобри информация за касовото изпълнение на държавния бюджет и на основните показатели на консолидираната фискална програма за 2017 г., изготвена в изпълнение на чл. 135, ал. 1 на Закона за публичните финанси, на база на месечните отчети за касовото изпълнение на първостепенните разпоредители с бюджет.   Салдото по консолидираната фискална програма (КФП) на касова основа за 2017 г. е положително в размер на 845,2 млн. лв. (0,8% от прогнозния БВП) и се формира от излишък по националния бюджет в размер на 309,1 млн. лв. и излишък по европейските средства в размер на 536,1 млн. лева. За сравнение, в разчетите към Закона за държавния бюджет на Република България за 2017 г. е заложен дефицит по КФП за годината в размер на 1 330,0 млн. лв., което означава, че спрямо заложеното в програмата за годината се отчита номинално подобрение на бюджетното салдо с близо 2,2 млрд. лева.   В структурно отношение салдото по националния бюджет отчита подобрение спрямо отчетеното за 2016 г., основно поради ръста на данъчните, вкл. осигурителните приходи, докато салдото по сметките за средства от ЕС през настоящата година се влошава поради базов ефект в 2016 г., свързан с възстановени към България грантове от ЕС в началото на 2016 г. за извършени разходи в края на 2015 г., когато бе пикът на плащанията по проектите за предходния програмен период 2007-2013 година.   Постъпилите приходи и помощи по КФП за 2017 г. са в размер на 35 315,2 млн. лв. или 99,6% от годишните разчети. В структурно отношение данъчните и осигурителните приходи превишават разчетите за годината с 5,5 на сто, докато изпълнението при неданъчните приходи и помощите е по-ниско от разчета за годината. Съпоставени с предходната година, данъчните и неданъчните приходи нарастват с 2 741,7 млн. лв. (8,8%), докато постъпленията от помощи са по-ниски.   Общата сума на данъчните постъпления, вкл. приходите от осигурителни вноски, възлиза на 29 581,3 млн. лв., което представлява 105,5% спрямо планираните за годината приходи. Преизпълнение на годишните разчети се отчита при повечето от основните данъци и осигурителните вноски. Съпоставено с данните за 2016 г., данъчните постъпления нарастват номинално с 10% (2 678,6 млн. лева).   Приходите от преки данъци са в размер на 5 644,3 млн. лв. или 110,8% спрямо предвидените в разчетите за годината, като спрямо същия период на предходната година нарастват с 607 млн. лева (12,1%).   Приходите от косвени данъци са в размер на 14 532,5 млн. лв., което е 103,7% спрямо разчетите за годината. Съпоставено с данните за 2016 г., постъпленията в групата нарастват с 970,8 млн. лв. (7,2%). Постъпленията от ДДС са в размер на 9 320,2 млн. лв. или 106,1% спрямо планираните. Съпоставени с предходната година, приходите от ДДС нарастват със 767,3 млн. лв. (9%). Размерът на невъзстановения ДДС към 31.12.2017 г. е 50,5 млн. лева. Приходите от акцизи възлизат на 4 984,5 млн. лв. (98,9% от разчетените за годината). Постъпленията от мита са 194,3 млн. лв. или 117% спрямо разчета за годината.   Постъпленията от други данъци (вкл. имуществени данъци и др. данъци по ЗКПО) са в размер на 1 039,4 млн. лв. или 104,9% изпълнение на годишните разчети.   Приходите от социално и здравноосигурителни вноски са 8 365,1 млн. лв., което представлява 105,4% спрямо разчетените за годината. Съпоставено с предходната година, приходите от осигурителни вноски нарастват номинално с 14,3% (1 047,3 млн. лева).   Неданъчните приходи са в размер на 4 213,2 млн. лв., което представлява 88,5% изпълнение на годишните разчети. Приходите от помощи са в размер на 1 520,7 млн. лв. или 57,5% от планираните за годината.   Разходите по КФП (вкл. вноската на България в бюджета на ЕС) за 2017 г. възлизат на 34 469,9 млн. лв., което е 93,7% от годишните разчети. За сравнение, разходите по КФП за 2016 г. бяха в размер на 32 491,4 млн. лева. Нарастването на разходите спрямо 2016 г. е основно поради по-високия размер на социалните и здравноосигурителните плащания (базов ефект при разходите за пенсии от увеличението им от юли 2016 г., увеличението от юли 2017 г. и увеличението на две стъпки през 2017 г. на размера на минималната пенсия от юли и октомври), както и по-високите разходи за субсидии и за персонал, включително и поради ръста на разходите за осигурителните вноски, свързан с увеличения размер на осигурителната вноска за фонд „Пенсии за лицата по чл. 69“ с 20 пр. п. спрямо 2016 година.   Нелихвените разходи са в размер на 32 789,6 млн. лв., което представлява 94,9% от годишните разчети. Текущите нелихвени разходи за 2017 г. са в размер на 29 033,7 млн. лв. (102,5% спрямо разчета за годината), капиталовите разходи (вкл. нетния прираст на държавния резерв) възлизат на 3 755,9 млн. лв. (60,5% от разчетите към ЗДБРБ за1 2017 г.). Лихвените плащания са в размер на 792,1 млн. лв. или 95,8% от планираните за 2017 година.   Частта от вноската на България в бюджета на ЕС, изплатена през 2017 г. от централния бюджет, възлиза на 888,2 млн. лв., което е в изпълнение на действащото към момента законодателство в областта на собствените ресурси на ЕС.   Размерът на фискалния резерв към 31.12.2017 г. е 10,3 млрд. лв., в т. ч. 9,8 млрд. лв. депозити на фискалния резерв в БНБ и банки и 0,5 млрд. лв. вземания от фондовете на Европейския съюз за сертифицирани разходи, аванси и други.     Правителството прие актуализация на Стратегията за развитие на Националната статистическа система на България и удължи нейното действие до 2020 година.   Документът отразява националните и европейските потребности и е съобразен с приоритетите, заложени в Европейската статистическа програма (ЕСП) за периода 2013-2017 година. Решението отговаря на новоприетия Регламент (ЕС) № 2017/195, с който срокът на действие на ЕСП се удължава до 2020 г.   Синхронизирането на Стратегията за развитие на Националната статистическа система с Многогодишната статистическа програма на ЕС гарантира изпълнението на стратегическите приоритети на Съюза в сферата на събирането и обработката на статистическа информация. Осигурява се по-бързото и навременно изготвяне на актуални статистически данни, както и разпространението на качествена статистическа информация за всички групи потребители.     Правителството прие Годишния доклад за дейността на Съвета по европейските въпроси. Той съдържа информация за взетите от СЕВ решения и за изпълнението на задълженията, произтичащи от членството на България в ЕС, през 2017 г.   През годината СЕВ е взел общо 591 решения, касаещи позициите на България по европейския дневен ред. Сред одобрените документи са проектът на Годишна програма за 2017 г. за участие на България в процеса на вземане на решения на ЕС, проектът на Шестмесечна програма с приоритетните за страната ни теми и досиета по време на Малтийското председателство на Съвета на ЕС (януари-юни 2017 г.), два проекта на доклади за участието на България в процеса на вземане на решения в ЕС: по време на Словашкото председателство (юли-декември 2016 г.) и по време на Малтийското председателство (януари - юни 2017 г.), пет проекта на доклади за изпълнението на Плана за подготовка на Българското председателство на Съвета на Европейския съюз през 2018 г., приносът към проекта на 18-месечна програма на Съвета за периода 1 юли 2017 г. - 31 декември 2018 г., два проекта на Програма на България за Председателството на Съвета на Европейския съюз (1 януари - 30 юни 2018 г.), проектът на План за действие за 2017 г. с мерките, произтичащи от членството на България в Европейския съюз.   През 2017 г. обемът на работата в рамките на координационния механизъм по въпросите на ЕС продължи да нараства. Броят на взетите решения се увеличи с почти 25% в сравнение с предходната 2016 г. Това се дължи на подготовката на българското участие в интензивния преговорен процес по темите и досиетата от динамичния дневен ред на ЕС, както и на активната фаза на подготовката на Българското председателство на Съвета на ЕС.   През 2017 г. координационният механизъм по въпросите на ЕС в България запази своята основна роля както за изготвянето на единни и съгласувани национални позиции и тяхното последователно отстояване в ЕС, така и по отношение на мониторинга на изпълнението на ангажиментите, произтичащи от членството на страната в ЕС. СЕВ доказа своята ключова роля и при формулирането на приоритетите и изготвянето на Програмата на Българското председателство на Съвета на ЕС през 2018 г.     Правителството прие Наредба за радиационна защита. Новият документ отменя действащата към момента нормативна уредба в тази област, като определя норми и изисквания за радиационна защита на населението съобразно разпоредбите на европейското законодателство.   Наредбата обхваща всички ситуации на облъчване – планирано, съществуващо и аварийно облъчване. Очакваният резултат е създаването на хармонизирано национално законодателство в областта на радиационната защита, което да осигури висока степен на защита живота и здравето на населението и лицата, които има опасност да бъдат облъчени по време на работен процес.   С наредбата се определят изискванията, свързани с използване, производство, преработване, обработване, съхраняване, превоз, внос и износ на радиоактивни материали и радиоактивни източници; изработване и експлоатация на електрическо оборудване, което генерира йонизиращо лъчение; преработка на материали с повишено съдържание на естествени радионуклиди и други дейности, водещи до значимо повишено облъчване на работници; планиране на действията, поддържане на готовност за реагиране и управление при ситуации на аварийно облъчване, когато се налага предприемане на мерки за защита на здравето на аварийни работници и населението.   Въвеждат се специфични изисквания, свързани с контрола и управлението на високоактивни източници като предприятията, които произвеждат, обработват, съхраняват или използват радиоактивни източници са длъжни да водят отчет и да извършват периодична инвентаризация.   Въвеждат се изисквания за радиационна защита от ядрени съоръжения и обекти - източници на йонизиращи лъчения. Изисквания има и по отношение на облъчване на материали с повишено съдържание на естествени радионуклиди; радон и торон в закрити помещения, на работни места, в жилищни и други сгради; строителни материали; терени с остатъчни радиоактивни замърсявания; потребителски стоки е повишено съдържание на радионуклиди.   Въвеждат се и изисквания за образование, обучение и информиране на лицата, чиято работа е свързана с радиационен риск, както и за осигуряване на радиационна защита на външни работници, наети от предприятия.     Правителството одобри допълнителни плащания от централния бюджет към Министерството на транспорта, информационните технологии и съобщенията в размер на 30 946 000 лв. Сумата ще бъде предоставена на „Холдинг БДЖ“ ЕАД като възмездна финансова помощ, която следва да бъде възстановена до 28 декември 2020 г. Средствата се предоставят на холдинга за погасяване на задължения по Втория облигационен заем, сключен през 2007 г.     Министерският съвет одобри актуализирано споразумение с Българската академия на науките. В документа са включени разпоредби за елементите, които от 2019 г. ще определят трансфера от държавния бюджет към бюджета на БАН. Това са нормативно възложените ангажименти (задачи), администрираните разходи и основните дейности на академията.   С подписването на актуализираното споразумение се отговаря на въпроси, свързани с развитието на науката в България, включително и по отношение на принципите за финансиране на БАН, което ще бъде обвързано с конкретни обществено значими, секторни или институционални задачи. Като първа стъпка в този процес правителството предостави допълнително 15 млн. лв. по бюджета на БАН за сметка на планираните средства в централния бюджет за наука. Тези допълнителни средства ще се разпределят между звената на БАН въз основа на оценка на научната им дейност и резултатите от нея, съгласувано с министъра на образованието и науката.  ", "date": "2018.02.07", "title": "Вижте решенията на правителството от днес"}
{"url": "http://epicenter.bg/article/Ulyana-Pramova-e-noviyat-shef-na-novinite-i-politicheskite-predavaniya-v-BNT/146761/10/0", "text": "Бившият генерален директор на БНТ Уляна Пръмова ще бъде новият шеф на дирекция \"Новини и актуални предавания\" на телевизията, съобщиха от БНТ.   Пръмова заемаше същата позиция през 2003/2004 година. След това два последователни мандата бе генерален директор в БНТ до 2010 година. Освен в БНТ Пръмова е управлявала новините в телевизия \"Ден\" (вече не съществува) и BBT (докато тя бе собственост на бизнесмена Петър Манджуков). До нейното назначение се стигна, след като в края на миналата година назначеният от новия директор на БНТ Константин Каменаров директор на \"Новини и актуални предавания\" Константин Кисимов изненадващо подаде оставка. Той пожела да напусне дни, след като в БНТ като програмен директор на БНТ1 бе назначен Емил Кошлуков.", "date": "2018.02.07", "title": "Уляна Пръмова е новият шеф на новините и политическите предавания в БНТ"}
{"url": "http://epicenter.bg/article/Izdignaha-balgarskoto-zname-v-PyongChang-/146753/8/0", "text": "Българското знаме бе издигнато в олимпийското село в ПьонгЧанг, където утре (8 февруари) започват зимните олимпийски игри, предаде бТВ.  На официална церемония, точно в 16:10 ч. местно време родните представители бяха приветствани от кмета на селото - Ю Син Мин, олимпийски шампион по тенис на маса от игрите в Атина 2004.  Българската делегация му подари плюшено лъвче - талисман на отбора ни. Ю Син Мин пък върна жеста със символите на игрите, изработени от специална сплав.  Знамето беше издигнато на фона на българския химн. След церемонията домакините поздравиха българските представители с традиционен корейски танц.  България ще изпрати на олимпийските игри 21 състезатели в 6 спорта. Първи ще стартира Владимир Зографски в ски скока.  ", "date": "2018.02.07", "title": "Издигнаха българското знаме в ПьонгЧанг "}
{"url": "http://epicenter.bg/article/Pregovorite-za-koalitsiya-v-Germaniya-prodalzhiha-poveche-ot-predvidenoto/146715/7/0", "text": "Консерваторите на германския канцлер Ангела Меркел и Германската социалдемократическа партия останаха да преговарят и през нощта по окончателното споразумение за съставяне на ново правителство и приближаване към край на създалата се политическа неопределеност, предаде БТА, позовавайки се на АП. Двете страни се надяваха да приключат с преговорите още в неделя, но бяха предвидили още два допълнителни дни, ако се наложи разговорите да продължат. Всякакво споразумение ще трябва да бъде одобрено на вътрешнопартиен референдум сред членовете на ГСДП, като след катастрофалното представяне на изборите през септември мнозина в партията се отнасят скептично към ново четиригодишно партньорство с консерваторите. Меркел се нуждае единствено от одобрение от конгреса на партията си.", "date": "2018.02.07", "title": "Преговорите за коалиция в Германия продължиха повече от предвиденото"}
{"url": "http://epicenter.bg/article/Zoran-Zaev--Makedoniya-e-gotova-da-pribavi-geografski-marker-v-novoto-ime/146716/7/0", "text": "Такива варианти, които до момента са коментирани в публичното пространство, са \"Горна Македония\", \"Северна Македония\" и \"Вардарска Македония\".    Изявлението на Заев беше част от пресконференция с посланика на европейския съюз в Скопие Самуел Жбогар. Скопие вече изрази готовност да прекръсти летището си от \"Александър Велики\" на международно летище Скопие.     ", "date": "2018.02.07", "title": "Зоран Заев: Македония е готова да прибави географски маркер в новото име"}
{"url": "http://epicenter.bg/article/Nay-moshtnata-raketa-v-sveta-potegli-na-parvata-si-misiya-v-Kosmosa---vizhte-unikalni-kadri-/146729/7/0", "text": "Най-мощната ракета в света потегли на първата си мисия вчера вечерта, изпращайки по посока на Марс червена спортна кола с шофьор манекен, носещ име от песен на Дейвид Боуи, предаде Франс прес, цитирана от Дарик.  Вчера частната компания \"Спейс Екс\" на милиардера Илон Мъск изстреля ракетата \"Фалкон хеви\". Тя е два пъти по-мощна от използваните днес ракети и най-мощната след \"Сатурн 5\". Смята се, че тя ще е идеалната ракета за отвеждане на хора в далечния космос. \"Фалкон хеви\" е дълга 70 метра и е широка 12 метра.  Де факто \"Фалкон хеви\" е разработена на базата на ракетата носител \"Фалкон 9\" и представлява фактически три ракети - централен сегмент, към който от двете страни са прикрепени ракети-ускорители, предаде ТАСС. \"Фалкон хеви\" има и 27 двигателя \"Мерлин\", допълва Асошиейтед прес. Стартовата тяга на \"Фалкон хеви\" е около 2500 тона, добавя Франс прес.  Компанията \"Спейс Екс\" си бе поставила за цел всяка от трите ракети да се върне на Земята, за да бъде използвана отново и да се намалят разходите. Двете странични ракети изпълниха тази мисия. След двуминутен полет те се отделиха, както бе предвидено, от централната ракета, която продължи полета си. След осем минути и 20 секунди двете странични ракети се приземиха едновременно в две зони на космодрума в Кейп Канаверал в щата Флорида на около десетина метра една от друга, предаде Франс прес.  Първата степен на централната ракета обаче падна в Атлантическия океан, на около 100 метра от платформата, на която се очакваше да се приземи, допълва агенцията, като цитира Илон Мъск. Той уточни, че тя е проникнала във водата със скорост от 480 километра в час и се е разбила. Самата платформа също е била повредена, защото на нея се разбила камера, който трябвало да документира приземяването на елемента на ракетата, допълва ТАСС.  \"Спейс Екс\" уверява, че мощната ракета \"Фалкон хеви\" може да отнесе два пъти по-голям полезен товар в сравнение с ракетата \"Делта 4 Хеви\", при това за една трета по-малки разходи, тоест по-малко от 350 милиона долара, колкото струва изстрелването на \"Делта 4 Хеви\", предаде Франс прес.  Полезният товар, избран от Илон Мъск, бе червен кабриолет на компанията „Тесла“, която е също собственост на милиардера. Зад волана на колата е манекен със скафандър на име Стармен.  Пред него на таблото на колата има поставен надпис \"Без паника\", правещ препратка към романа \"Пътеводител на галактическия стопаджия\". От радиото на колата се чува без прекъсване парчето \"Space Oditty\" на Дейвид Боуи.  Колата се появи от отделението към ракетата, в което се съхранява полезният товар. Нейната поява бе наблюдавана от няколкостотин хиляди души в интернет. Самият Мъск написа в Туитър:  \"Очевидно има кола в орбита около Земята\" и публикува линк към видео, показващо я. Във видеото тя се виждаше, благодарение на множество камери, от различни ъгли, предаде Франс прес. Мъск сподели, че обожава идеята за кола в космоса, която един ден, след милиони години, може би ще бъде открита от извънземна раса.  Ако експедицията на колата устои на суровите условия на радиационния пояс на Ван Алън, то после тя ще се отправи към Марс, за да влезе накрая в орбита около Слънцето, предаде Франс прес. Епопеята й може да продължи един милиард години и да я отведе на милиона километра от земята, което е еквивалентно на 10 000 пъти обиколка около нашата планета.  ", "date": "2018.02.07", "title": "Най-мощната ракета в света потегли на първата си мисия в Космоса - вижте уникални кадри "}
{"url": "http://epicenter.bg/article/Pilotat-na-vtoriya-Su-25-progovori-kak-prikrival-mayor-Filipov-v-posledniya-boy-s-islyamistite--VIDEO-/146734/7/0", "text": "Пилотът на втория Су-25 проговорил как прикривал водача си майор Роман Филипов след като бил улучен от терористите на 3 февруари в небето над Сирия. Диалогът между тях е публикуван във вестника на руското МО „Красная звезда\".  Пилотът пояснил за изданието, че полетът в зоната за деескалация Идлиб е в привична, но бойна обстановка. Там в контролираните райони от терористичната групировка „Джебхат ан-Нусра” редовно се води безредна стрелба от минохвъргачки и стрелково оръжие.  Пилотът на втория самолет не се изтеглил, останал да прикрива командира си и докато той падал с парашута, изпълнил няколко атаки по устремилите се терористи към мястото на приземяването в маслинената горичка, дори унищожил два автомобила.  В същото време продължавал да предава координатите в командния пункт и да вика отряда за търсене и спасяване. Той видял мястото на приземяване, но не успял да проследи боя заради настъпващия сумрак. Напуснал района с авариен остатък гориво, едва му стигнал до летището.  Вече е оповестен указът на президента Владимир Путин за присвояване на майор Роман Филипов на званието „Герой на Русия” посмъртно. Той ще бъде погребан на 8 февруари в родния си град Воронеж.  ", "date": "2018.02.07", "title": "Пилотът на втория Су-25 проговори как прикривал майор Филипов в последния бой с ислямистите (ВИДЕО)"}
{"url": "http://epicenter.bg/article/Probiv--Merkel-i-sotsialdemokratite-sklyuchiha-koalitsionno-sporazumenie-/146735/7/0", "text": "Съюзът (ХДС/ХСС) и Германската социалдемократическа партия (ГСДП) са постигнали споразумение за коалиция, предава телевизионният канал ARD, като се позовава на източници от работните групи на трите партии, цитирани от \"Фокус\".  Преговарящите от Християндемократическия съюз (ХДС), на Християнсоциалния съюз (ХСС) и на ГСДП са постигнали съгласие за съставяне на нова голяма коалиция след проведена консултация в сутрешните часове на деня, 15-та по ред. Уточнява се, че към момента са в ход последни обсъждания за разпределението на ресорите.  Предварителното коалиционно споразумение между трите партии бе постигнато на 12 януари след рекорден рунд от преговори, продължили повече от денонощие. На 21 януари ГСДП гласува на извънреден конгрес в Бон за започване на официални разговори със Съюза (ХДС/ХСС) за съставяне на нова голяма коалиция в Берлин. Решението обаче бе взето с крехко мнозинство. Младежкият съюз на партията (ГСДП) разкритикува решението на делегатите за влизане в преговори със Съюза (ХДС/ХСС) като „безсмислен обратен завой“ и обяви, че ще продължи кампанията срещу съставяне на нова голяма коалиция.  Преговорите за съставяне на новото правителство на Германия стартираха на 28 януари, четири месеца след изборите за федерален парламент. В следващите дни работни групи с представители на трите партии заседаваха в отделни рундове за конкретни теми. Очакванията от тях бяха големи – повече от 120 дни в Берлин не можеше да бъде съставено ново правителство, ситуация, която няма аналог в следвоенната история на Германия.  В следващите седмици предстои членовете на ГСДП да се произнесат за споразумението, постигнато от ръководството. След това ще стане възможно да се пристъпи към съставяне на правителството. Очаква се то да бъде формирано до Великден.  ", "date": "2018.02.07", "title": "Пробив! Меркел и социалдемократите сключиха коалиционно споразумение "}
{"url": "http://epicenter.bg/article/Tramp-naredi-na-Pentagona--Voenen-parad-vav-Vashington/146738/7/0", "text": "Белият дом заяви, че президентът Доналд Тръмп е наредил на Пентагона да организира военен парад във Вашингтон. Вестник „Вашингтон пост“, който пръв съобщи новината, написа, че Тръмп иска тази година в столицата да се състои грандиозен военен парад с войници и танкове. Говорителка на Белия дом потвърди информацията. Тя каза, че Тръмп иска Пентагонът \"да помисли за тържествена проява\", която да даде възможност на американците да засвидетелстват почитта си към армията. Говорител на Пентагона заяви, че ведомството знае за искането и „обмисля вариантите“.  ", "date": "2018.02.07", "title": "Тръмп нареди на Пентагона: Военен парад във Вашингтон"}
{"url": "http://epicenter.bg/article/Snezhna-burya-udari-Parizh--vlastite-se-boryat-s-transporten-haos-/146739/7/0", "text": "Транспортът в Париж и околностите му е силно затруднен тази сутрин след необичайно обилните снеговалежи, които принудиха стотици души са прекарат нощта в приемни центрове или по гарите, предаде Франс прес, цитирана от Дарик.  Гъста снежна покривка затрупа тротоарите на областта Ил дьо Франс, в която се намират Париж и предградията му. Много хора бяха принудени през изминалата нощ да оставят колите си, най-вече в югозападната част на Париж.  По официални данни над 1500 души са прекарали изминалата нощ в приемни центрове, гари или летища в Ил дьо Франс.  Националната железопътна компания посъветва жителите на областта да отложат пътуванията си. Автобусната мрежа е парализирана, но метрото работи почти нормално.  Френската метеорологична служба оставя оранжевата тревога за сняг и поледици в 25 департамента поне до днес на обяд.  ", "date": "2018.02.07", "title": "Снежна буря удари Париж, властите се борят с транспортен хаос "}
{"url": "http://epicenter.bg/article/Daniya-podgotvi-proektozakon-za-zabrana-na-burkite/146745/7/0", "text": "Правителството в Дания обяви, че планира да глобява хората, които покриват лицата си на обществени места, включително бурки и ски маски, съобщава Дир.бг, като се позовава на международни информационни източници. Проектозаконът е наричан \"забрана на бурката\", съобщава ДПА. Несъвместимо е с ценностите на датското общество, каза правосъдният министър Сьорен Папе Поулсен и добави, че е неуважително към обществото да се покрива лицето на обществени места. Забраната обхваща никаб, качулки, маски и фалшиви бради, но не засяга маска за защита на дихателните пътища. Други изключения са шалове, костюми и маски, които са носени на карнавали. В съобщение на правосъдното министерство се казва, че полицията и съдът ще установят дали някое облекло нарушава забраната. При първо нарушение наказанието е глоба от 1000 крони (165 долара). При повторно нарушение се налага по-голяма глоба. При четвърто нарушение глобата може да достигне 10 000 крони, допълва ведомството. Според доклад от 2010 г. около 200 жени в 5,7-милионното население на Дания са напълно забулени. Австрия, Белгия и Франция вече въведоха рестрикции за носене на бурка на обществени места. В Швейцария започна подписка, която да инициира провеждането на референдум по темата. България също наложи подобни ограничения за покриването на лицата на публични места.", "date": "2018.02.07", "title": "Дания подготви проектозакон за забрана на бурките"}
{"url": "http://epicenter.bg/article/Germanskite-sotsialdemokrati-shte-rakovodyat-shest-federalni-ministerstva-/146744/7/0", "text": "Близо четири месеца и половина след изборите за Бундестаг, в Германия бе постигнато споразумение за съставянето на нова голяма коалиция - в сутрешните часове на деня Съюзът (ХДС/ХСС) и Германската социалдемократическа партия (ГСДП) достигнаха до пробив в преговорите, които бяха стартирани на 28 януари. Вече има яснота и около разпределението на ресорите – към настоящия момент има информация, че социалдемократите ще получат шест министерства в Берлин, съобщава националният ежедневник Die Frankfurter Allgemeine Zeitung, цитиран от \"Фокус\".  Първоначално бе разпространена информация, съгласно която ГСДП ще поеме Министерството на външните работи, Министерството на финансите, Министерството на труда. По-късно бе съобщено, че социалдемократите ще ръководят също Министерството по въпросите за семейството, Министерството на правосъдието и Министерството на околната среда. Към момента няма информация за това дали председателят на ГСДП Мартин Шулц ще ръководи някое от тях.  Християнсоциалният съюз (ХСС) ще ръководи Министерството на вътрешните работи. Ресорът може да бъде поверен на председателя на партията Хорст Зеехофер. За ХСС е също и Министерството на транспорта.  Кметът на свободния ханзейски град Хамбург Олаф Шолц (ГСДП) ще напусне поста си, за да поеме ръководството на ключовото Федерално министерство на финансите на Германия, което до този момент бе поверено на християндемократите (ХДС).  ", "date": "2018.02.07", "title": "Германските социалдемократи ще ръководят шест федерални министерства "}
{"url": "http://epicenter.bg/article/Martin-Shults-zamenya-Zigmar-Gabriel-na-posta-vanshen-ministar-na-Germaniya-/146755/7/0", "text": "Председателят на Германската социалдемократическа партия (ГСДП) Мартин Шулц ще замени съпартиеца си Зигмар Габриел на поста министър на външните работи на ФРГ, съобщава националният ежедневник Die Welt, цитиран от \"Фокус\".  По-рано стана ясно, че кметът на свободния ханзейски град Хамбург Олаф Шолц (ГСДП) ще напусне поста си, за да поеме ръководството на ключовото Федералното министерство на финансите на Германия, което до този момент бе поверено на християндемократите (ХДС).  Социалдемократите ще отговарят за общо шест министерства - на външните работи, на финансите, на труда, по въпросите за семейството, на правосъдието и на околната среда.  Християнсоциалният съюз (ХСС) ще ръководи Министерството на вътрешните работи. Ресорът може да бъде поверен на председателя на партията Хорст Зеехофер. За ХСС е също и Министерството на транспорта, Министерството на дигиталните технологии и Министерството на развитието.  ", "date": "2018.02.07", "title": "Мартин Шулц заменя Зигмар Габриел на поста външен министър на Германия "}
{"url": "http://epicenter.bg/article/Kamarata-na-lordovete-v-London--Makedoniya-da-stane-chlen-na-NATO-v-imeto-na-stabilnostta-/146759/7/0", "text": "Република Македония трябва да се присъедини към НАТО заради мира и стабилността на региона. Това се казва в доклада на Камарата на лордовете „Великобритания и бъдещето на Западните Балкани“. Документът е приет още през декември миналата година, но официално обявен на 10 януари, пише гръцкият вестник „Прототема“, цитиран от БГНЕС.  „Правителството на Нейно Величество трябва да помогне на Македония да влезе в НАТО с или без решение на спора за името“, се казва в доклада. Според лордовете членството в НАТО ще подобри стабилността и ще допринесе за мира в региона.  Припомняйки, че Обединеното кралство ще бъде домакин на срещата на върха на Западните Балкани тази година, докладът подсказва, че Лондон възнамерява да подпомогне изграждането на едни по-стабилни Балкани.  ", "date": "2018.02.07", "title": "Камарата на лордовете в Лондон: Македония да стане член на НАТО в името на стабилността "}
{"url": "http://epicenter.bg/article/Ruski-voenen-ekspert--Letetsat-ni-v-Siriya-mozhe-da-e-ubit-s-balgarsko-orazhie-/146760/7/0", "text": "България е сред основните доставчици на оръжие за въоръжената опозиция срещу сирийския президент Башар Асад, каза заместник-директорът на руския Институт за военни изследвания Александър Храмчихин, предаде РИА Новости, цитирана от Новини.бг.  \"В страната-членка Европейския съюз се произвеждат оръжия и боеприпаси, които се изнасят за пазарите в Близкия изток. Това никой в България не го крие. Ето защо аз не изключвам вероятността нашият самолет Су-25, който бе свален от сирийски бунтовници на 3 февруари, да е бил поразен с ракета, произведена в тази бивша социалистическа страна\", каза още военният.  Той също предположи, че оръжието е могло да попадне у бунтовниците и като трофей.  Роман Филипов загина, след като управлявания от него самолет Су-25 бе поразен над западната провинция Хама. По данни на разследването бунтовниците са използвали преносим зенитен комплекс \"Игла\" или \"Стрела\", чието производство е започнато още през съветско време.  ", "date": "2018.02.07", "title": "Руски военен експерт: Летецът ни в Сирия може да е убит с българско оръжие "}
{"url": "http://epicenter.bg/article/Sestrata-na-lidera-na-KNDR-shte-poseti-Yuzhna-Koreya-za-Olimpiadata-v-Pyongchang/146762/7/0", "text": "Ким Йо Чжон – по-малката сестра на лидера на КНДР Ким Чен Ун, която е зам.-началник на отдела за агитация и пропаганда на ЦК на Трудовата партия на Корея, ще посети тази седмица Южна Корея в състава на официалната делегация на олимпийските игри в Пьонгчанг. Новината съобщи БНТ, като се позова на агенция Йонхап. По данни на агенцията, официалната делегация на КНДР ще пристигне в Южна Корея на 9 февруари, когато ще бъде откриването на Олимпиадата, и ще остане три дни.", "date": "2018.02.07", "title": "Сестрата на лидера на КНДР ще посети Южна Корея за Олимпиадата в Пьонгчанг"}
{"url": "http://epicenter.bg/article/Praroditelyat-na-vsichki-britantsi-e-kadrav--tamnokozh-i-sas-sini-ochi-/146765/7/0", "text": "Оказва се, че прародителят на всички британци е къдрав, с много тъмна кожа и сини очи, предадоха световните агенции. Той е живял на Острова преди 10 хил. години, предава бТВ.  Необичайните резултати идват след продължително ДНК изследване на скелет, открит в пещера във Великобритания. При първата реконструкция на лицето на т.нар. „Чедърмен” той е бил с черна коса, много по-бяла кожа и кафяви очи.  Благодарение на изключително добре запазеното му ДНК учените във Великобритания установили, че всъщност той е бил доста мургав – почти чернокож и с много сини очи.  Генетичният материал е бил взет чрез отвор в черепа, от който е било извлечено малко количество костен прах. Самият скелет е бил открит в пещера, в която температурата се е задържала на постоянни нива, а въздухът е бил студен и сух, което е позволило ДНК-то да се запази в толкова добро състояние.  Според данните „Чедърмен” е бил част от ловци-събирачи, дошли от Близкия Изток и мигрирали към Северна Европа в края на последната ледникова епоха.  В наши дни около 10% от цялото британско население носи чертите на тези свои прародители.  ", "date": "2018.02.07", "title": "Прародителят на всички британци е къдрав, тъмнокож и със сини очи "}
{"url": "http://epicenter.bg/article/sk/146770/7/0", "text": "Руският президент Владимир Путин за последните шест години е получил доход в размер на 38,5 млн. рубли или близо 550 000 евро. Това показват данните от декларацията на действащия държавен глава, публикувана от Централната избирателна комисия. Справката за доходите му обхваща периода 2011-2016 г., уточнява бизнес порталът РБК, цитиран от \"Монитор\".   Путин се отчете пред ЦИК в качеството си на независим кандидат на изборите за президент на Русия, насрочени за 18 март т.г. От декларацията става ясно още, че Путин има 13 сметки в банки, в които той държи 13,8 млн. рубли (близо 200 000 евро). Като източници на своите доходи президентът е посочил заплатата, военната пенсия и приходите си от депозити. Освен това Путин притежава апартамент в Санкт Петербург с площ от 77 кв. метра и гараж от 18 кв. метра, апартамент в Москва от 153,7 кв. метра. В автомобилния парк на държавния глава фигурират два ГАЗ-M21 от 60-те години на миналия век, както и един ВАЗ 2121 2009 г. с ремарке.   Президентът владее още 230 акции от банката „Санкт-Петербург“.   По-рано ЦИК публикува данните от декларацията на друг претендент за Кремъл – лидерът на либералдемократите Владимир Жириновски. За споменатия период той е получил 98 млн. рубли (1,3 млн. евро). Освен депутатската си заплата, като източници той е указал хонорари от няколко учебни заведения, пенсията си, авторско възнаграждение и приход от продадено имущество. Ексцентричният политик е декларирал още два участъка в Московска област с площ от 5200 и 20 400 кв. метра съответствено, осем къщи, два гаража, както и басейн с площ 803,7 кв. м.", "date": "2018.02.07", "title": "Владимир Путин обяви 550 000 евро доход за 6 години"}
{"url": "http://epicenter.bg/article/Turski-sad-osadi-64-dushi-na-dozhivoten-zatvor-zaradi-opita-za-prevrat/146773/7/0", "text": "Турски съд осъди днес 64 военни на доживотни присъди за участие в неуспешния опит за преврат през юли 2016 г., съобщи БНТ, позовавайки се на Ройтерс и Анадолската агенция. Четирима от осъдените са получили утежнени доживотни присъди по обвинения в опит за смяна на конституционния ред чрез сила. Други 100 обвиняеми са оправдани. Според обвинението ръководителите на преврата са изпратили нищо неподозиращи студенти от военната академия в щабквартири на армията, за да се изправят срещу противопоставящите се на преврата цивилни.", "date": "2018.02.07", "title": "Турски съд осъди 64 души на доживотен затвор заради опита за преврат"}
{"url": "http://epicenter.bg/article/Turtsiya-tvardi--che-e-izpalnila-usloviyata-za-oblekchavane-na-vizoviya-rezhim-s-ES/146778/7/0", "text": "Министърът по европейските въпроси на Турция Йомер Челик заяви, че Анкара е направила всички необходими стъпки в процеса на либерализирането на визовия режим с ЕС, предаде кореспондентът на БГНЕС.   Работата по тези въпроси е напълно завършена, до дни докладът ще бъде предаден на комисията, според нас всички 72 критерия са изпълнени, посочи Челик днес пред парламентарната комисия по евроинтеграцията.   „Много пъти призовавахме Брюксел за среща на върха Турция – ЕС, сега най-после официално ни информираха. На 26 март във Варна, България, в рамките на българското европредседателство тази среща ще се състои. Тогава ще обсъдим как ще продължим напредъка“, каза министърът. Той допълни, че като действащ председател на Организацията за ислямско сътрудничество (ОИС) Анкара настоява и за среща ЕС – ОИС към юни месец, което би било важно послание към световната общественост.   Вчера вечерта и външният министър Мевлют Чавушоглу коментира темата за визовите облекчения и заяви, че от всички 72 критерия Турция смята, че в процеса на работата при изпълнени 67, според ЕС са били 65, като за останалите е имало препоръки, по които институциите вече са напълно готови. „За всичко това са провеждани консултации с премиера Бинали Йълдъръм и президента Реджеп Ердоган, днес по телефона ще бъде информиран зам.-председателят на Европейската комисия Франс Тимерманс и писмото до него ще бъде изпратено незабавно. От този момент нататък топката е в ЕС и заедно трябва да приключим процеса в най-кратки срокове“, посочи Чавушоглу.   От ЕС обаче продължават да твърдят, че 7 критерия все още не са изпълнени. Най-проблемният за постигане на разбирателството между двете страни е този за промените в турския закон за борбата с тероризма – докато Турция се бори с кюрдските милиции от сирийския клон на ПКК, с организацията ФЕТО на Фетхуллах Гюлен и с ислямските джихадисти от ДАЕШ, Европа се опасява, че на практика борбата с тероризма е подкопана и е възможно да се провали. Седемте непокрити критерии според ЕС са следните: приемането и въвеждането на биометрични паспорти в пълно съответствие с европейските стандарти, предприемане на мерки за борба с корупцията, установяване на оперативен работен съюз с Европол, хармонизиране с европейските стандарти на законите и практиките за борба с тероризма, приемане и прилагане на регламенти за защитата на личните данни, също според стандартите на ЕС, липсата на ефективно сътрудничество с всички държави по отношение на престъпленията и споразумението за реадмисия на бежанците между ЕС и Турция. Ако докладът за либерализацията на визовия режим бъде приет от Еврокомисията и тя го одобри, въпросът ще бъде разгледан в Европейския парламент и в Съвета на ЕС. Предложението на комисията ще бъде представено първо на комисиите по граждански свободи, правосъдие и вътрешни работи. След редакциите окончателният текст ще бъде предоставен на Общото събрание на Европарламента.   Ако ЕП реши да отхвърли плана на Турция за визовите облекчения, въпросът отново ще бъде обсъден в Еврокомисията. А ако получи одобрение, турските граждани ще могат да пътуват без визи до Германия, Австрия, Белгия, Чехия, Дания, Естония, Финландия, Франция, Холандия, Испания, Швеция, Швейцария, Италия, Исландия, Литва, Латвия, Люксембург, Унгария, Малта, Норвегия, Полша, Португалия, Словакия, Словения, Гърция, Монако, Сан Марино и Ватикана.   България не е посочена в списъка на 28-те страни. Веднъж на всеки 6 месеца гражданите на Турция ще могат да пребивават в тези страни в продължение на 90 дни като туристи. Либерализирането на режима обаче няма да обхваща страните извън Шенген, поради което ще се изискват визи за Великобритания и Ирландия. Говорителят на президента Ибрахим Калън заяви днес на пресконференция, че либерализирането на визовия режим през тази година ще даде нов тласък на отношенията между ЕС и Турция. Условието за това бе поставено от Турция като едно от трите ключови при подписването на сделката за бежанците от 18 март 2015 г.   „Въпреки известните забавяния, свързани с този проблем, от днес започва нов процес и очакванията ни са в най-кратък срок либералният режим да стане действащ. Ако това се реализира, със сигурност и интересите и отношението на ЕС към Турция ще се променят. Турските граждани ще имат правото на свободно движение в рамките на Шенген, това трябваше да бъде постигнато много по-рано, но по различни причини се забави. Разчитаме на бързата реализация през тази година, така отношенията между Турция и ЕС несъмнено ще получат нов тласък“, коментира Калън. Той акцентира на предстоящата среща на върха ЕС – Турция във Варна през март с участието на президента Реджеп Ердоган и подчерта изключителното й значение.   „Тези срещи са много важна функция за отношенията на Турция с ЕС. Но някои политически причини сложиха край. С предстоящата среща на върха и споразумението за либерализирания визов режим през 2018 г. ще осигурят значителен принос за нов икономически импулс и тласък в отношенията ни с ЕС“, посочи Ибрахим Калън.", "date": "2018.02.07", "title": "Турция твърди, че е изпълнила условията за облекчаване на визовия режим с ЕС"}
{"url": "http://epicenter.bg/article/Falkonat-na-Makron-se-udari-v-Earbasa-na-prezidenta-na-Senegal/146780/7/0", "text": "Пилотът на Емануел Макрон, управлявал Falcon 7X е изпуснал маневрата си. Докато той се опитвал да премести президентския самолет случайно е закачил друг летателен апарат. И то не кой и да е самолет. Става въпрос за Airbus A319 на Маки Сал, президентът на Сенегал, предаде БГНЕС. Най-малкото, това е комична сцена, която се случи в събота, 3 февруари на летището Сейнт Луис в Сенегал, самолетът на Емануел Макрон се удари в този на сенегалския президент Маки Сал. Според местните медии, чиято информация се препредава тази седмица от Paris Match лицето, което е пилотирало Фалкона на френския държавен глава се е опитало да направи маневра, с цел предната част на самолета да не стои срещу вятъра. Една маневра, която приключи със сблъсък - опашката на президентския джет остърга дясното крило на Air­bus A319 на Маки Сал. Инцидентът е станал около 11 часа преди обед, местно време. Въпреки, че при инцидента няма пострадали, един от самолетите не можа да излети. Според сенегалските медии внушителният Еърбъс на президента Маки Сал не е бил повреден. От друга страна пък малкият Фалкон на Емануел Макрон е счупен. Според генералният директор Папе Маел Диоп на агенцията за сенегалските летища екипът на президентския джет е виновен за инцидента. Помощник пилотът на Фалкона е заблудил пилота. Няма никаква вина нито на летищните власти на Сенегал нито на застрахователната компания\", каза за сенегалското радио RFM, директорът. Една човешка грешка, която създаде малко грижи на Емануел Макрон и екипът му. Френският държавен глава и съпругата му бяха на официално посещение в Сенегал през последните почивни дни. Макрон председателстваше третата международна конференция за образование. След това от Дакар той замина за Сейнт Луис, където трябваше да защити каузата за климатичните промени. И в момента когато трябваше да се завърне в страната след толкова напрегнати дни, Макрон бе изправен пред този неочакван сблъсък между неговия самолет и този на сенегалския му колега. Жулналистът Матю Коа от BFM TV, който следеше визитата на френския държавен глава съобщи в Туитър, че Фалконът е бил прикован към асфалта. \"Самолетът на президента не успя да излети от Сейнт Луис. Емануел Макрон трябваше да използва този .... на журналистите.\" Информацията бе потвърдена от специалния пратеник в Сенегал, който каза, че журналистите е трябвало да чакат \"за да се върне за тях\". Paris Match от своя страна информира, че Маки Сал, като \"добър играч„ е предложил на Макрон да го закара в Дакар с личния си самолет. Останалата част от делегацията, както уточнава списанието, се е наложило да се върне във Франция със самолет на сенегалските авио линии.", "date": "2018.02.07", "title": "Фалконът на Макрон се удари в Еърбъса на президента на Сенегал"}
{"url": "http://epicenter.bg/article/Nov-disk-na-maestro-Kamdzhalov-puska-v-prodazhba-giganta-CPO-Records/146750/6/0", "text": "Немският звукозаписен гигант CPORECORDS издава пореден диск на маестро Камджалов . Продуктът трябва да се появи на музикалния пазар след броени дни.   Солисти са знаменитото клавирно дуо Аглика Генова -Любен Димитров, признати за най-големите виртуози в жанра. Компакт дискът ще бъде разпространен на пет континента.   Талантливите музиканти и най-успешният млад, български диригент  бяха удостоени с най-значимата награда ЕХО-Класик 2017 или т .нар „Грами за класическа музика“ , на официална церемония в Хамбург, по повод предишния им съвместен проект , който беше записан през лятото на миналата година с оркестъра на националното радио. Звездния тим Камджалов-Генова- Димитров, които този път изпълняват програма  Брух –Черни.   Визионерът, както критиката нарече диригента Камджалов, определено надгражда собствените си експерименти с предстоящия грандиозен концерт-спектакъл, съвместно с легендата Лиза Джерард  и “Генезис“ оркестър в средата на март. Симфония №3 На Скръбните песни на Хенрих Гурецки и още изненадващи вокални интерпретации ще имаме възможността да наблюдаваме в зала 1 на НДК.   Билети на касите на Easy Pay в цялата страна и онлайн на epaygo.bg.  ", "date": "2018.02.07", "title": "Нов диск на маестро Камджалов пуска в продажба гигантът CPO Records"}
{"url": "http://epicenter.bg/article/118-godini-ot-smartta-na-Kapitan-Petko-voyvoda---zashtitnika-na-Rodopite/146731/11/0", "text": "На 7 февруари се навършват 118 години от смъртта на един от най-забележителните български хайдути, посветил живота си на освобождението на беломорските българи – Капитан Петко войвода.   Петко войвода е роден на 18 декември 1844 г. в българското село Доганхисар, разположено на 26 километра от Дедеагач в Беломорска Тракия. Става хайдутин през 1861 г., за да отмъсти за убития си брат и братовчед. Още с първите си действия Капитан Петко войвода респектира турците - на няколко пъти разбива изпратените чети срещу него и за кратко време се превръща в легенда. През 1863 г. в неравна битка със 130 башибозуци и заптиета Петко и неговите 8 другари са пленени и хвърлени в турски затвор, където са измъчвани, но нищо не признават. На път от Солун за Драма те успяват да избягат. През 1864 г. Капитан Петко войвода има вече нова чета. Одринският Вали паша, силно обезпокоен, праща срещу четата Осман ага, който по-рано е победил. Въпреки че превъзхожда в жива сила 20 пъти хайдутите, Осман е бит и опозорен от Петко войвода и пашата го хвърля в затвора. Следват успешни сражения с турците в планините Карлък и Шапкъна, в околностите на Гюмюрджина.   През есента на 1864 година българският войвода, привлечен от гърците за борба срещу Турция, напуска Беломорието и пристига в Атина. Тук става слушател във Военното училище. Предприема революционна агитационна обиколка в Македония, след което заминава за Италия. В началото на 1866 се среща с Джузепе Гарибалди и отсяда в дома му, където двамата организират прочутата „гарибалдийска дружина“ в състав от 220 италианци и 67 българи, която участва в Критското въстание. При пристигането си на остров Крит, на българския революционер е възложена мисия с малък самостоятелен отряд да действа в района на планината Шилик. Тук Петко войвода отново се проявява като храбър и смел ръководител и си спечелва званието „Капитан“.   След потушаването на въстанието напуска острова без да капитулира пред турците. Пребивава в Александрия, в Марсилия и в Италия. През 1869 г. отново се завръща към четничеството. На 12 май 1869 г Капитан Петко войвода събира четата и от Атина тръгва по море към българския беломорски бряг. Пътьом преоблечени като низами „правят инспекция“ на турския гарнизон в крепостта Сир остров Митилин (Лесбос) и благополучно 3 юни 1869 година пристигат в Енос при устието на река Марица. През лятото на 1869 г. четата пет пъти влиза в бой с турската жандармерия в околностите на Дедеагачката, Еноската и Кешанската кааза (околии) и отново успява да отблъсне турските сили. В 1873 г. четата става въстаническа. Нарича се „Първа българска родопска дружина“, с устав (от 23 април) и печат с надпис „Тракийска Р. Бълг. дружина“ (Тракийска революционна българска дружина), който е още от 1870 г.   Капитан Петко войвода продължава активно четническата си дейност през следващите години. През 1876 поради развихрилите се турски зверства при потушаването на Априлското въстание и последвалата дипломатическа активност, четата не предприема активни действия, за да не излага на тежка опасност беломорските българи.   Капитан Петко войвода взима активно участие и в Руско-турската освободителна война. Неговата чета от 300 души активно действа в тила на турската армия, обезоръжава цели войскови части и пази населението от изстъпленията на дезертьори и бегълци. За по-малко от шест месеца бунтовниците водят девет битки с турските полицейски и военни части и установяват превъзходството си над тях.   След освобождението ген. Скобелев кани Петко войвода да му гостува и след разпускането на четата войводата заминава в Русия. Там е представен на император Александър II. Той го произвежда в чин капитан от руската армия, дава му Орден за храброст „Георгиевски кръст“ за участието му във войната и имение от 160 000 декара в Киевска губерния, което Петко Киряков скоро продава и се връща в България. През 1880 година той се заселва във Варна, където година по-късно се оженва за втори път за Рада Кравкова от Казанлък от котленски род на известния капитан Георги Мамарчев, сестра на известния казанлъшки книжовник и общественик Иван Кравков.   Голяма е ролята и значимостта на Капитан Петко Войвода и за тракийското движение, и за тракийската организация. На 12 май 1896 г. по инициатива на Капитан Петко войвода и други родолюбиви българи в град Варна за защита интересите на българското население, останало след Освобождението в пределите на Турция се основава тракийско (Одринско) емигрантско дружество „Странджа“, с което се поставя началото на освободителната организация на българите бежанци от Тракия, ратуваща за целокупна България. Днес тя носи неговото име.   Петко войвода е и сред основателите на Демократическата партия във Варна През 1891 г. Петко войвода, който е русофил, е оклеветен за опит за атентат срещу министър-председателя Стефан Стамболов. Синът му от първия брак, който семейството приело охотно и устроило във Варна, е екстрадиран от България, а имотите, купени с парите на баща му, са конфискувани. При обиск в дома им градоначалникът Спас Турчев заграбва и спестяванията на войводата – 110 акции на стойност 44 000 златни лева и още ценни книжа за около 16 000 златни лева, придобити от продажбата на имението, с които войводата е подсигурил старините си. Хвърлен е и е изтезаван сто и четиридесет дни, от 27 юли до 15 декември 1892 г., във варненската крепост Ичкале, след което е интерниран в Трявна.   След падането на Стамболов на 18 май 1894 г. той се връща във Варна. В началото на юни 1895 година в Станимака (сега Асеновград, бел.ред.) Петко войвода и Георги Христов Маламата пристигат, изпратени от Македонския комитет, за да набират доброволци за чета. В града е сформирана Пловдивско-Станимашката чета, която под командването на Маламата участва в Четническата акция, взаимодействайки с Трета серска дружина на поручик Тома Давидов. Капитан Петко войвода умира на 7 февруари 1900 година и е погребан във Варна. Признателното гражданство му е издигнало паметник на площад „Тракия“ пред сградата на тракийските дружества.  ", "date": "2018.02.07", "title": "118 години от смъртта на Капитан Петко войвода - защитника на Родопите"}
{"url": "http://epicenter.bg/article/Toncho-Kraevski-/146752/11/0", "text": "„… “ -Александър Солженицин     Този текст пиша по няколко повода, които се натрупаха през седмиците на спорове относно Истанбулската конвенция. Първо  и после едно   и на Калин Янакиев.   И тъй като с проф. Дайнов имаме джентълменска уговорка да изведем разговора на по-високо ниво и да заговорим за „основните принципи“, а за проф. Калин Янакиев знам, че е отворен към разумни дебати човек, реших да систематизирам най-популярните аргументи на образованите защитници на конвенцията и да ги адресирам. Започвам по ред: Много хора от самото начало на скандала, очакваха че ще го потушат с констатацията, че на английски има две думи за пол, а ние в България като по-изостанали имаме само една – съответно истерията е глупава и провинциална. Това не е точно така. В английски невинаги е имало две думи за пол. До началото на миналия век „sex“ се е използвала преимуществено за „пол“, а за сексуален акт е имало други думи, които сега са архаизми. Нужда от втора за дума за пол не е имало, докато през 60-те терминът джендър не започва да се налага от група психиатри като Робърт Столър и Джон Мъни, а впоследствие се подхваща от радикални марксисти и феминисти като Джудит Бътлър и така се налага първо в науката, после във феминистката теория и масовите медии. Другото възражение е, че самият текст бил лошо преведен. Аз откровено не виждам как лошият превод на текста е аргумент в полза на конвенцията. Да, преводът наистина е слаб, главно защото не успява да преведе gender и gender identity (за които ще стане въпрос по-надолу), но английската и френската версия (които са официални) са достъпни в интернет и винаги можем да спорим върху тях обективно. Третото подобно възражение е, че нямало как иначе да се адресира проблема, освен чрез понятия за социални роли. Това също не е вярно, защото още в първите документи с които се адресира дискриминацията срещу жени, например  от 1979 използва само думата „sex“ и текстът не страда от това. Думата gender придобива значимост за първи път в международен документ едва в Пекинската декларация от 1995 година. На въпросната конференция, впрочем, се дискутира теорията на Джудит Бътлър за „полова идентичност, радикално независима от биологичния пол“ и избухват тежки противоречия, вследствие от което е назначена комисия, която да реши какво означава „джендър“ в юридически смисъл; и в Анекс IV от Декларацията, те казват да се разбира джендър „в обикновен, общоприет смисъл“, т.е. отказват да го дефинират.   В текста си в портал Култура, проф. Янакиев обвинява противниците на ИК в употреба на „сламен човек“ или straw man fallacy. Това е логическа грешка, при която някой изкривява или подменя твърдението на опонента си и атакува това фалшиво твърдение, вместо истинското. С други думи, противниците на ИК може да говорят за джендър идеология и дори вероятно правилно да я критикуват, но това не е релевантна критика, защото джендър идеология в конвенцията няма. Това не е вярно. В  от ИК, който е описан достъпно за неюристи в  е недвусмислено казано, че имплементирането на разпоредбите на конвенцията – тоест, законите, политиките и услугите, които трябва да бъдат създадени и предоставени на пострадалите жени – трябва да се случи без дискриминация на основа на полова идентичност. Нещо повече, в списъка с недопустими основания за дискриминация са дадени последователно три различни термина, които законотворецът разпознава като отделни: sex, gender, gender identity; или пол, джендър и джендър идентичност. Дори да е защитима тезата на проф. Калин Янакиев, че джендър е просто „жанр в който обществата разполагат мъжете и жените“ (което също не е безпроблемно твърдение), то при термина gender identity, споменат и изброен отделно от gender, не може да съществува никакво съмнение за какво става дума.  Тази дефиниция е възприета от психолозите ( ) и в политическия език на международните организации  ), така че всякакъв опит да се твърди, че джендър идентичност означава нещо друго, челно се сблъсква с фактите от света. Какъв по-точно е проблема с джендър идентичността? Тук няма изобщо да се впускам в неомарксистките теории, които проф. Янакиев твърди, че нямат нищо общо (а те имат много) и просто ще кажа, че преживяването на джендър идентичност, която се различава от пола по рождение е заболяване, класифицирано в  на Американската Психиатрична Асоциация (стр. 451) от 1980 до 2013  за да се премести фокуса от самото заболяване върху симптомите на емоционален и психологически дискомфорт с които е съпроводено – все пак, надявам се е ясно, че лекарите са подложени на политически и медиен натиск. Инструментализирането на „джендър идентичността“ в конвенцията е просто и ясно.  Така погледнато, Джудит Бътлър май наистина излезе от куфара?   Ружа Смилова преди няколко дни , че обхватът на конвенцията действително надхвърля биологичните жени, но настоявайки, че хората с различна полова идентичност също заслужават защита и че ако не приемем конвенцията, покрай тях без защита ще останат и жените.    „Ако не приемем конвенцията, няма да бъдат защитени правата на жените“. Тоест, тук априори се допуска, че няма други закони и мерки, които да защитават жените и приемането на конвенцията е едва ли не спешен въпрос. Така има само две опции – или сте за конвенцията, или сте за биенето на жени.      „Щом конвенцията защитава и хора с различна полова идентичност, а вие сте против конвенцията, значи сте против защитата на тези хора“. Не, от едното не следва другото. Това, че не желая трансджендърите и кросдресърите да бъдат категоризирани ефективно като жени, не означава че съм против те да бъдат защитени – просто бих желал това да стане отделно и по подходящ начин.     И накрая, това е много некоректен начин за прокарване на една политика и провеждане на публичен дебат. Ако от самото начало бяхте поставили въпроса не като „трябва ли да се борим с насилието над жените?“ (на което всички нормални хора отговарят с „да“ и въпросът е приключен);       ", "date": "2018.02.07", "title": "Тончо Краевски: Трите аргумента на защитниците на Истанбулската конвенция – оборени!"}
{"url": "http://epicenter.bg/article/Mariya-Stoyanova--Ako-Balgariya-ne-poluchi-data-za-podpisvane-na-Shengen--da-iztegli-zyavkata-za-chlenstvo/146784/11/34", "text": "    - Знаете ли, като журналист отразявах последното председателство на ЕС, което изцяло се провеждаше в страната домакин. Това беше Гърция през 2003-та. Тогава беше открита европейската перспектива пред държавите от Западните Балкани и им беше обещано членство. Времената бяха различни – Европейският съюз беше в пълната си сила. От друга страна, може да се каже, че определянето на конкретна дата, колкото условна да е тя, би могло да послужи за активизиране на оздравителните сили в Европейския съюз. С това искам да кажа, че ползата е двупосочна – не само за държавите от Западните Балкани, но и за нашата общност. Трябва също така да се има предвид, че Западните Балкани представляват атрактивен геостратегически и икономически регион. Русия, Турция, Китай, Саудитска Арабия, Катар от години се опитват да разширят влиянието си там. Ние, европейците, фактически сме в надпревара за влияние с тези държави. Това, че в продължение на 15 години европейското бъдеще на страните от бивша Югославия изглеждаше неясно, накара сърбите да гледат на Русия като на най-големия си партньор, косоварите се обвързват с Турция, а Китай – строи магистрали в бившата сръбска провинция. За нас, европейците, е важно отново да възстановим влиянието си, защото тези страни се намират между държавите от общността ни и защото не можем да си позволим в една значителна територия от нашия континент да има продължителна нестабилност.    - Текстът на документа е искрен. Езикът е твърд и конкретен. Там става въпрос за корупция, става въпрос за икономика, която не е конкурентоспособна. Да, става въпрос и за това, че има нерешени междудържавни конфликти. Известно е, че Сърбия например не признава независимостта на Косово и според Жан-Клод Юнкер, който вчера представи документа пред Европейския парламент, тези проблеми преди присъединяването трябва да намерят решение, иначе то не може да се случи. Т.е. отварянето на перспективата за членство дава възможност за развитие. Така, както се случи и в нашата страна. Въпреки че все още има критици в някои от държавите -основателки на Европейския съюз и към това, че сме се присъединили твърде рано. Но без него – ясно е – без присъединяването, без усилията, които трябваше да се положат за покриване на критериите, процесите се завъртат в спирала, която води само надолу.    - Направи ми впечатление, че още вчера Македония в лицето на нейния премиер обяви преименуването на летището си и магистралата към него. Летището досега се казваше „Александър Велики“, сега ще се казва „Международно летище Скопие“. Магистралата вече няма да носи името „Александър Македонски“. Това е жест към Гърция. Очевидно е, че европейският шанс, европейската перспектива имат значение именно в посока на оздравяване и на развитие. Имайте предвид, че ако не се бяха случили войните в бивша Югославия, след падането на Берлинската стена, именно Югославия, като цяла държава, щеше да е първата от източноевропейските, които да се присъединият към Европейския съюз. Това съзнание все още е разпространено сред хората, които са граждани на тези страни от бившия федеративен съюз. И затова те често гледаха със снизхождение, че държава като България се е присъединила, а те не са. Именно това снизхождение, което не е само по отношение на България – то е и по отношение и на страните между себе си, трябва да се превъзмогне. И именно това в основна и голяма степен съдържа идеята за европейското разширяване, за европейското присъединяване, европейската идея като цяло – превъзмогване на предразсъдъците едни между други. Така е възникнал Европейският съюз – върху пепелта от Втората световна война, след която жертвите стават партньори с извършителите в името на по-добро бъдеще и най-вече мир. Сега е наш ред, на страните от Балканския полуостров, да докажем, че можем да се развиваме също толкова прогресивно.    - Не останах с впечатление, че има категорична заявка за подкрепа от страна на премиера на Холандия.    - Имам усещането, че повече ни се иска, отколкото получихме. Това, което чухме от холандския премиер, бяха обемни фрази без съдържание. Той каза, че има да се върши още работа. Каква е тази работа?    - Какво още има да се свърши, при положение, че всички системи в България са обвързани с шенгенските, при положение, че българските граждани пътуват без визи? Т.е. аргументите, че евентуално би могла да се изнесе нестабилност, тъй като в България има криминална престъпност, са неоснователни, защото тези криминални елементи вече отдавна са в Европа – пред тях няма прегради отдавна. Като студентка в Австрия чаках на дълги опашки пред посолство в София за виза. Докато чаках на ужасната опашка, без ред минаваха дебеловрати мъже, т.е. още тогава имаше възможност за заобикаляне на реда с участието на служителите от държавите, които сега изразяват особено мнение. Ощетяват се обикновените граждани, а не на онези, към които предполагаме, че са насочени ограниченията. И затова говоря за обемни фрази без съдържание. Ние продължаваме да не знаем коя е датата, на която България ще подпише Шенгенското споразумение. От друга страна, ми направи впечатление, че холандският премиер не допусна въпроси, че тази среща завърши само изявления на двамата премиери. Освен това Шенгенското пространство в момента не функционира така, както е било замислено. Между Германия и между Холандия, между Германия и Австрия отново се спускат граничните бариери. Тогава съвсем логично и за нас възниква въпросът, към какъв Шенген искаме да се присъединим. Още 2011 г., като журналист на БНТ в Берлин – това беше годината, в която България по план трябваше да се присъедини към Шенгенското пространство – написах коментар, в който изразих гнева си като български гражданин от третирането ни като втора ръка, като втора класа. И още тогава – този коментар все още може да бъде намерен в интернет – заявих, че българското правителство трябва да помисли, ако не получи конкретна дата за подписване на споразумението, да изтегли желанието ни за членство. Продължавам да смятам така. Ако не получим конкретна дата, конкретна перспектива, успокоението „Свършили сте много работа, но предстои още“ е неудовлетворително, а и несериозно. Тогава да не влизаме в Шенген. Така и така пътуваме без визи, така и така системите са обвързани, т.е. България де факто и де юре дейстивително е външна граница с всички отговорности, които произтичат от това. Ще припомня, че Европейският парламент още в предишния си мандат, в лицето на „Зелените“, категорично се противопостави на прилагането на двойни стандарти по отношение на България и на Румъния. Беше заявено категорично, че корупцията не е изискване по Шенген, че обвързването на корупцията с членството в Шенгенската система е неоправдано. Още тогава беше ясно за много европейски политици, че тук има очевидно несправедливо отношение. И аз като български гражданин се питам, защо трябва да си го причиняваме.    - От изказването на холандския премиер?    - От изказването на холандския премиер не стана ясно. Получихме успокоение, че ще му дойде времето – някога.    - Да, а за Шенген каза „Има време“.    - Преводът за мен излиза такъв.    - Коалиция трябваше да се сформира в неделя, по-скоро да се завършат преговорите за сформиране на коалиция. Това не се случи. Понеделник и вторник бяха оставени като резервни дати, резервни дни, в които преговорите да преминат в продължение. Разбирам, че тази сутрин те вече приключват и министерските постове са разпределени. По-интересно е какво става в Социалдемократическата партия, която, трябва да реши чрез допитване до абсолютно всички членове на партията – това са над 440 000 души – дали да влезе в коалиция с Ангела Меркел. Младежката организация на социалдемократите в Германия, водена от своя харизматичен лидер Кевин Кюнерт – един 28-годишен политик, категорично се противопоставя на тази идея, на желанието на политическия елит на социалдемократите да влязат в коалиция и организира под слогана „Влезте в партията и кажете „Не“ акция за привличане на нови членове и тази акция проработи до степен, че вече от месец насам има над 26 000 нови членове на Социалдемократическата партия. Целта на Кюнерт е да задължи Ангела Меркел да състави правителство на малцинството, да управлява една година с него, догодина да има нови избори и той си обещава на тях социалдемократите да излязат в по-добра светлина, в по-добра форма.   ", "date": "2018.02.07", "title": "Мария Стоянова: Ако България не получи дата за подписване на Шенген, да изтегли зявката за членство"}
{"url": "http://epicenter.bg/article/Izsledvane-na-MVF-ni-poryaza--Po-siva-ikonomika-Balgariya-e-blizo-do-Afrika/146732/4/0", "text": " Това показват данните на Международния валутен фонд, който е оценил размера на сивата икономика в 158 държави по света.   През различните години делът на сивата икономика в България се е движел между 20,83% и 35,3% . Сред европейските държави, които са извън ЕС, с толкова голяма сива икономика може да се „похвали“ Русия – 38,42%.      Той заема 29,6% и тук водим пред останалите ни балкански съседи: Турция /27,2%/, Хърватия /26,5%/ и Румъния /26,3%/.  Там сивият сектор е 21,5%. Най-добре от европейските държави са Швейцария /6%/, Австрия /7,1%/ и Люксембург /8,2%/. Непосредствено сред тях е Холандия, която е най-големият чуждестранен инвеститор у нас, с 8,4%.   Автори на изследването са икономистите Леандро Медина от африканския департамент на МВФ и Фридрих Шнайдер от Университета Кеплер в Линц. То е публикувано в серията доклади на МВФ Working Papers. . До 90-те години икономистите обичайно оценяваха сивия сектор на базата на различията в системата за национално счетоводство, в редица случаи с помощта на по-малко точни методи, свързани с анализа на пазара на труда, енергийното потребление, скоростта на паричния оборот.   В основата на изследването на Медина и Шнайдер са поставени три относително нови метода – моделът MIMIC /позволява за се отчитат няколко фактора и частично да се реши проблемът с двойното счетоводство на сивата икономика, който силно изкривява оценката/, CDA /търсенето на паричния пазар/ и Predictive Mean Matching, PMM.", "date": "2018.02.07", "title": "Изследване на МВФ ни поряза: По сива икономика България е близо до Африка"}
{"url": "http://epicenter.bg/article/Evropeyskata-komisiya--Ochakva-se-stabilen-ikonomicheski-rastezh-v-Balgariya/146768/4/0", "text": "Темповете на растеж в еврозоната и ЕС през изминалата година надхвърлиха очакванията с продължаването на прехода от възстановяване към икономически растеж. Според оценките икономиките както в еврозоната, така и в ЕС като цяло са отбелязали растеж от 2,4 % през 2017 г., което представлява най-бързият темп за последното десетилетие. Очаква се силните резултати да продължат през 2018 и 2019 г., като в еврозоната и ЕС бъде постигнат растеж от съответно 2,3% и 2,0%, съобщиха от ЕК.   Икономическият растеж в България се очаква да остане стабилен, като Брутният вътрешен продукт нарасне с 3.7% през 2018 и 3.5% през 2019 благодарение на силното вътрешно търсене. Инфлацията в България се очаква да се покачи до 1.4% през 2018 и 1.5% през 2019 в резултат на увеличеното търсене и ръста на доходите.   Валдис Домбровскис, заместник-председател на Комисията, отговарящ за еврото и социалния диалог, а също така и за финансовата стабилност, финансовите услуги и съюза на капиталовите пазари, заяви, че европейската икономика се представя по-добре от очакваното, а интензивният растеж вероятно ще продължи и през следващата година.   „Необходимо е да продължим усилията си, за да гарантираме, че ползите от този растеж ще бъдат усетени от всички европейци. Трябва да използваме сегашната възможност, за да увеличим устойчивостта на нашите икономики и да задълбочим Икономическия и паричен съюз”, добави Домбровскис.   От своя страна Пиер Московиси, комисар по икономическите и финансовите въпроси, данъчното облагане и митническия съюз, заяви, че икономиката на Европа започва 2018 г. в много добро състояние. „В еврозоната не са отбелязвани такива темпове на растеж още от периода преди началото на финансовата криза. Безработицата и дефицитите продължават да намаляват, а нарастването на инвестициите най-сетне става в значим мащаб. Икономическият растеж е също така по- балансиран, отколкото беше преди едно десетилетие, и ако приложим подходящи структурни реформи и отговорни фискални политики, той може да бъде и по-траен. Тази възможност за извършване на реформи няма да продължи дълго време - сега е моментът да вземем необходимите амбициозни решения за укрепване на Икономическия и паричен съюз”, коментира Пиер Московиси. Сегашната оценка за растежа на БВП през 2017 г. от 2,4 % надхвърля предвижданията в есенната икономическа прогноза от ноември за растеж от 2,2 % в еврозоната и 2,3 % в ЕС. Прогнозният растеж за 2018 и 2019 г. на икономиките както в еврозоната, така и в ЕС като цяло също претърпя увеличение след ноември — от 2,1 % на 2,3 % за текущата година и от 1,9 % на 2,0 % за 2019 г. Причините са както силно изразеното въздействие на възходящата фаза на икономическия цикъл в Европа, където пазарите на труда продължават да се подобряват, а икономическите нагласи са особено положителни, така и по-голямото от очакваното активизиране на икономическата дейност и търговията в световен мащаб. Силното търсене, високата степен на използване на капацитета и благоприятните финансови условия вероятно ще се отразят положително на инвестициите през прогнозния период. Очаква се същинската инфлация, която изключва нестабилните цени на енергията и непреработените храни, да се запази умерена в условията на бавно възстановяване от стагнацията на пазара на труда и все още слаб натиск за увеличаване на заплатите. Общата инфлация ще продължи да се влияе значително от цените на енергията и се очаква леко да се увеличи. През 2017 г. инфлацията в еврозоната достигна 1,5 %. Според прогнозите това равнище ще се запази през 2018 г., а през 2019 г. ще се увеличи на 1,6 %. Рисковете за прогнозирания растеж остават до голяма степен балансирани.   Възможно е икономическият растеж да надхвърли очакванията в краткосрочен план в съзвучие с положителните икономически нагласи. В средносрочен план високите цени на активите на световния пазар могат да се повлияят неблагоприятно от евентуална преоценка на рисковете и основните икономически показатели. Продължават да са налице рисковете с неблагоприятен ефект, свързани с неясния изход от преговорите за излизане на Обединеното кралство от ЕС, както и свързаните с геополитическо напрежение и възприемане на по-национално ориентирани и протекционистки политики. Предвид текущите преговори относно условията на напускане на ЕС от Обединеното кралство, нашите прогнози за 2019 г. се основават на чисто техническо допускане, че статуквото в търговските отношения между ЕС-27 и Обединеното кралство ще се запази. Това се прави само за целите на прогнозирането и няма връзка с текущите преговори в рамките на процедурата по член 50.", "date": "2018.02.07", "title": "Европейската комисия: Очаква се стабилен икономически растеж в България"}
{"url": "http://epicenter.bg/article/Sled-protestite-forsirat-stroezha-na-E-79-mezhdu-Vidin-i-Botevgrad-/146774/4/0", "text": "Тази година ще започнат тръжните процедури за избор на изпълнители за строителство и надзор при изграждането на два участъка от международен път Е-79 между Видин и Ботевград, съобщи областният управител Албена Георгиева, цитирана от Канал 3.  През втората половина на годината започва процедура за изграждане на отсечката от Видин до Ружинци - 52 км, която ще бъде по нов терен и ще бъде с две платна с по две ленти за движение в посока и аварийна лента.  През март започва процедурата за изграждане на пътя от Мездра до Ботевград - 33 км.  Общо 90 процента от трасето Видин - Ботевград ще бъде магистрален път с две активни ленти и по една аварийна във всяка посока.  Протести на жители от Видин затвориха за движение в продължение на часове движението по международен път Е 79 през последните две съботи, като протестиращите поставиха искания за изграждане на магистрала от Видин до София и тунел под прохода \"Петрохан\".  Според областния управител протестите затрудняват изключително трафика и разрешение за тях няма, тъй като това може да направи само собственикът на пътя Агенция \"Пътна инфраструктура\".  ", "date": "2018.02.07", "title": "След протестите форсират строежа на Е-79 между Видин и Ботевград "}
{"url": "http://epicenter.bg/article/VAS-reshi--Tsenko-Chokov-veche-ne-e-kmet-na-Galiche-/146748/3/0", "text": "Състав на Върховния административен съд прекрати окончателно правомощията на кмета на село Галиче Ценко Чоков, предаде Дарик. Съдът оставя в сила решението на Административния съд във Враца, с което са прекратени предварително правомощията на Ценко Чоков като кмет на село Галиче.  Съдът споделя извода на решаващия съд, че за периода след 24 ноември 2016 г. кметът на населеното място е отсъствал неоснователно от работа, тъй като няма данни за този период той да бил в законно разрешен отпуск. Съгласно разпоредбата на чл.38, ал.7 от ЗМСМА кметовете на общини, райони и кметства имат всички права по трудово правоотношение освен тези, които противоречат или са несъвместими с тяхното правно положение.  С оглед изричното законово изключване, правилна е преценката на решаващия съд, че за кмет на кметство не е налице законно гарантирано право на ползване на неплатен отпуск. За разликата от платения отпуск, който е конституционно гарантирано субективно право на работещия, неплатеният отпуск е дадена от закона възможност за работника, която той може да реализира само по волята на работодателя.  Именно на работодателя е предоставена възможност да прецени дали и кога да разреши ползване на платен отпуск. Законното ползване на неплатен отпуск не може да стане с едностранно уведомление на работника, а е необходимо и изрично изявление на работодателя, каквото в случая липсва, поради факта, че трудовото правоотношение с кмета на кметство възниква след пряк избор от населението, а не по изявление на орган по назначението.  Решението на ВАС е окончателно и не подлежи на обжалване.  ", "date": "2018.02.07", "title": "ВАС реши: Ценко Чоков вече не е кмет на Галиче "}
{"url": "http://epicenter.bg/article/Tsigani-s-Mertsedes-ot-Ihtiman-pomlyaha-patrulka-i-se-pokriha-v-mahalata--rodata-obsadi-uniformenite-/146763/3/0", "text": "Трима души са задържани в Районно управление на МВР-Ихтиман за проявена агресия и възпрепятстване на полицейските действия. Около 17.25 часа на 6 февруари автопатрул предприел действия по спирането на лек автомобил \"Мерцедес“, криволичещ по пътното платно на улица в града, съобщиха от пресцентъра на МВР.  Водачът не се подчинил на разпорежданията на униформените, демонстративно увеличил скоростта и продължил в посока кв. \"Изток“, пояснява Канал 3.  При настигането му, той повторно не се подчинил и блъснал странично полицейския автомобил, деформирайки напълно цялата му лява страна, след което отново продължил движението си.  След включването на допълнителни екипи на районното управление автомобилът бил установен пред частен адрес. В опит да ги възпрепятстват да изпълнят служебните си задължения, жители на квартала обградили полицаите, нанесли повърхностни наранявания по лицата и повредили униформите на двама от тях, което дало възможност на 23-годишния водач да избяга и да се укрие.  За срок до 24 часа са задържани двама мъже и жена. По случая е образувано досъдебно производство за извършени престъпления по чл. 270, ал.1 и чл. 325, ал.2 от НК. Действията по разследването продължават.  ", "date": "2018.02.07", "title": "Цигани с Мерцедес от Ихтиман помляха патрулка и се покриха в махалата, родата обсади униформените "}
{"url": "http://epicenter.bg/article/Zadarzhaha-uchenitsi-ot-Ruse-za-poboy-na-16-godishno-momche-/146769/3/0", "text": "Полицията задържа за 24 часа двама ученици от Русе за побой на 16-годишно момче. Между момчетата е имало предишни конфликти. Преди дни те се видели случайно в търговски център в града и отново се спречкали, предава Нова тв.  Във вторник в интернет се появиха кадри, на които се вижда как група младежи бият друго момче.  Полицията и прокуратурата веднага започнаха проверка и откриха, че в боя са участвали ученици от Русе на възраст между 15 и 17 години. Още във вторник двама от тях са били задържани за 24 часа.  ", "date": "2018.02.07", "title": "Задържаха ученици от Русе за побой на 16-годишно момче "}
{"url": "http://epicenter.bg/article/Balgariya-plashta-340-000-leva-za-obezshteteniya-po-dela-v-Strasburg/146771/3/0", "text": "Правителството одобри отпускането на над 340 000 лева за плащания по присъди срещу България в Европейския съд по правата на човека.   240 070 лева са отпуснати като допълнителни разходи по бюджета на Министерството на правосъдието за изплащане на обезщетения по решения на съда, приети за изпълнение през 2017 г. Средствата са планирани в централния бюджет за 2018 г.   От правителствената пресслужба уточняват, че причината за отпускането на сумата като допълнителен разход е в жалбоподателите, които не са подали своевременно информация за банковите си сметки и не е било възможно присъдените им обезщетения да бъдат преведени преди края на бюджетната година.   Други 99 570 лева се отпускат по общо три дела в ЕСПЧ – \"Гаврилов срещу България\", \"Шехова срещу България\" и \"Делина срещу България\". Кабинетът днес прие за изпълнение изплащането на обезщетенията по тях за претърпени имуществени и неимуществени вреди, както и разходи и разноски по делата.   И в трите случая жалбоподателите се оплакват от нарушение на правото им на справедлив съдебен процес и на правото им на собственост поради неизпълнение на влезли в сила съдебни решения в тяхна полза. Според европейския съд държавата е била длъжна да осигури своевременното изпълнение на окончателните съдебни решения.", "date": "2018.02.07", "title": "България плаща 340 000 лева за обезщетения по дела в Страсбург"}
{"url": "http://epicenter.bg/article/Palna-rokada--Smeneno-e-rakovodstvoto-na-Chetvarto-RUP-v-Sofiya-/146772/3/0", "text": "Цялото ръководство на столичното Четвърто РУП е сменено, съобщи програма \"Хоризонт\" на БНР. Началничката на Районното Теменужка Капчина е преназначена на нова длъжност в Главна дирекция \"Национална полиция\".  Сменен е и заместник-началникът Теодор Тасев. На негово място днес е бил представен Делян Гешев, който до момента е бил началник на Криминална полиция в полицейското управление.  Сменен е и началникът на разследващото звено в Районното Аделина Малакова.  Засега не е ясно кой ще бъде новият началник на Районното управление на полицията. За момента не са ясни причините за масовата рокада.  ", "date": "2018.02.07", "title": "Пълна рокада! Сменено е ръководството на Четвърто РУП в София "}
{"url": "http://epicenter.bg/article/Piyan-tiradzhiya-se-blasna-v-benzinostantsiya-i-rani-26-godishen-mazh-/146776/3/0", "text": "Камион самокатастрофира в ямболското село Окоп, след което удари последователно 26-годишен служител на бензиностанция и бензиноколонка, съобщиха от пресцентъра на МВР, цитирани от бТВ.  Инцидентът е станал вчера около 17:50 ч.  Изпратеният на място полицейски екип установил самоличността на шофьора – 54-годишен чужд гражданин, управлявал товарен автомобил „Мерцедес – Актрос“ с прикачено към него полуремарке. Последвала проба с дрегер, която показала, че водачът е седнал зад кормилото след употреба на алкохол.  Той е задържан с полицейска заповед за срок до 24 часа. Пострадалият е прегледан в болница и освободен. Продължава провеждането на процесуално-следствени действия по случая в рамките на образуваното досъдебно производство.  ", "date": "2018.02.07", "title": "Пиян тираджия се блъсна в бензиностанция и рани 26-годишен мъж "}
{"url": "http://epicenter.bg/article/Tsyaloto-rakovodstvo-na-stolichnoto-Chetvarto-RUP-e-smeneno-sled-signali-za-koruptsiya/146788/3/0", "text": "  Сменен е и началникът на разследващото звено в Районното Аделина Малакова. Засега не е ясно кой ще бъде новият началник на Районното управление на полицията. Не са обявени и причините за масовата рокада. От МВР твърдят, че причина за внезапната рокада са няколко сигнала, изпратени във вътрешното ведомство срещу Теменужка Капчина и Аделина Малакова. В тях се твърди, че двете са били свързани с корупционни схеми и изнасяне на вътрешна информация от разследвания. Теменужка Капчина нашумя покрай няколко скандала, свързани с името ѝ, съобщи Блиц.     През 2016 г. възрастен мъж се оплака, че е бил държан в Четвърто РПУ десет часа заради неправилно паркиране. През това време е бил разпитван, не са му дали да си вземе лекарствата и са се държали с него брутално.  В друг случай жена алармира социалните мрежи, че охранители са нападнали съпруга й край НДК и призова полицията да си свърши работата. Тогава Капчина обяви пред телевизионните камери, че потърпевшият е криминално проявен и няма да прави проверка.   Името на Малакова нашумя, след като музикантът от „Шоуто на Слави” Илия Илиев публично се оплака от поведението й по време на спецакция. Според професора тя била готова да го \"накара да кляка и лази\". Скандалът се разрасна, заради което се наложи тогавашният шеф на антимафиотите Станимир Флоров да оправдае подчинената си, като каза, че Илиев се държал агресивно.", "date": "2018.02.07", "title": "Цялото ръководство на столичното Четвърто РУП е сменено след сигнали за корупция"}
{"url": "http://epicenter.bg/article/Anton-Kutev--Kulturniyat-chek-popravya-defekt-v-obrazovanieto---sazdavaneto-na-tsennostni-naglasi/146766/2/0", "text": "„Законопроектът за културния чек засяга всички български граждани, които сега навършват 18 и ще ги навършат оттук нататък. След 20-30 години цялото поколение на България ще е минало през този закон. Никак не са малко хората, които засяга това предложение“. Това заяви зам.-председателят на ПГ на „БСП за България“ Антон Кутев от парламентарната трибуна. Той подчерта, че целта на законопроекта е да поправи един дефект на сегашното ни образование – не са създадени ценностни нагласи. Кутев посочи изключително полезна мярка, която се прилага в Италия.   „Всяка година министърът на културата изпраща едно писъмце по пощата, на всеки човек, навършил 18 години, с което му съобщава, че може да ползва културен чек от 200 лв. За мен това е родолюбива идея. Това е подкрепа към всеки български гражданин“, коментира народният представител. По неговите думи най-голям е броят на навършващите пълнолетие тази година, а следващите години - спадат. „Което означава, че ако абсолютно всички хора използват правото си и оползотворят парите по този чек, максималният разход за бюджета ще бъде 15 млн. лв, а за следващите години – по-малко. Но тези чекове не се ползват на 100% и дори не се ползват на 50%, както показва практиката. Реално погледнато това ще струва на държавата 7-8 млн. лв.“, обясни зам.-председателят на левицата в парламента.   Той подчерта, че само за последните три месеца това правителство е изхарчило над 1 млрд. лв. извън бюджета. „И то за какво ли не, без решение на НС. Ако някой иска да ме убеди, че 7 млн. лв. за културния чек е финансово препятствие, е абсолютно несериозно. Тези пари ги има в бюджета и няма никакъв проблем да бъдат намерени“, категоричен е Кутев.   „Изумявам се на отрицателното становище на Министерството на културата. Още повече, че този законопроект е в полза на министъра. В предварителните ми разговори, Боил Банов каза, че с две ръце подкрепя идеята, а след това подписва отрицателно становище. За мен това е извън здравата логика. Това означава, че министърът сам се заклеймява“, коментира още народният представител. Според него има механизъм за всяко нещо, стига да има желание за решение. „Младежи, които нямат нищо общо с БСП, подкрепиха идеята“, подчерта той.       Средствата от чека ще отидат в гилдията   „Не мога да повярвам, че веднага се отхвърли нашето предложение и чувам тук, в НС, а също и в комисията как се лансира една теза, че едва ли не се обезценява труда на артистите. Парите от културния чек отиват за артистите. Именно трудът на моите колеги е и една от причините аз да съм тук.” Това заяви народният представител от „БСП за България” Нона Йотова от парламентарната трибуна. Тя обясни, че с предложението на левицата за културен чек може да се увеличат и заплатите на колегите й.   „В голяма степен заплатите на колегите ми са много под социалния минимум. Културният чек не означава, че ние ще играем без пари”, обясни Йотова. Тя призова да не се отхвърлят веднага предложенията на левицата, а да се опита и се види какъв ще е ефектът от тях. „Нека не подценяваме интелекта на българите. Изкуството не е парче торта. Сигурна съм, че има много млади хора, които са на 18 г. или ще станат на толкова, но за съжаление техните родители не са на вълна – култура”, посочи Йотова. Тя обясни, че има много родители, които не биха дали пари на децата си, за да отидат на постановка. По думите й с предложението на левицата младите хора ще могат да отидат и да видят представленията, които им харесват.     „53% от хората не ходят на театър, защото билетите са скъпи. Няма как в едно малко село, хората да дадат по 15 лв или 20 лв за театър. 41% от тези хора казват, че няма културни събития в местата, където живеят. А управляващите ограничават достъпа на тези млади хора, които искат да отидат, но нямат финансова възможност“, допълни темата народният представител Кристина Сидорова. Тя посочи и изследване на ЕВРОСТАТ, според което 1/3 от българите никога не са ходили на театър и кино. „По този показател сме на последно място в класацията“, каза още тя.", "date": "2018.02.07", "title": "Антон Кутев: Културният чек поправя дефект в образованието - създаването на ценностни нагласи"}
{"url": "http://epicenter.bg/article/Maykite-ot-Dobrich-na-protest--Iskat-kameri-vav-vsichki-detski-gradini-/146767/2/98", "text": "Майки настояват в детските заведения в Добрич да бъдат поставени камери за видеонаблюдение, които да регистрират евентуални прояви на агресия спрямо децата, предава Канал 3.  Искането ще бъде поставено на протест \"Не на насилието в детските градини, ясли, училища\", който ще събере родителите пред общината на 16 февруари, съобщи от името на инициаторите Милена Симеонова.  Майките смятат, че видеокамери със записващи устройства трябва да бъдат поставени във всички занимални на детските градини и ясли, за да бъдат предотвратени нарушения.  Протестиращите ще настояват и за въвеждане на мандатност за директорите на образователните заведения, за периодични тестове и обучения на служителите.  По думите на Милена Симеонова родителският протест, който се организира и в други градове в страната, е провокиран от проявеното насилие в детска градина в Бургас, но и от други случаи на агресия в детски заведения, които не са публично оповестени.  ", "date": "2018.02.07", "title": "Майките от Добрич на протест! Искат камери във всички детски градини "}
{"url": "http://epicenter.bg/article/Tsacheva--Nad-13-8-mln--leva-sa-neobhodimi-za-10--uvelichenie-na-zaplatite-na-nadziratelite/146775/2/0", "text": "Министърът на правосъдието коментира пред журналисти въпроса с увеличението на заплатите на надзирателите. Служителите на затворите протестират и настояват възнагражденията им да бъдат уеднаквени с тези на МВР. \"На 25 януари беше последната ми среща със синдикатите на служителите в затворите, които продължават да настояват за 20% увеличение на възнагражденията. Няма как министърът на правосъдието да ги вземе от бюджет, който е разпределил 5%\", каза Цачева пред медиите. Министър Цачева бе на заседанието на парламентарната комисия по правни въпроси.    Цецка Цачева обясни подробно колко пари са необходими за увеличение на заплатите на служителите на затворите: \"Според изчисление при 10% увеличение  - сумата е над 13,8 млн. лева. От бюджета, с който министерството разполага в момента, няма как. А за увеличение с 20% сумата е в двоен размер!\" „В Министерството на финансите се правят анализи. Търсят се варианти за доближаване на възнагражденията на служителите в охраната и в ГД „Изпълнение на наказанията“. На този етап се търси решение на въпроса“, продължи тя. „В диалог съм с министър-председателя Бойко Борисов и с финансовия министър Владислав Горанов. През дните от искането на синдикатите до момента предоставяме всякаква информация, която се изисква от нас по отношение на бюджетите“, обясни министърът. „Диалогът със синдикатите на Главните дирекции „Охрана“ и „Изпълнение на наказанията“ не е преустановен. Наясно съм с исканията им“, посочи Цецка Цачева. „Винаги съм споделяла пред тях, че трябва да има съответствие във възнагражденията, но 20% не са получили дори служителите в МВР“, коментира тя.   В отговор на въпрос защо полицаите да могат да получат 100 млн. лева, а служителите в затворите - не, министърът посочи: „Не ми е известно полицай да е получил част от тези пари“.   „В диалога по отношение на подобряването на условията на труд нямаме спорове. Не така стои въпросът по отношение на възнагражденията на служителите в затворите“, посочи още министърът на правосъдието. „В бюджета за 2018 година общо са предоставени средства за увеличение на възнагражденията в размер на 5%“, припомни Цецка Цачева.   „Била съм коректна през над 4-месечния диалог със синдикатите. Редица системи са недофинансирани, но такъв е законът, това са числата в бюджета“, коментира тя. „Съобразявам се със Закона за бюджета, така както е гласуван в пленарна зала“, заяви министърът. „Възможно е да се прецизират щатни бройки, това е направено още през декември 2017 година. Актуализирах щатното разписание, в което в затворите, където има най-голяма нужда сме прехвърлили бройки“, обясни Цецка Цачева.   „Това, което е възможно по бюджета, го правим, и това не се отрича от синдикатите“, каза още тя, цитирана от Фокус. Депутатът от БСП Тодор Байчев коментира: „Бяхте поели определени ангажименти, имаше и предварителни разговори. От пресата научавам, че преговорите са доникъде“. „В затворите условията на труд са доста специфични, там могат да работят само здрави и силни, психически устойчиви хора“, посочи депутатът.", "date": "2018.02.07", "title": "Цачева: Надзирателите искат 20% по-високи заплати. Няма как, и в МВР не са получили 20% отгоре!"}
{"url": "http://epicenter.bg/article/Kaloyan-Pargov--Sluchvashtoto-se-v-Gartsiya-e-mnogo-pokazatelno-i-tryabva-da-go-nablyudavame-vnimatelno/146777/2/0", "text": "Случващото се в Гърция е много показателно и трябва да го наблюдаваме внимателно. Това каза лидерът на БСП - София Калоян Паргов в ефира на \"Канал 3\". Той коментира протестите в Атина срещу използването на името \"Македония\" от държавата Македония. \"В Гърция процесите тепърва предстоят, включително и вътрешнополитическите като залог за бъдещето на Ципрас, коментира Калоян Паргов. - Това е залог за бъдещето и на Зоран Заев. От изхода на тази ситуация зависи бъдещето на тези две държави във вътрешнополитически план. Няма съмнение, че самият Ципрас ще се опита да направи сделка. Тези протести в момента му помагат, за да може да бъде по-убедителен\". Според Калоян Паргов за България е добре Македония да се умиротвори. \"Важно е да развием съвместни икономически, инфраструктурни, транспортни и енергийни проекти, защото няма как да избягаме от тази най-романтична част от нашата история, коментира той. - Позицията за Македония е въпрос на българско самосъзнание. И много ми се иска в учебниците по история тя да бъде вплетена, за да може и следващите поколения да я носят в себе си. В политиката паметта е много важно нещо. В това отношение БСП може да бъде доста полезна, тъй като тя има знания и много помни. Ако, разбира се, някой иска да я чуе\".  ", "date": "2018.02.07", "title": "Калоян Паргов: Случващото се в Гърция е много показателно и трябва да го наблюдаваме внимателно"}
{"url": "http://epicenter.bg/article/Tsiklonat--quot-Martina-quot--se-iznasya--sledvashtata-sedmitsa-shte-e-po-studeno-/146779/2/0", "text": "През нощта срещу четвъртък ще бъде предимно облачно, на места с валежи от дъжд, които до сутринта от запад ще спират. Ще духа слаб южен вятър, но в Източна България и в отделни райони, разположени в близост до северните склонове на планините временно ще е силен и поривист. Минималните температури ще са между 0 и 5 градуса, малко по-високи по морския бряг.  В четвъртък вятърът ще се ориентира от запад, ще е слаб до умерен. Облачността ще е променлива, по-значителна в Северна България. Само на отделни места ще превали. Максималните температури ще са предимно между 9 и 14 градуса.  Преваляванията на места в сряда и четвъртък се дължат на циклона Мартина, който оказва несъществено влияние на времето в нашата страна, обясни пред Bulgaria ON AIR  синоптикът Симеон Матев.  В петък вероятността за валежи е малка, в Дунавската равнина все още ще духа до умерен вятър от запад-северозапад, но до вечерта и там ще отслабне и стихне. Облаците ще намалеят, ще се показва и слънце. Температурите ще са по-високи от обичайните за сезона, но по-ниски в сравнение с четвъртък, каза Матев.  В края на седмицата ще се формира нов средиземноморски циклон, който ще повлияе на времето у нас. Понижението на температурите, започнало в петък, ще усетим повече в събота и неделя, но те ще останат положителни.  В събота от югозапад отново ще започнат валежи от дъжд, които до края на деня ще обхванат цялата страна. Вятърът ще се ориентира от изток-североизток и ще се усили. Ще започне понижение на температурите и до вечерта на места в западната част на Предбалкана и по високите полета на Западна България дъждът ще премине в сняг. Има повишена вероятност, главно в западната половина от страната, валежите да са значителни. Според Матев по-обилни ще са валежите в събота в Рило-Родопската област - до 20-30 литра на квадратен метър.  С напредване на времето и в нощта срещу неделя валежи се очакват в цялата страна, като във високите западни полета дъждът ще преминава в сняг и в неделя на север от Стара планина по думите на Матев ще е \"по-зимно\", а на юг ще вали дъжд, който по-късно ще преминава в сняг.  В неделя валежите постепенно ще отслабват и следващата седмица ще започне с по-спокойно, но по-студено време.  ", "date": "2018.02.07", "title": "Циклонът \"Мартина\" се изнася, следващата седмица ще е по-студено "}
{"url": "http://epicenter.bg/article/Deputati-nastoyavat-za-barzi-resheniya-za-trudovite-dogovori-na-uchenitsi/146781/2/0", "text": "Промени в законодателството при приемането на ученици на работа от фирмите по правилата на дуалното обучение (учене чрез  работа) трябва да бъдат внесени в Народното събрание до края на месец март т.г. Това поискаха председателят на Комисията по образованието и науката Милена Дамянова, д-р Хасан Адемов, председател на Комисията по труда, социалната и демографска политика и Петър Кънев, председател на Комисията по икономическа политика и туризма в 44-то Народно събрание. Народните представители от трите комисии се събраха на съвместно заседание, за да изслушат министър Бисер Петков, министър Красимир Вълчев и зам.-министър Лъчезар Борисов за развитието на дуалната система и предизвикателствата пред нея Най-големият проблем е с трудовите договори на учениците, включително и тези, които са непълнолетни. Работодателите, които активно участват в дуалната форма на обучение, както и самите училища, срещат трудности при издаване на разрешителни за работа от Инспекцията по труда или при определянето на годишен платен отпуск в условията на ученическа ваканция. Има неясноти при социалното и здравното осигуряване на тези ученици. „Дуалната система на обучение гарантира нашето икономическо бъдеще. Нужна ни е конкретна информация за картата на  дуалното образование, както и да кажете какви са предизвикателства, включително и в законодателството, пред тази система. На мен лично ми омръзна от стратегии и обещания, очаквам конкретни решения“, каза Милена Дамянова, председател на Комисията по образованието и науката, която водеше общото заседание, на представителите на трите министерства.   „Темата е изключително важна и затова всички сме тук“, добави председателят на Комисията по икономическа политика и туризъм Петър Кънев. Според него вече е време Министерството на труда и социалната политика, което е в основата на решението на проблема с какви договори да бъдат наемани ученици, да предложи решение. „Някои от тях вече завършиха образование и имат по две-три деца, а ние още обсъждаме с какви договори да работят“, каза Кънев. Председателят на Комисията по социална политика д-р Хасан Адемов също заяви, че е от изключително значение да се намери точното мястото на трудовите договори за учениците в законодателството. Трите министерства имат работна група, която коментира проблеми с промените в законодателството, но до този момент тя не е предложила решения. Разискванията се водят в две посоки – дали това да е в Кодекса на труда или в специалния закон за професионалното обучение. „До края на март месец очакваме конкретни текстове за законодателна промяна от работна група, в която да участват представители на трите министерства, директори на училища,  Националната агенция по професионално образование и обучение, представителите на швейцарския, германския и австрийския проект за дуално обучение, както и експерти към парламентарните комисии“, каза Дамянова.", "date": "2018.02.07", "title": "Депутати търсят бързи решения за трудовите договори на ученици"}
{"url": "http://epicenter.bg/article/Komisiyata-po-zemedelie-othvarli-vetoto-na-prezidenta-varhu-zakona-za-zemedelskite-zemi/146782/2/0", "text": "Депутатите от земеделската комисия днес отхвърлиха ветото на президента, който върна за ново обсъждане в НС текстове от промените в закона за посевния и посадъчния материал, с 12 гласа „за” и 9 гласа „против”, предаде репортер на БГНЕС. Дебатът преди гласуването бе върху Указ № 25 на президента на Република България, постъпил на 2 февруари 2018 г., за връщане за ново обсъждане на Закона за изменение и допълнение на Закона за посевния и посадъчния материал, приет от Народното събрание на 24 януари 2018 г. и мотивите към него.  „Не съм съгласен с част от преходните и заключителни разпоредби на този закон, които изменят закона за опазване на земеделските земи, свързани с правилата за промяна на предназначението на земеделските земи,” се казва в мотивите на държавния глава. Земята е несъмнено богатство и със стратегическо значение за българската държава, пише в документа. С тези промени уредбата стимулира собствениците на земеделски земи да променят предназначението им и в много продължителен период от време да не реализират своите нужди, изчаквайки удобен момент, в който ще има инвестиционен интерес, пише още в мотивите на президента.  И в резултат на това общественият интерес ще бъде засегнат, тъй като тези земи ще пустеят. Подменя се целта на закона - опазването на земеделските земи и се поставя под съмнение съответствието на приетата уредба с чл. 21 от Конституцията, е друг аргумент на президента.  Последва горещ дебат, в който Йордан Апостолов от групата на Обединените патриоти взе първи думата и коментира ветото на президента точка по точка. Не виждам земята да пустее, много добре знаем, че обработваемата земя се увеличава с всяка изминала година, каза той. Защо президентът не взе отношение по решение на Върховния съд във връзка с фалшивите договори за наем, нека администрацията на държавния глава следи и другите актове, за да не се стига до див популизъм, посочи депутатът. Десетки и стотици общини нямат приети общи устройствени планове - ако те бяха влезли в сила земите с променено предназначение, тези терени щяха да са отразени и нямаше да се наложи да хвърляме тези усилия в момента, поясни той.  Бюрхан Абазов, депутат от ДПС, изрази становището на колегите си от ПГ, че те ще подкрепят ветото на президента и даде аргументи в подкрепа на това решение.  Светла Бъчварова, народен представител от \"БСП за България\" каза, че от парламентарната ѝ група приемат забележките във ветото на държавния глава и го подкрепят. Този законопроект - законът за опазване на земеделските земи трябва да бъде разгледан отново, за да се отразят промените, възникнали през последните 6 г., препоръча тя. Според нея трябва да има икономически анализ за последствията.  Депутатът от ПГ на Воля Кръстина Таскова посочи, че ще гласува против закона и ще подкрепи ветото на президента. Тя влезе в спор с депутата от ОП Апостолов и намекна за лобистки интереси от страна на патриотите.  Депутатът Александър Сабанов от ПГ на ОП заяви, че хората имат право да се разпоредят със земята си както пожелаят. Срам ме е, гледам ви в очите, косите са ми бели, защото тук някои хора така поставят нещата, че да не се удовлетворят нашите искания, каза Здравко Младенов от организацията на собствениците, защитаващи имотите си. Той заяви, че е възможно президентът да е подведен, но депутатите са тези, които са най-компетентни. Ние вложихме парите си, за да извадим земите си от земеделския фонд, което е нищожна част от всички земи, и то от най-лошите, и това са права ,които ни дава Конституцията, обясни той. Искам да направя нещо, от което да спечеля, защото, ако печеля аз, печели и държавата, категоричен бе Младенов. Той нарече президента „някой си”, защото бил подведен.  Г-н Младенов обиди президентската институция и трябва да се извини, настоя Димитър Бошкилов от БСП за България и изложи своите несъгласия. Правото на частна собственост е индивидуално - „зелените политики” убиват икономиката и правото на частна собственост, апелирам да подкрепите законопроекта и да ни помогнете да си изхранваме семействата, призова друг представител на собствениците на земеделски земи с променено предназначение. Защитете дребния собственик, българските семейства, заключи той.  ", "date": "2018.02.07", "title": "Комисията по земеделие отхвърли ветото на президента върху закона за земеделските земи"}
{"url": "http://epicenter.bg/article/Turtsiya-blagodari-na-Borisov-za-sreshtata-s-ES-vav-Varna/146783/2/0", "text": "Ибрахим Калън, говорител на турския президент Реджеп Тайип Ердоган, изказа специално благодарност към българските институции за положителната и конструктивна роля, която са проявили във връзка с организирането на среща на върха ЕС-Турция.   \"На 26 март тази година България, като председател на Европейския съюз   ще бъде домакин на среща във Варна, в която ще участва президентът Реджеп Ердоган заедно с Туск, Юнкер и Борисов. Използвам случая да благодаря на българските институции, начело с Бойко Борисов, за оказаната положителна и конструктивна роля за провеждането на предстоящата среща. Ние отдаваме много голямо значение на срещата във Варна\", каза Калън на редовен брифинг пред журналисти, цитиран от БТА.   Той подчерта, че турската страна очаква във Варна да бъде даден нов тласък на отношенията на Турция с ЕС, което е и значението на тази среща.   Визовата либерализация за турските граждани за пътувания в Шенген се очаква да бъде една от главните теми на срещата в четворен формат във Варна. Анкара е предала на ЕС документи, показващи изпълнение на 72-а критерия, изисквани от ЕС, за отпадане на визите, съобщи по-рано днес турският министър по европейските въпроси Йомер Челик.  Привеждането в действие на визовата либерализация е един от трите основни проблеми, които са залегнали в мигрантското споразумение на Турция с ЕС преди 3 години.   \"Имало е различни забавяния в процеса на отношенията между Турция и ЕС. Но може да се каже, че от днес започва нов период в тези отношения. Ако визовата либерализация се реализира, това ще промени и отношението в Турция спрямо ЕС, понеже свободното пътуване на турските граждани в Шенген е тяхно право. Ето защо ние оценяваме като много важна срещата във Варна\", заяви Калън.", "date": "2018.02.07", "title": "Турция благодари на Бойко Борисов за срещата с ЕС във Варна"}
{"url": "http://epicenter.bg/article/Psihologat-Ani-Vladimirova--Nachalnata-uchilishtna-vazrast-e-ranna-za-vavezhdane-na-dzhendar-ponyatiya-/146785/2/0", "text": "Предучилищната и началната училищна възраст е ранна за въвеждането на джендър понятия. Познавателната потребност на детето е тази, която води неговите интереси. Да го вкарваме в една посока на интереси, в които то не е съзряло и от които не се интересува и не пита, това вече е подвеждащо и управление на впечатленията на детето. Това каза пред БТВ психологът Ани Владимирова. \"Има смесване на понятия – в нашата наука има понятие сексуална идентичност, която се уточнява във възрастта на половото съзряване и пуберитета и понятието социална роля, като под социална роля ние разбираме ролята на майка, на професионалист, на сестра, на приятел и т.н., различните социални роли. През своя жизнен път децата се запознават както със социалната си роля и идентичност, така и със сексуалната\". \"В предучилищна възраст децата играят социални роли – на лекарки, на майки, на учителки. Целта е да се ориентират в света на възрастните и да категоризират тези роли, за да се справят. Това е нормата, това са популярните роли, в които ние влизаме\", обясни Ани Владимирова. По думите й, ако в тази възраст, когато детето категоризира, вкараме изключения, каквито са различните отклонения под формата на малки групи хора с различна идентичност, това ще попречи на категоризацията и ще обърка представите на децата. В началната училищна възраст основното, на което се учат децата е да учат. За да има познавателна активност едно дете и да се развива правилно, то трябва да има битова сигурност и сигурност в света на възрастните, на родителите си. Този свят трябва да се познава без изключенията, каза психологът и даде пример: „Много често при нас в кабинета идват деца, които имат тревожни състояния, включително и депресивни, девиантно поведение като цяло в тази възраст – предучилищна и начална училищна възраст. Понякога след търсене под формата на игрова терапия, различни методики, които ние учим, се разбира, че тези деца, които не са имали физическата, емоционалната и психическа зрялост, са попаднали примерно по време на почивка на някой некодиран порноканал, докато родителите са били някъде с приятели, и до такава степен са се шокирали от това, което са видели, че неразбрали за това родителите са пропуснали една тежка симптоматика”. Човек, за да стигне до тези проблеми и да може да ги интериоризира, да ги осъзнае, да ги разбере, трябва да стигне до някаква степен на развитие на личността, на съзряване на тялото и на осъзнаване на егото. Тази възраст за мен е ранна за въвеждане на такива понятия, допълни тя.", "date": "2018.02.07", "title": "Психологът Ани Владимирова: Началната училищна възраст е ранна за въвеждане на джендър понятия "}
{"url": "http://epicenter.bg/article/Valeriya-Veleva--Zashto-nyama-konventsiya-sreshtu-nasilieto-nad-lekari--uchiteli--detsa--pensioneri-/146786/2/0", "text": "Защо трябваше насилието над жените да се смесва с проблемите с джендъра и да предизвиква такива разгорещени дебати в обществото? Какво четем между редовете на Истанбулската конвенция? Тези теми коментираха в студиото на \"Още от деня\" по БНТ Валерия Велева, журналист, главен редактор на \"Епицентър\", и Виктор Лилов, бивш председател на партия \"ДЕОС\". По думите на Виктор Лилов дебатите в страната са два - единият от тях касае иранските травестити, третия пол, неразбирането на термини, свързани със социологията и всякакви други предразсъдъци, касаещи сексуалната ориентация и половата идентичност. Проблемите с превода изкристализираха, когато хората започнаха да говорят за третия пол. Никъде в Конвенцията не се говори за трети пол, подчерта той, а за социални аспекти, свързани с пола. Другият дебат се води в една експертна общност и е свързан с насилието над жени. \"Това е дебат между юристи, между социолози, между психолози.\" Лилов подчерта, че конвенцията трябва да бъде цитирана със собственото си име \"за насилие над жени и домашно насилие и това е една конвенция на Съвета на Европа. Същият Съвет на Европа е автор и на Европейската конвенция за правата на човека. Водещият Емил Кошлуков цитира препоръка на Европейския съвет от 2010 година, според която правата на ЛГБТ общността трябва да бъдат включени в Конвенцията за защита на жените от насилие. Валерия Велева допълни, че още от далечната 1976 година съществува Конвенция за защита на жените от насилие. В нея не присъства думата \"джендър\". Тя попита нима тази конвенция не работи и по каква причина през 2011 г., когато е създадена Истанбулската конвенция, в нея трябва да бъде вкаран терминът \"джендър\". \"В самата конвенция терминът \"джендър\" се е използвал 25 пъти, за разлика от термина \"sex\"-пол - 19 пъти. Ясно в Конвенцията се прави разлика между \"джендър\" и пол, т.е. между социална роля на пол и биологичен пол.\" Освен това Велева подчерта, че Конвенцията трябва да бъде четена и анализирана с обяснителния доклад, където терминът \"джендър\" и всички негови производни са използвани 126 пъти, за разлика от \"пол\", който се среща 89 пъти. Там много ясно е очертано кого защитава тази Конвенция от насилие, освен жените. Тя защитава освен жените и гейовете, лесбийките и бисексуалните жертви на домашно насилие. Освен това \"трябва да бъдат защитавани включително мигрантите, включително недокументирани мигранти бежанци, мъже гейове, жени лесбийки, бисексуални, транссексуални лица и т.н.\" Валерия Велева беше категорична, че единствените защитници на Конвенцията в България са т.нар. \"джендър формации\", като обяснси, че тя има абсолютна толерантност към тях. Тя открои, че у нас 45% от учителите са обект на насилие, 65% от преподавателите в детските градини са обект на насилие, над 600 деца са обект на насилие, и попита защо няма конвенция за защита срещу насилието над лекари, над учители, над деца, над пенсионери. \"Колко са в България проблемните хора с проблемна сексуалност, които трябва да бъдат защитени чрез конвенция, след като ние имаме 5 закона, които защитават всички въпросни слоеве на населението от насилие?\" Велева заяви, че е абсурдно у нас да има 1 милион жени, жертва на насилие, както твърдят от НПО-тата, защото това означава, че 1 милион мъже са насилници!  Тя подчерта, че истинката цел на Истанбулската конвенция и прокарването на джендър идеологията в българското общество.", "date": "2018.02.07", "title": "Валерия Велева: Защо няма конвенция срещу насилието над лекари, учители, деца, пенсионери?"}
