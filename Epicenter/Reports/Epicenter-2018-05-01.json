{"url": "http://epicenter.bg/article/Opashki-se-izviha-na-Terminal-2-na-Letishte-Sofiya/153207/2/0", "text": "Опашки се извиха на Терминал 2 на Летище София. Причината е, че електронните гишета за автоматичен граничен контрол не работят, сигнализират зрители на Нова телевизия.   Целта им бе да се намали значително времето за проверка на пътниците. Те са програмирани да извършват контрол на граждани на Европейския съюз, Европейската икономическа зона и Швейцария. Системата гарантира най-висок контрол на пристигащите в България чрез лицево разпознаване и пръстови отпечатъци. Сравняването на моментната снимка с тази на документа за пътуване се извършва от високотехнологични камери.      ", "date": "2018.05.01", "title": "Опашки се извиха на Терминал 2 на Летище София"}
{"url": "http://epicenter.bg/article/Rumen-Radev--Chestit-Parvi-may--skapi-sanarodnitsi-/153177/2/0", "text": "Днес светът отбелязва Международния ден на труда и работническата солидарност. Един от празниците, които сплотяват отвъд националните граници и културите.   Това написа президентът Румен Радев във фейсбук по повод 1 май Деня на труда. \"Уважението към труда е мерило за обществената справедливост. У нас в много региони и в много професии трудът е недооценен. Затова бих желал да поздравя хората, които отстояват правото на достойни условия на труд и справедливо заплащане\", продължава президентът.   \"Общество, в което пътят към успеха не минава през труда и съзиданието, а през корупцията и клиентелизма, е обречено на постоянна криза и неудовлетворeност. От нас зависи да ги преодолеем.   Затова искам да благодаря на всички онези: бедни и заможни хора на умствения и физическия труд, които с почтеност и усърдие градят и пазят България\" подчерта още Радев и поздрави: \"Честит Първи май, скъпи сънародници!\"    ", "date": "2018.05.01", "title": "Румен Радев: Уважението към труда е мерило за обществената справедливост!"}
{"url": "http://epicenter.bg/article/Stoyan-Mirchev--Dnes-ne-praznuvam--Gneven-sam-zaradi-koruptsiyata-i-mizeriyata/153183/2/0", "text": "„ Днес за мен не е празник, защото съм гневен. Гневен съм заради мизерията и бедността, заради корупцията“. Това заяви народният представител от ПГ на „БСП за България“ Стоян Мирчев по време на митинг-протеста за 1 май. Той попита - кой стои зад Гинка Върбакова. „Зад нея се крие само един човек и това е Бойко Борисов. С корупцията, която насажда, той краде от нас“, категоричен е Мирчев. „Ще застанем под прозорците на Борисов и той трябва да ни чуе, че повече така не може! Промяната идва с нас! Нека Бойко види това множество и да знае, че ще го отвеем. И повече няма да позволим да вземе власт от българския народ!“, каза още Стоян Мирчев.    ", "date": "2018.05.01", "title": "Стоян Мирчев: Днес не празнувам. Гневен съм заради корупцията и мизерията"}
{"url": "http://epicenter.bg/article/Rumen-Petkov--Balgariya-tryabva-da-lidira-protsesa-za-Zapadnite-Balkani/153185/2/0", "text": "България трябва да съумява да защити интересите си в обединена Европа. Страната ни трябва да лидира процеса в Западните Балкани, да продължи да търси активния диалог между Европейския съюз и Турция, да направи всичко възможно да възстанови и комуникацията на ЕС с Русия.   Това заяви в ефира на „България он е ъ р“ членът на ИБ на АБВ Румен Петков. „По този начин ще се нормализират отношенията, а от това има полза цяла Европа. Много се надявам премиера Борисов да възстанови диалога си с руските институции през призмата на председателството ни. Много е важно нашето правителство, което и да е то, да не допусне въпросът за развитието на Западните Балкани да си отмре с българското председателство\", за я ви той и посочи, че има една част от европейските политици, която като цяло неглижира  темата  със Западните Балкани.     Петков коментира и темата с двойствените  стандарти  при производството на хранителни продукти за страните от  З ападна и  И зточна Европа. По думите му същите правила се прилагат и по отношение на политиките, провеждани от сочените за държави фаворити на Стария континент, което силно уврежда демократичните устои на обединена Европа. „Когато има компания, която е спекулирала по най-грозен начин с това  кой, къде  се е родил, тогава трябва да има търговски санкции, забрана за лидерите на компанията да влизат в Европа.   Трябва да е ясно, че ако Европа не сложи край на двойните си стандарти във всяко едно отношение, ще продължаваме да се чудим защо отношенията между Сърбия и Косово са такива, защо на едно място референдумът се признава, а на друго място изобщо не се прави референдум. Т.е. двойния т  стандарт е израз на политическа низост и не е много редно той да е във визитната картичка на ЕС.   Когато ти обслужваш корпоративни интереси, това те злепоставя в очите на собственото ти,  на  европейското общество. И за това вече не се говори за европейска ценностна система или европейски ценностен избор. Не се говори в Европа, не говоря само за България. За това на Стария континент вече виждаме изборни  резултати , които смущават всички. Виждаме, че традиционните партии във Франция, в Австрия и в редица други страни, макар и все още да не са част единствено от миналото, то поне липсват в настоящия момент. И това е част от тази демотивация, която вече граничи с деморализация на европейското общество“, заяви той.    ", "date": "2018.05.01", "title": "Румен Петков: България трябва да лидира процеса за Западните Балкани"}
{"url": "http://epicenter.bg/article/Korneliya-Ninova-na-mitinga-na-1-may--Iskame-spravedlivost-/153187/2/0", "text": "  Това призова под прозорците на кабинета на премиера лидерът на БСП Корнелия Нинова в огнена реч по време на Първомайския митинг на БСП срещу корупцията и бедността.   Призивът на соцлидера, подет от множеството, отекна под прозорците на премиера Бойко Борисов.   \"Нека да пуснем прожектора, както призова президентът Радев, и да осветим тъмните места, да осветим   продължи Корнелия Нинова.   \"Прожекторите вече светнаха, но отвън. Докладът на Държавния департамент на САЩ Ви каза, г-н Борисов, че цялото Ви управление е пропито от корупция.   \"Светнете прожекторите към вашите градове и села, не се страхувайте! За да има светлина и да се види ,че тяхното управление и в местната власт е обрасло с шуробаджанащина.   Нека от днес тази светлина да тръгне по цялата страна, за да се види истината, да дадем сили и смелост на народа си.   Днес тези прожектори да покажат истинската картина на живота на България - българи умират по улиците, защото нямат болница,;българи умират в болниците, защото нямат пари да си платят.   Защото 1,5 милиона живеят под прага за бедност, 400 000 - под прага на минималната заплата, 4 милиона българи са с под средната заплата, но 400 си увеличаваме заплатите на няколко месеца   \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n                                      ", "date": "2018.05.01", "title": "Нинова на митинга на 1 май: Борисов и министрите, отивайте си, за да я има България! Оставка!"}
{"url": "http://epicenter.bg/article/Vremenniyat-kmet-na--Mladost--Vladimir-Klisurov-podade-ostavka/153189/2/0", "text": "Временно изпълняващият длъжността кмет на „Младост” в София – Владимир Клисуров подаде оставка, съобщи БГНЕС.   Агенцията припомня, че това се случва няколко дни, след като Столичният общински съвет го избра за временно изпълняващ длъжността на мястото на Десислава Иванчева, която бе арестувана с подкуп. Своето решение Клисуров е обявил в профила си във фейсбук, като сред мотивите да подаде оставката си е посочил, че не може да се справи със задачата си на кмет.   БГНЕС публикува част от изявлението на Клисуров във фейсбук: „Взех и едно друго решение. Вече го обявих на екипа на районната администрация и на кмета на София г-жа Йорданка Фандъкова. То касае моята оставка. Тук ще се опитам да обясня мотивите за нея. Накратко, аз съм член на инициативата „Зелен Младост” и отказвам да си „цапам“ ръцете с унищожаването на зелените площи на „Младост”. Столичен общински съвет не се съобрази с основно мое право – да откажа определен пост или длъжност, което направих с декларирания ми самоотвод. Още повече, че с колегата арх. Румен Русев отправихме консенсусно предложение той да поеме кормилото на районната администрация. Мнението ни не бе зачетено. Всъщност нещо нормално за тази „правова” държава. Но в тази политическа игра аз не желая да съм пионката. Пионката, която като член на „Зелен Младост” да пусне строежите, които г-жа Иванчева успя да стопира. И заради които видяхте какво й се случи, по сценарий, за чието авторство всички дълбоко в себе си се досещате. Не искам да преча и на разследването и в един момент да бъда обвинен, че съм останал, за да замитам следи. Както вече заявих, вярвам на колегата арх. Румен Русев, който според мен трябва да остане като кмет на Район „Младост”. Той е специалист с огромен стаж, при това и отличен администратор. Очаквам той и екипът да разглеждат строителните книжа под лупа и да използват всички законови възможности, за да спасят зелените площи и без това недостатъчните паркинги в „Младост”. Очаквам, че ще направи всичко възможно в тази посока. Призовавам да проявяваме разбиране към законово мотивираните му действия, тъй като в много случаи той няма да има правилен ход с правомощията на районен кмет. Казано простичко, когато главният архитект на София разреши даден строеж и го изпрати в районната администрация, кметът има кратък срок, в който да го обяви. Ако не го стори, алтернативата му са съд и сериозни глоби. Ние, жителите на този град, гражданите на тази държава, обаче винаги може да си кажем мнението, да защитим правото си на нормален живот, да защитим здравето на децата ни. Когато сме заедно сме бивали чувани. Така ще е и занапред. Така че ако арх. Румен Русев остане, ще се нуждае от нашата подкрепа, за да се бори със системата и гражданската воля за борба срещу статуквото и тя не трябва да секва. Надявам се и той да продължи да прави разкрития за частни метростанции и булеварди, макар всички да видяхме, че извършителят е неизвестен или давността е изтекла. Понеже ще тръгнат спекулации, строежи не съм пускал. Аз съм член на „Зелен Младост”, извървявах пътя дотук с нашия лидер Десислава Иванчева, която запали искрата в нашия квартал и няма как да си оцапам ръцете с подписи върху разрешителни за строежи в паркове, в зелени площи и върху паркинги. Приех временно решението на Общинския съвет, защото като ръководител на ресор образование бях наясно, че в създалия се административен вакуум няма кой да разпореди плащанията към детските градини и училищата. Отговорност към тези институции и работещите в тях мога да поема. Отговорност за пускане на строежите – не! Макар да се съмнявам, надявам се хората от „Зелен Младост” един ден да разберат моето решение. За момента категорично отказват да го сторят. Надявам се колегите ми ще запазят добри спомени за общата ни работа. Както и очаквам приятелите и познатите ми да запазят чувствата и уважението, което си имаме. Предполагам, че когато кофата с помия, която бе плисната върху г-жа Иванчева и г-жа Петрова, бъде отново напълнена, ще бъде излята върху мен и останалите съмишленици. Ще светваме като елхи, ще продължим да бъдем подслушвани и следени. Но когато се впуснахме да будим гражданското общество, бяхме наясно, че този кръст е тежък. Донякъде съм разочарован от гражданите на „Младост” и на София. В социалните мрежи виждам огромна подкрепа за г-жа Десислава Иванчева и г-жа Биляна Петрова, но на протестите в тяхна защита се събират едва десетки хора. Така беше и досега. В резултат на политиката ни на активно уведомление на гражданите за инвестиционните намерения, бяха получени възражения от хиляди хора, които препращахме на Кмета на столицата, на Главния архитект на София, дори в министерствата. Вероятно и досега тези подписки почиват в разни чекмеджета. На протестите обаче излизаха едва стотици, а останалите вдигаха рамене и казваха „от нас нищо не зависи”. Призовавам и управляващите: крайно време е да се вслушате в гласа на гражданите – променете градоустройството и законите коренно и те да започнат да защитават не само инвеститорските и финансови интереси за милиарди, но и отделния човек, неговото здраве и здравето на децата ни. Споделям и едно извинение към медиите. Получих покани за гостуване във всички телевизии и искам да стане ясно защо им отказах. Нямам какво да крия, отговорих на въпросите ви след гласуването в СОС, но не желая да се нагърбвам с теглото на медийна звезда. Още повече, близките ми знаят, че силата ми не е реториката. И още нещо. Смятах да направя това изявление, след като реално подам оставка. Оказа се, че чисто технически няма кой да ми я приеме. Поне това смятат г-жа Фандъкова и зам.-кмета на столицата г-жа Ралица Стоянова. Затова вероятно известно време ще трябва да съм нещо като заместник-кмет, заместващ титуляра до завръщането, който ще е в отпуска до завръщане до приемане на оставката му. Всъщност това е поредният щрих от трагикомедията, която тече. Така, че ми трябват и трудовоправни съвети. И не забравяйте: Ние сме Зелен Младост. Независимо в кой квартал или град на България живеете, бъдете и вие!”, заявява Клисуров.  ", "date": "2018.05.01", "title": "Временният кмет на „Младост” Владимир Клисуров подаде оставка"}
{"url": "http://epicenter.bg/article/Pargov--Balgariya-tryabva-da-se-promeni-i-vsichki-balgari-da-imat-shans-da-rabotyat-i-zhiveyat-dostoyno-tuk/153190/2/0", "text": "България трябва да се промени така, че всички българи да имат шанс да работят и живеят  достойно.   Това заяви председателят на БСП-София Калоян Паргов пред 15 000 хиляди,  събрали се на първомайския митинг на БСП. Тази година той е под мотото -  срещу мизерията и грабежа.   Калоян Паргов обяви, че днешният  1-ви май не е празничен, а е ден на протест срещу бедността и корупцията, с които ще се  запомнят трите правителства на ГЕРБ. По думите му днешна България е изправена пред  огромно предизвикателство – работещите хора напускат страната в желанието си да  намерят по-справедлива оценка за своя труд. „ Правителството не си дава сметка, че демографската катастрофа застрашава съществуването на нацията ни, която има хилядолетна история. Липсата на социална чувствителност, на грижа за бедните, болните, хората с увреждания и майките е запазена марка за днешните управляващи от ГЕРБ. И с това ще бъдат запомнени те“, категоричен бе лидерът на БСП-София. Според Калоян Паргов процесът на ликвидация в държавата продължава с болници, училища, предприятия и научни звена.   Паргов обясни, че решението е едно – силно участие на държавата в икономиката,  гарантирани трудови, социални и граждански права. Социалистът подчерта, че България  трябва да си върне пазарите и да поеме по пътя на индустиализацията и въвеждането на  високи технологии. Според него справедливостта и солидарността са ценностите, които ще  ни изведат от блатото на бездушието и общественото разделение. „ Ако сега не ни чуят управляващите, ще чуят гласа на народа на следващите избори, а те чукат на вратата. Нашата цел е добруването на мнозинството от българите, а не благополучието на малцинството“, каза още председателят на БСП-София.   „ Вярвам, че нашият глас ще бъде чут. Вярвам, че бъдещето на България не е обречено, че  със силата на общата ни воля ще променим утрешния ден на трудещите се българи!“, каза в заключение Калоян Паргов.    ", "date": "2018.05.01", "title": "Калоян Паргов: България трябва да се промени! Следващите избори чукат на вратата!"}
{"url": "http://epicenter.bg/article/Tsvetanov--Poklon-pred-smelostta-i-samozhertvata-na-geroite-ot-Aprilskoto-vastanie-/153191/2/0", "text": "Днес се навършват 142 години от избухването на Априлското въстание. Поклон пред смелостта и саможертвата на всички знайни и незнайни герои, дали живота си, за да я има съвременна България.   Това написа във Фейсбук председателят на ПГ на ГЕРБ и зам.-председател на партията Цветан Цветанов.   Постът му продължава така: \"Приятели, заветът на предците ни е да бъдем равни с другите европейски народи и наша отговорност е да го помним и следваме всеки ден. Честит празник!\"", "date": "2018.05.01", "title": "Цветанов: Поклон пред смелостта и саможертвата на героите от Априлското въстание!"}
{"url": "http://epicenter.bg/article/GERB-s-izvanredna-preskonferentsiya/153192/2/0", "text": "Колелото се върти, не е хубаво да се руши държавността! Това заяви на извънредна пресконференция вицепремиерът Красимир Каракачанов по повод на атаките към управлението, прозвучали в словото на соцлидера Корнелия Нинова на митинга на БСП за 1 май.   \"Слушахме колегите, които минаваха по булеварда – хубаво е да протестираш, но не е хубаво да рушиш държавността, защото колелото се върти и на другия ден може ти да си на власт. Крайно време е всички ние като българи да си седнем по-сериозно на столчетата и да бъдем по-кооперативни един към друг. Когато сме се явявали на избори, всички сме се явявали, за да заслужим доверието на хората. На последните избори хората дадоха доверието си на нас. Крайно време е да бъдем повече отговорни\", каза Каракачанов. Той изтъкна на няколко пъти, че за него и колегите му днешният Ден на труда е работен. И затова са чули изказванията на червения митинг, който бе под прозорците на Министерския съвет на \"Дондуков\" 1.   След Първомайския митинг на БСП правителството свика извънредна пресконференция. Пред медиите застанаха вицепремиерите Красимир Каракачанов и Томислав Дончев и финансовият министър Владислав Горанов. Държавата се движи в правилната посока, БСП руши институциите, бе изводът от словата на тримата представители на кабинета.   Да спрем с тази байгановска традиция, когато си в опозиция да плюеш управляващите, изтъкна Каракачанов, който взе думата пръв. Днешният ден ни е работен, но довечера каня г-жа Нинова на една бира. Да спрем с атаките, никоя държава не е успяла с противопоставяне, каза още Каракачанов.   „ Основната ни амбиция е да снабдим българската авиация с нови изтребители, за да може да изпълнява в пълен обем своите задачи. Наред с това ще продължим да поддържаме старите самолети. Само с новата техника няма да се справим. Към момента сме сключили договори за поддръжката на МиГ-29 с РСК-МиГ на стойност 1,5 млрд. Хеликоптерите Ми-17 – в момента един от тях изпълнява много успешно мисия по гасене на пожари. Амбицията ни е да вдигнем във въздуха още един от тях. Направили сме междуведомствена група за кугърите, за да видим дали можем да ги използваме за медицински цели“, заяви в началото на изказването си Каракачанов, който е и военен министър. „ 18-19 години не са увеличавали заплати в сектор \"Сигурност\" – сега това се случи. Купува се и нова техника за армията. Опитваме се да правим нещо. Амбицията ми е да направим военната професия престижна. На 1 май не мога да съм доволен, когато слушам, че държавата се управлява от някакви изроди, които стоят в задкулисието и правят всичко друго, но не работят в полза на гражданите“, продължи Каракачанов.   „ Скоро се навършва една година от управлението на сегашното правителство и трябва да кажем няколко думи, без да имаме претенции за отчетност и на фона на амбициозността на левицата“, посочи министърът на финансите Владислав Горанов, който взе думата втори.   „ Качеството на управлението се мери само през избори. Всички други претенции на партиите как да се управлява се мери само по-най правилната социология – изборите. Вече една година държавата се движи в правилната посока - и по ръст на икономиката, и по намаление на дълга, и по това, че доходите растат, и по това, че хората пътуват и са икономически активни. Това са реалните политики, по които се развива държавата“, каза още финансовият министър. \"Лидерската криза в БСП ескалира чрез вокални измерения, които нарушават качеството на политическия живот, но това не ни притеснява в момента\", продължи Владислав Горанов. Според финансист №1 „лидерската криза в БСП и вътрешнополитическите проблеми в БСП изкривяват дебата и това вреди на политическия живот“. И нападна и държавния глава, като каза следното: „Назначаването на президент показа, че в БСП нямат притеснение да използват всички ресурси, включително и рушене на институциите. Опитът чрез институционално противопоставяне да се донесе нестабилност на държавата няма да им донесе успех. Това, което се случва в държавата, независимо от това, което се случва в главите на опозицията, е положително и това се доказва от всички макроикономически показатели.“   „Всички фалцети, използвани в политиката, дори на днешния ден, са несъотносими към икономическото развитие. Това, което се случва в държавата, е положително, независимо от възприятието в главите на опозицията“, каза още Владислав Горанов.    ", "date": "2018.05.01", "title": "Красимир Каракачанов: Днешният ден ни е работен! Но довечера каня г-жа Нинова на една бира!"}
{"url": "http://epicenter.bg/article/Nikolay-Nankov--Izgrazhdaneto-na-severniya-obhod-na-Burgas-mozhe-da-zapochne-prez-esenta/153202/4/0", "text": "Изграждането на северния обход на Бургас може да започне през есента, ако няма обжалване на процедурата в съда. Това каза министърът на регионалното развитие и благоустройство Николай Нанков, който днес е в Бургас, за да инспектира важни инфраструктурни проекти в региона.   По думите му трафикът от Бургас към курортите ще бъде изведен, ако се изгради този обход. В момента се довършва подробният устройствен план за обхода, ще започне и тръжната процедура до края на юни или началото на юли. Тя може да бъде проведена за 3-4 месеца. Първият обект, който посети днес Нанков, е участъкът между квартал \"Ветрен\" и входа на Бургас в началото на магистрала \"Тракия\". Министърът обеща рехабилитацията там да приключи до 5-6 юни.   До 15 юни пък ще са завършени всички дейности по пътя Поморие-Ахелой. Това включва асфалтиране, обезопасяване, мантинели, маркировки, пътни знаци и табели. Обходният път на Поморие е на етап отчуждаване на имоти. Има и 22 жалби на собственици на земи там. Необходимо е да се изчакат съдебните решения или да се сключат споразумения. Според Нанков целта е до следващия туристически сезон да се приключи със скоростния път на север от Бургас. След това ще остане за изграждане само северната дъга, финансирането за която ще е от държавния бюджет. Нанков добави, че през последните две години за пътища в Бургаски регион са изхарчени почти сто милиона лева, пише БТА. Не само подкрепям идеята на кмета на Бургас Димитър Николов за четирилентови пътища от морския град до общините в региона, но я обсъждаме и с вицепремиера Томислав Дончев. Ще реализираме тази идея - скоростни пътища, които да свързват общините с Бургас, каза още министърът на регионалното развитие и благоустройството. Той допълни, че реализирането на тази идея ще даде път и на много други регионални проекти. Нанков каза, че над 100 милиона лева са инвестирани в пътна безопасност и изграждане на пътища в Бургас и региона. Готов е и техническият проект за пасарелката на Атия и до края на май ще започне строителството. Между 8 и 10 процента от всеки проект отделяме са за пътна безопасност, каза още регионалният министър. Той съобщи още, че започва проектиране на шумоизолираща стена в бургаския квартал \"Сарафово\", заради многобройните жалби на граждани от шума на самолетите.", "date": "2018.05.01", "title": "Николай Нанков: Изграждането на северния обход на Бургас може да започне през есента"}
{"url": "http://epicenter.bg/article/Prof--Andrey-Pantev--Aprilskoto-vastanie-e-provalat-na-edin-triumf-/153176/11/0", "text": "  Този период наричам и възприемам като романтичен, защото всичко което води до съзидание, до героизъм и мъченичество, е романтичен период от нашата история. Тук няма място за бакали, няма място за търговци, няма място за дюкянджии.     Един ученик бих го увлякъл към историята за Априлското въстание като кажа, че въпреки всичките несгоди на една чужда и враждебна власт, каквато е била османската,      Като че ли всичко знаем за това събитие, но не изключвам, че е възможно да бъдем изненадани с фотографски открития и новости. Все пак не знаем, че до голяма степен сме имали и голям късмет, че Априлското въстание избухва в близост с Пловдив, сравнително близо и до Цариград.   Според мен недостатъчно е отразена вълната на пробългарската симпатия, която залива цяла Европа. Недостатъчно се знае, че видни писатели, учени, религиозни дейци застават на страната на българите, без непременно да знаят къде точно се намира България. Това според мен е парадоксът.     В такъв случай може да кажем, че въпреки всичките симпатии, които имат към българите в чужбина, все пак руското оръжие реши въпроса. А иначе можем да кажем, че специално в Англия няма голям английски град, в който да няма митинг, в подкрепа на българските страдалци.   Все пак основната цел на това въстание е появата на България на европейската политическата карта. Това нямаше да бъде възможно ако не беше Априлското въстание като най-върховната част на българското национално освободително движение. И можем да кажем, че сенките на Ботев, Левски и всички останали мъченици от XVI в. нататък са си отдъхнали от небето.  …………………………………………..  ", "date": "2018.05.01", "title": "Проф. Андрей Пантев: Априлското въстание е провалът на един триумф  "}
{"url": "http://epicenter.bg/article/Lyubomir-Levchev----Ostrovat--koyto-ni-spasyava--/153184/6/0", "text": "  Любомир Левчев - „Островът, който ни спасява”. С тази метафора журналистката   определи харизмата, творческия гений и мъдрото човеколюбие, с което   дарява приятелите и читателите си вече толкова много години: „Скъпи Любо, в годините на преход ти се превърна в нашия остров на спасението. Когато ни беше трудно да разберем процесите, когато не можехме да си обясним събитията, вратата на твоя дом беше винаги отворена и ти ни даваше своята мъдрост, емоция и сила – не само на поетическото си творчество, но и силата на своя дух! Затова ти благодаря! Даряваме ти нашите сърца, както ти ни даряваше своето сърце и обич. Ти беше и си нашият остров!” – изля на един дъх емоцията си Валерия Велева, поздравявайки своя дългогодишен кумир Любомир Левчев.   Няколко дни след 83-тия си рожден ден поетът представи лично новата си книга „Островът и всичко останало” (поема, изд. „Захарий Стоянов” 2018). Близо 200 почитатели на живия ни класик изпълниха Централното фоайе на Националната библиотека „Св. св. Кирил и Методий” – сред тях бяха десетки писатели, политици, хора на изкуството, ценители на сътвореното от Левчев през годините.   Събитието се водеше от издателя  , който прочете поздравителен адрес от Корнелия Нинова, председател на НС на БСП. Директорката на Националната библиотека проф. д-р   подчерта, че за нея е било изключително вълнение да отвори вратите на учреждението за такъв колос на нашата литература.    – кмет на гр. Троян, поздрави своя съгражданин с думите: „В Троян не се раждат случайни хора. Те са беязани поне с три неща: от връзката с планината, която ни прави горди и силни, от връзката с традицията, която цял живот ни напомня за националното ни съзнание, от любовта към хората. Тези три неща характеризират поезията на Левчев. Троянци израснаха с нея – мечтаеха с поета, обичаха с него. Един поет е голям, ако ни вълнува и ни тревожи. Троянци се гордеят със своя съгражданин...”   Книгата е илюстрирана с уникални изображения – оригинални рисунки с пастели (с митологически и общокултурни сюжети) на Николай Майсторов. „Чрез тях поетическите послания се зареждат с нов смисъл, с ново дихание, взаимно се оглеждат пластическите и словесни метафори, които играят, танцуват помежду си” – каза  .   Свои послания към Любомир Левчев отправиха: Николай Майсторов, Боян Ангелов, проф. Стоян Денчев, акад. Благовест Сендов, Виктория Бисерова, Валерия Велева.   „Любомир Левчев е световен поет! Той остава и до днес най-прославеният председател на СБП. Въпреки опитите да бъдат обругани големи наши писатели, ние няма да допуснем това. Българската литература е единна – нека гледаме към бъдещето...” – подчерта  .   „Тук всеки днес е дошъл със сърцето си, за да уважи поета Любо Левчев... Помня световните писателските срещи, които се организираха в София. Левчев и Георги Йорданов бяха кумири в моето съзнание през 70-те и 80-те години. Но и днешните студенти знаят кой е той. Само Левчев съумя да напише: „Нито брат, нито вълк. Човек за човека е българин!” Само той е уловил тази тенденция – още в зората на своето творчество...” – каза проф.  .   Сред гостите бяха: Румен Димитров (зам.-министър на културата), Румен Петков, Георги Йорданов, акад. Константин Косев, Тошо Тошев, Вера Ганчева, Надежда Захариева, Павлина Павлова, Стефчо Стойков, Лъчезар Еленков, Венко Евтимов, Петър Андасаров, Христо Ганов, Емил Кало, Пенчо Ковачев и още десетки представители на българската култура. Откъси от поемата звучаха в изпълнение на актьора Георги Златарев.   На финала на вечерта   благодари за проявите на почит, поклони се на публиката и каза: „Идвайки към библиотеката, виждайки вашата обич, аз разбрах, че това не е последната ми среща с вас!”   На снимките:  ", "date": "2018.05.01", "title": "Любомир Левчев - „Островът, който ни спасява”   "}
{"url": "http://epicenter.bg/article/Parlamentat-na-Armeniya-izbira-nov-premier-na-stranata/153167/7/0", "text": "Парламентът на Армения днес ще избере нов премиер на страната, след като Серж Саркисян подаде оставка под обществения натиск, съобщи БТВ. Единственият кандидат за поста е лидерът на опозицията Никол Пашинян, след като никой друг не даде заявка за поста след изтичането на крайния срок. Пашинян получи подкрепата на всички опозиционни партии в парламента, които имат 47 от общо 105-те депутатски места. Той обаче трябва да спечели гласовете на най-малко 53-ма депутати, за да стане премиер. Серж Саркисян подаде оставка преди седмица след двуседмични демонстрации. Протестиращите го обвиняват в корупция и авторитарно управление.  ", "date": "2018.05.01", "title": "Парламентът на Армения избира нов премиер на страната"}
{"url": "http://epicenter.bg/article/Tramp-zapazva-do-1-yuni-vremennoto-izklyuchvane-na-ES-ot-mitata-za-vnos-na-stomana-i-aluminiy/153168/7/0", "text": "Президентът на Съединените щати Доналд Тръмп реши да запази до 1 юни временното изключване на Европейския съюз от митата за внос на стомана и алуминий. Това съобщи Белият дом.   През март Тръмп въведе мита от 25% върху вноса на стомана и 10% върху вноса на алуминий. Но в края на март той временно освободи Евросъюза от митата. Тази мярка трябваше да приключи в полунощ на 30 април срещу 1 май. Европа е изнесла в Щатите стомана за над 5 милиарда евро и алуминий за над 1 милиард евро през миналата година. Канада и Мексико също се ползват от временното изключение до 1 юни. Принципно споразумение за освобождаване от тарифите е постигнато и с Аржентина, Австралия и Бразилия. То ще бъде финализирано през следващите 30 дни.    ", "date": "2018.05.01", "title": "Тръмп запазва до 1 юни временното изключване на ЕС от митата за внос на стомана и алуминий"}
{"url": "http://epicenter.bg/article/Pornoaktrisa-obvini-Tramp-v-kleveta/153172/7/0", "text": "Американската порноактриса Сторми Даниълс внесе жалба срещу Доналд Тръмп, обвинявайки го в клевета, съобщи Дарик радио, позовавайки се на ДПА и Франс прес. Сторми Даниълс, чието истинско име е Стефани Клифорд, е завела иск в съд в Ню Йорк. Сторми Даниълс е в съдебна битка с Тръмп, откакто поиска от съдия в Лос Анджелис да анулира споразумение за поверителност, според което тя приела да не говори за своята предполагаема връзка с Тръмп в замяна на 130 000 долара обезщетение.   Адвокатът на Тръмп - Майкъл Коен, каза, че е договорил сам споразумението и е извадил парите от джоба си, за да плати на актрисата. Самият Коен също е обект на разследване в Манхатън. В телевизионно интервю в края на март Сторми Даниълс разказа пикантни детайли за връзката си Тръмп в периода 2006-2007 г. Тя каза също така, че била заплашена през 2011 г. на паркинг в Лас Вегас от неизвестен мъж. Той казал, че ще се разправя с дъщеря й, ако тя разкрие връзката си с Тръмп.   В средата на април Сторми Даниълс представи фоторобот на непознатия, който я е заплашил. После Тръмп коментира в мрежата \"Туитър\" фоторобота и каза, че той е на човек, който не съществува. Тогава той определи действията на Сторми Даниълс като \"абсолютна измама\". Искът на порноактрисата е именно срещу написаното от Тръмп в мрежата. Това според нея е клевета и оценява на 75 000 долара вредите, които е понесла заради неговия коментар, видян от 50 милиона души.", "date": "2018.05.01", "title": "Порноактриса обвини Тръмп в клевета"}
{"url": "http://epicenter.bg/article/-quot-The-Telegraph-quot--Ruskite-spetssluzhbi-se-opitali-da-otrovyat-amerikanskiya-biznesmen-Robart-Dadli/153174/7/0", "text": "През 2008 г. руските спецслужби са се опитали да отровят американския бизнесмен Робърт Дъдли, който от 2010 г. оглавява британския петролен концерн BP (Бритиш петролиум), пиш английският в. \"The Telegraph\".   Според статията, през 2008 г. в кръвта на Дъдли са открити следи от токсично вещество. Той се е намирал в Русия, тъй като по онова време е управлявал смесената компания ТНК-BP, в която от руска страна участва Тюменската нефтена компания.   \r\n \"Кремъл ли  отрови главния изпълнителен директор на \"Бритиш петролеум\"?\" е новата загадка на хоризонта. \r\n Британските  издания The Sun и The Telegraph пишат, че главният изпълнителен директор на \"Бритиш петролеум\" Боб Дъдли е бил отровен от Москва и е принуден да напусне страната, след като в резултатите от тестовете е открито токсично вещество в кръвта му.  \r\n \"Новината\" е за събитие от 2008 г., но сега получава гласност за първи път.  \r\n  Слуховете, че Боб Дъдли е отровен започнаха да циркулират през 2014 г. - шест години след предполагаемия инцидент.  \r\n The Sun и The Telegraph сега цитират бившия колега на главния изпълнителен директор на \"Бритиш петролеум\" Иля Заславски. \r\n   \r\n Твърди се, че 62-годишният Дъдли е бил тровен бавно и методично. Това е ставало в продължение на няколко седмици през 2008 година. Причината -руските власти са искали да изгонят американския петролен гигант от страната. \r\n   \r\n Заславски, който работил с Дъдли в изключително печелившото предприятие ТНК-БП, е убеден, че само руските разузнавателни служби могат да приложат отровния химикал по този начин. Заславски разказва, че властите са искали да се отърват не само от Боб Дъдли, но и от още 150 западни предприемачи. \r\n   \r\n Г-н Дъдли започна да се чувства зле, затова му бяха направени тестове, които показаха признаци на отравяне, \"случили се в Русия\", заявява Заславски. \"Причината, поради която \"Бритиш петролеум\" искаше да направи тестовете, беше, че Дъдли се чувстваше зле и не знаеше защо. Симптомите му се проявяваха продължение на седмици\", разказва още той. \r\n Отравянето вервоятно е извършено от професионалисти, за да е сигурно, че Дъдли няма да умре. Те просто искаха да му отправят послание. Определено беше направено от професионалисти, които можеха да накарат тази отрова да действа в продължение на седмици, коментира Заславски. \r\n \r\n Наличието на отрова е потвърдено от анализи, проведени във Великобритания. Според Заславски, руските власти са искали да отстранят американеца от управлението на компанията и са създали план за това, а впоследствие са пристъпили към изпълнението му, като са започнали да слагат отрова в храната му. Той предполага, че целта е била да принудят Дъдли да напусне страната, а не да го убият. Първата информация за опита за отравяне на бизнесмена се появи през януари 2014 година в сп. \"The New Yorker\", с позоваване на документи на американското посолство в Москва, огласени от сайта Wikileaks. Според публикацията тогава, неизвестни лица са проникнали в жилището на Дъдли, а офисът му е бил подслушван. До провеждането на кръвни анализи извън Русия се е стигнало, след като бизнесменът се е почувствал зле и е установил, че състоянието му се е подобрило когато е престанал да приема храната, предоставяна от фирмата. През 2008 г. между BP и консорциума на руските акционери, притежаващи равни пакети от акции в създадената през 2003 г. смесена компания, се е разразил конфликт. Руснаците са се обявили против по-големия брой британски служители в управата на съвместното предприятие и са настоявали Дъдли да бъде отстранен. ВР от своя страна е отправил обвинение към руската страна, че иска да завземе контрола над компанията. От 2013 г. ТНК-BP е под шапката на руската държавна компания \"Роснефт\".", "date": "2018.05.01", "title": "\"The Telegraph\": Руските спецслужби се опитали да отровят американския бизнесмен Робърт Дъдли"}
{"url": "http://epicenter.bg/article/Aresti-v-Istanbul-na-uchastnitsi-v-nerazreshena-demonstratsiya-za-1-may-/153181/7/0", "text": "Турската полиция е затворила основните пътища към истанбулския централен площад \"Таксим\" като част от мерките за сигурност по случай Първи май, съобщава ДПА, цитирана от Нова телевизия. Около 26 хиляди полицаи са разположени в Истанбул, включително около района Малтепе в азиатската част на града, където на синдикатите е позволено да организират шествие.     ", "date": "2018.05.01", "title": "Арести в Истанбул на участници в неразрешена демонстрация за 1 май "}
{"url": "http://epicenter.bg/article/V-Klisura-zapochnaha-chestvaniyata-po-povod-142-ta-godishnina-ot-Aprilskoto-vastanie/153164/2/0", "text": "Със заупокойна панихида, отслужена от Пловдивския митрополит Николай и епископ Арсений в църквата \"Успение Богородично\", в Клисура започнаха честванията, посветени на 142-та годишнина от Априлското въстание. Храмът бе огласен и от песнопенията на църковен хор от Пловдив, съобщи Новини.бг.   Малко по-късно, на пл. \"20-ти април\", пред Павурджиевата къща, се състоя тържественият митинг-заря с участието на военнослужещи от 61-ва Стрямска механизирана бригада - Карлово. Официален гост на клисурци по повод годишнината от Априлската епопея бе председателят на Народното събрание Цвета Караянчева, която прие строя на представителните роти. \"В изстрадалата история на нашия народ има страници, написани с кръвта на героите и такива се тези отпреди 142 години, които ние наричаме Априлска епопея\", каза в приветствието си кметът на Карлово Емил Кабаиванов. \"И днес ние трябва да си припомняме и да предаваме на нашите деца, че на 14 април 1876 година е проведено Народното събрание на Оборище, а на 20 април същата година в Копривщица Тодор Каболешков ще напише Кървавото писмо, което оповестява началото на Априлското въстание\", припомни кметът. Той добави, че в Клисура писмото е донесено от Никола Караджов, чиито думи също помним - \"Няма нищо по-скъпо от отечеството\". По време на въстанието Клисура дава 400 свидни жертви - мъже, жени, деца, опожарени са 800 къщи, изпепелен е Алтън Клисура, каза още Кабаиванов.   \"Един поет беше казал за Клисура, че е неземно богата, но не на злато, а на пепел. Пепелта от 26 април 1876 година, когато след само шест дни свобода, башибузукът унищожава града. Пепелта на двете училища, черквата и над 800-те къщи, изгорени до основи. Пепелта на посевите и розоварните, на натрупаното имане, на възрожденските чердаци... на погубените стотици животи\". С тези думи започна словото си Караянчева. \"Именно в Клисура през януари 1876 година Панайот Волов и Георги Бенковски учредяват първия за този революционен окръг комитет, като го нарекли Самуил, а участниците в съзаклятието - братя Самуилови\", добавя тя. \"Само три месеца и единадесет дни по-късно една артилерия от 15 самоделни черешови топчета и шепа зле въоръжени и неподготвени бунтовници ще се изправят срещу две хиляден башибузук\", припомня председателя на НС, като не пропуска да спомене как злидолската позиция ще падне, клисурци ще се бият за всяка къща и всеки дувар, за погрома и ужаса, как оцелелите 38 дни ще се скитат из околните гори и чукаци, премръзнали, гладни и изнемощели, за да се върнат и да се изправят пред непогребаните тела на избитите. И пред пепелта.   \"Прави сте, клисурци, да изпитвате истинска гордост! И не само заради миналото, не само за това, че сте наследници на великани. А и заради настоящето, заради опазената родова памет, заради това, че благодарение на хора като вас подвигът на въстаниците живее и ще живее! Затова, че продължавате да давате пример за единство, за стремежа ни да бъдем силен и уважаван народ.\", каза още Цвета Караянчева. Кулминацията на честването е на днес, 1 май, като програмата ще бъде открита с поетичен рецитал на актьора Янко Лозанов, след което ще се проведе традиционната възстановка на моменти от Априлското въстание през 1876 г. в Клисура. В нея участват местни самодейци и членове от НД \"Традиция\".", "date": "2018.05.01", "title": "В Клисура честват 142-та годишнина от Априлското въстание"}
{"url": "http://epicenter.bg/article/450-hilyadi-balgari-tragvat-na-pat-za-Mayskite-praznitsi/153165/2/0", "text": "Стотици хиляди българи се очаква да тръгнат на път за предстоящите майски празници. След Деня на труда - 1 май, за Гергьовден като почивни дни са посочени 5, 6 (събота и неделя) и 7 май. Около 450 000 българи се очаква да напуснат родните си места, по данни на Института за анализи и оценки в туризма, съобщи Нова телевизия. Около 350 000 са избрали да пътуват в пределите на страната ни, а 70 000 - в чужбина. Според Румен Драганов, директор на института сред най-предпочитаните дестинации за българите са Гърция, Македония, Сърбия, Румъния и страните от ЕС. По отношение на очакваните пристигащи чуждестранни туристи е възможен наплив освен към обичайните дестинации като София, Варна и Бургас и към градове като Пловдив и Велико Търново, твърди Драганов. Според него е възможно за първи път през месец май ще надхвърлим 1 000 000 чуждестранни посетители.  ", "date": "2018.05.01", "title": "Румен Драганов: През май за пръв път може да прехвърлим 1 милион чужди туристи"}
{"url": "http://epicenter.bg/article/Dimitar-Manolov--Dohodite-v-Balgariya-sa-nay-niskite-v-ES--Tova-tryabva-da-se-promeni-/153166/2/0", "text": "Основното предизвикателство пред работещите в България са заплащането и условията на труд. Това каза инж. Димитър Манолов, президент на КТ „Подкрепа“, в интервю за Агенция „Фокус“ по повод 1 май – Ден на труда. „Известно е, че в България, като член на ЕС е страната с най-ниски доходи в него. Това е нещо, което непременно трябва да се промени. Условията на труд, по ред причини, също не са на най-доброто ниво. Дори и някои неща, които ни се наложи да вършим заради членството си в ЕС, бяха направени по възможно най-лошия начин“, каза инж. Манолов. Той даде пример с работното време, неговото изчисляване и полагането на нощен труд. „Разбира се, темите, които са основополагащи за цялото общество като образование и здравеопазване, са в тежка криза. Това са сектори, в които се налага да се предприемат мерки“, допълни президентът на КТ „Подкрепа“. Той обърна внимание, че конфедерацията работи в защита на трудещите се по всички начини, незабранени от закона. „Това е през механизма за социалния диалог, през механизмите за уреждане на колективните трудови спорове и т.н.“, каза още инж. Манолов. ", "date": "2018.05.01", "title": "Димитър Манолов: Доходите в България са най-ниските в ЕС. Това трябва да се промени!"}
{"url": "http://epicenter.bg/article/Plamen-Dimitrov--Za-nyakoi--quot-ima-dve-pileta--a-za-drugi-nyama-i-zele-quot-/153169/2/0", "text": "Истинският проблем на пазара на труда у нас е, че не получаваме толкова, колкото заработваме”. Това заяви в ефира на  предаването  „Здравей, България” по Нова телевизия президентът на КНСБ Пламен Димитров. Тревожно е също, че въпреки увеличението на средната заплата, много българи работят за по-ниска от нея, смята още Димитров. Той коментира и огромната разлика във възнагражденията за заетите в отделните сектори на икономиката ни. Според проучване на КНСБ заетите в IT индустрията, например, получават пет пъти повече от работещите в ресторантьорството. „За някои има две пилета, а за други няма и зеле”, коментира синдикалистът. Той допусна, че ниските заплати в туризма може би се дължат на това, че много работници са в сивата икономика. Расте и броят на хората, които живеят под линията на бедност, отбеляза още Димитров. Той обаче прогнозира, че до 2-3 години ще има съществен скок в заплатите. За София се очаквало средната да стане 1000 евро.    ", "date": "2018.05.01", "title": "Пламен Димитров: За някои \"има две пилета, а за други няма и зеле\""}
{"url": "http://epicenter.bg/article/Turisti-noshtuvali-na-magistrala--svarshilo-gorivoto-v-avtobusa/153170/2/0", "text": "Екскурзианти посрещнаха нощта на магистралата, защото свършило горивото на автобуса, с който пътували. Куриозната случка съобщи Нова телевизия. Зрители на Нова сигнализирали, че на връщане от еднодневна екскурзия в Гърция, автобусът, с който пътували внезапно спрял, защото му свършило горивото. Пътниците прекарали близо 4 часа по тъмно на магистрала \"Струма\". Твърдят, че шофьорът източил гориво за себе си и затова не успели да стигнат до София.   38-те туристи тръгват от автогара „Сердика” за Гърция. По време на престоя им в Гърция всичко е било нормално. „На връщане, много късно вечерта, около 22:30 ч. закъсахме на магистралата, след разклона за Дупница. Вътре имаше един шофьор и една екскурзоводка. Спряхме и започна едно суетене. Разбрахме, че е свършило горивото на автобуса”, разказва за предаването на Нова „Здравей, България” една от пътничките в автобуса. „Не се следваше някакъв план на поведение, когато има някакъв проблем. Кой е длъжен да каже на пътниците, че има проблем и да има план какво да направи. Изчезнаха и екскурзоводката, и шофьора, и така около 15 минути”, допълва друга пътничка. Когато пътниците решават да потърсят помощ на телефон 112, им казват да сложат светлоотразителния триъгълник. Но се оказва, че няма такъв. Пътниците се притеснили и от тъмнината вътре в автобуса, тъй като шофьорът не пуснал светлините, за да не се изхаби акумулатора.   „Ние, като туроператорска фирма носим отговорност за нашите туристи. Същият автобус е бил планиран на следващия ден да пътува до Пампорово. И като пресметнахме горивото, в него е трябвало да има още 150 литра нафта. Управителят на транспортната фирма, чийто автобус е нает, не знаеше къде е нафтата и не можеше да посочи с пръст кой е виновен”, включи се в предаването „Здравей, България” Добромир Илиев, управител на туристическата фирма „Глобал тур”. От транспортната фирма „Еделвайс 0707”, осигурила автобуса за екскурзията, отказаха да застанат пред камера. Но предположиха, че чужд човек на някоя от спирките е източил нафтата. По информация на Нова обаче въпросната фирма „Еделвайс 0707” през 2016 г. е хваната за трафик на бежанци, а през 2017 г. Григор Григоров, който е неин управител е осъден за трафик на бежанци.    ", "date": "2018.05.01", "title": "Туристи нощували на магистрала, свършило горивото в автобуса"}
{"url": "http://epicenter.bg/article/D-r-Angen-Kunchev--Ako-iskate-da-se-hranite-zdravoslovno--gledayte-i-chetete-etiketite/153171/2/0", "text": "Ангел Кунчев, главен държавен здравен инспектор, коментира в предаването „Здравей, България” на Нова телевизия двойния стандарт при храните в Източна и в Западна Европа. Разговорът в студиото започна с коментар на използването на трансмазнини - оказва се, че в продаваните в Източна Европа храни те са по-застъпени.   \"Не можем да кажем, че трансмазнините са просто отрова, която някой влага нарочно в храните и ние се тровим с тях. Всичко е въпрос на доза. Да, те може да имат място в храната и са влезли в много технологии, особено в сладкарската промишленост. Но когато започва да се прекалява и в чисто икономически причини влагаш по-евтината мазнина, за да замести другите растителни мазнини, тогава нещата отиват на зле. Затова е важен етикета, защото ние можем до известна степен да ограничим този прием с продукти, котио са малко по-скъпи, но по-качествени\", каза той.    Проблемът с двойния стандарт при храните бе обсъден на кръгла маса под патронажа на премиера Бойко Борисов. Събитието бе от календара на българското европредседателство и на него бяха и еврокомисарите Мария Габриел и Вера Йоурова. Българите трябва да ядат храна със същото качество, като гражданите в Западна Европа, е категоричното становище на българското правителство. Страната ни настоя държавите-членки да предприемат спешни мерки. Затова ЕК разработи законодателен пакет „Нова сделка с потребителите”, който предвижда по-сериозна защита за крайния потребител, който е по-слабата страна в сделката продавач-купувач. Според комисар Йоурова вредната практика стоки от една и съща марка да имат различно качества в Западна и в Източна Европа ще се преустанови още от тази Европейска комисия, т.е. до 2019 г.   Ако човек иска наистина да се храни здравословно и да си купува само качествена храна от магазините, трябва да чете етикетите много внимателно, съветва Ангел Кунчев.   „Друг е въпросът, че ако се съберат достатъчно доказателства за изключително вредния характер на тези храни, нормалната стъпка  е те проста да бъдат забранени за употреба. Но това изисква доста научни доказателства в каква степен и какво ниво на прием те започват да стават вредни”, каза още Ангел Кунчев, главен държавен здравен инспектор. И обърна внимание, че наредбите са забранили влагането на мазнини в детските храни. „Не могат да бъдат пържени и обработвани по определена технология, както и използването на такъв тип мазнини. Маргарин не може да бъда използват на тези места. При най-ниските възрасти изискванията са доста по-сериозни”, добави Ангел Кунчев, главен държавен здравен инспектор. И добави: „Когато кажеш плодово мляко и съдържанието на плодове в него са два пъти по-малко, отколкото в Западна Европа, това вече е нечестна практика”.    ", "date": "2018.05.01", "title": "Ангел Кунчев: Ако искате да се храните здравословно, гледайте и четете етикетите"}
{"url": "http://epicenter.bg/article/Vezhdi-Rashidov--Podkrepyam-muzikantite-ot-BNR--osnovatelno-pretendirat/153173/2/0", "text": "Председателят на комисията по култура в парламента Вежди Рашидов заяви в предаването \"Тази сутрин\" по БТВ, че подкрепя музикантите от БНР, които излязоха на протест с искане за по-високи заплати. Според него обаче трябва да се търсят трайни решения и да се дават пари за творчество, а не „на калпак, за отглеждане”.   „Радиото още от социализма не се е реформирало, инфлацията е убила голяма част от парите, а те са останали на ниски заплати. Основателно претендират за пари”, призна Рашидов. „Ще се опитам да намерим трайни форми тези хора да се чувстват добре”, обеща той. „От друга страна, неслучайно питах: Колеги, знаете ли колко държавни опери и театри има в 60-милионна Италия? Нула. Държавата дава пари, но под друга форма – за проекти, което означава за творчество, а не „на калпак” пари за отглеждане. Така ние трябва бавно да минаваме към тази форма”, коментира бившият културен министър.   „Шест формации за едно радио, една бюджетна организация, това е доста тежко. За една малка държава от 6 милиона шест формации само в радиото е силно. Трябва може би да се оптимизира”, отбеляза той, като допълни, че трябва да се търси трайно решение.   По думите му пътят, който председателят на бюджетната комисия Менда Стоянова е предложила, не е лош – да се обединят и да са под шапката на министерството, на субсидия.   „54 държавни театъра на 6 милиона – нали се сещате, че това са парите на всички нас. Трябва така да ги разхвърляме, че да има например 50 милиона да раздаваме за проекти, за творчество, а не за отглеждане”, посочи Рашидов.   „Тогава само даваме едни пари, но нали трябва да получим творчество. Този, който мисли, че трябва да прави изкуство и някой да го гледа само защото го прави…изкуството е духовен продукт. В света е така – един писател прави огромни тиражи, един художник като Пикасо продава за милиони”, изтъкна той.  ", "date": "2018.05.01", "title": "Вежди Рашидов: Подкрепям музикантите от БНР. Основателно претендират за пари"}
{"url": "http://epicenter.bg/article/Biser-Petkov-pozdravyava-vsichki-trudeshti-se-po-povod-1-may/153175/2/0", "text": "Министърът на труда и социалната политика Бисер Петков поздравява всички трудещи се по повод Международния ден на труда и работническата солидарност - 1 май. Поздравлението е публикувано на страницата на министерството.   Честването на днешния ден е глобална инициатива с над 130-годишна история, породена от стремежа за защита на правата на трудещите се и постигането на достойно заплащане и справедливи условия на труд, отбелязва министър Петков. Той припомня, че правителството в началото на мандата си постави като приоритетни задачи увеличаването на доходите чрез заетост и по-голяма производителност на труда. \"Една година по-късно честно и с удовлетворение мога да кажа, че въпреки трудностите вървим уверено към изпълнението на тези цели\", допълва Бисер Петков. Данните на Евростат за 2017 г. показват, че България е на първо място по ръст на заетостта в Европейския съюз. Делът на работещите във възрастовата група 20-64 години се е повишил с 3,6 процентни пункта до 71,3 на сто, което е близо до средното ниво за ЕС. В последните години стойността на показателя расте устойчиво и все повече се доближава до заложената за България цел в стратегията \"Европа 2020\" - 76 на сто заетост. Производителността на труда също бележи ръст. През последното тримесечие стойността на показателя се е повишил с 3,8 процента, отчита министърът на труда и социалната политика. В поздравлението за празника той отбелязва, че честването на 1 май неизбежно води и до въпросите за доходите на трудещите се. \"За съжаление по този показател България все още заема последно място в Европейския съюз, но не можем да не отчетем, че в последните години у нас има сектори, в които възнагражденията все повече се доближават и дори надхвърлят средноевропейското равнище\", допълва министърът. Целенасочено полагаме усилия и за повишаването на доходите на по-нискоквалифицираните работници, отбелязва Бисер Петков. Той припомня, че от 1 януари 2018 г. минималната заплата беше увеличена от 460 на 510 лв., което е ръст от близо 11 на сто. Това повиши доходите на над 424 000 работещи българи, допълва министърът. Бисер Петков посочва, че по-високият размер на минималната заплата ще мотивира търсещите работа и ще допринесе за намаляване на риска от бедност сред работещите. \"Увеличението й отразява заявения приоритет на правителството за устойчиво повишаване на стандарта на живот в България. Едновременно с това продължаваме и диалогът със социалните партньори за постигане на споразумение за определяне на минималната заплата чрез прозрачен механизъм\", се отбелязва още в поздравлението. Министър Бисер Петков допълва, че усилията на правителството за създаване на предвидима и сигурна бизнес среда намират отражение в общото увеличение на заплатите в България. По последни данни на Евростат заплатите са се увеличили с 12 на сто на годишна база.   Средното възнаграждение в страната надхвърля 1000 лв., а в сектори с висока добавена стойност като информационните и комуникационните технологии средната заплата е над 3000 лв., припомня министърът на труда и социалната политика. \"Паралелно с работата за създаване на условия за разкриване на качествени и високоплатени работни места, съвместно със социалните партньори и гражданското общество, полагаме непрекъснато усилия за усъвършенстване на трудовото законодателство и за подобряване на условията на труд в България\", се посочва още в поздравлението. Бисер Петков отбелязва, че за да бъде в крак с времето, законодателството непрекъснато трябва да се усъвършенства в съответствие с динамично променящите се икономика и условия на труд. Само по този начин може да се отговори на предизвикателствата и рисковете, свързани с демографската ситуация в България, новите форми на заетост и влиянието на развитието на съвременните технологии, допълва министърът. Според Бисер Петков трябва да си дадем сметка за тези динамични процеси, за да настроим адекватно законодателната системата и политиките спрямо развитието на труда в бъдеще, да запазим социалната закрила на работещите и да отговорим на потребностите на работодателите и трудещите се. \"Вярвам, че ако обединим усилията си, това ще се случи. По този начин ще създадем условия за създаването на по-качествени работни места с по-високи заплати и по-добри условия на труд и ще убедим много българи, които търсят по-добър стандарт на живот в чужбина, да изберат да се завърнат у нас\", заявява министърът на труда и социалната политика.   \"На всички трудещи се пожелавам да бъдат здрави, да повишават квалификацията и уменията си и да се чувстват удовлетворени от резултатите на своя труд. Честит 1 май!\", заявява Бисер Петков.", "date": "2018.05.01", "title": "Бисер Петков поздравява всички трудещи се за 1 май"}
{"url": "http://epicenter.bg/article/Vasko-Krapkata---quot-Atlas-quot--i--quot-Medikus-quot--sviryat--quot-Rok-za-truda-quot-/153178/2/0", "text": "Конфедерацията на труда \"Подкрепа“ чества 1 май с 9-часов „Рок за труда“, КНСБ организира безплатни консултации в информационни шатри в столицата и 15 града на страната.   „Подкрепа“ организира празнично шествие в София от 11.00 ч. от пл. “Света Неделя” до музей “Земята и хората”, където от 12.30 ч. започва концерт “РОК ЗА ТРУДА”. Президентът на КТ \"Подкрепа\" инж. Димитър Манолов отбеляза по повод честването на 1 май, че в България тази традиция дълги години е била прекъсната. \"С нея се занимават някакви хора, които не знам какво отношение имат към проблемите на хората, освен да ги задълбочават\", каза инж. Манолов, цитиран от „Канал 3“. \"Затова от миналата година нашата конфедерация реши по някакъв да отбелязва 1 май и решихме да се обърнем към рока, който е най-демократичната музика, която хората са могли да измислят. Да се позабавляваме малко, ще минем по улиците, ще кажем какво искаме“, допълни инж. Манолов.   За почти 9-часовия \"РОК ЗА ТРУДА\", който започва от 12,30 ч. пред музей \"Земята и хората\", на сцената ще излязат групите \"Спринт\", \"Синдикатът\", \"Васко Кръпката\", \"Атлас\", \"Медикус\", \"Rock Session\", \"Хоризонт\", \"Милена\", \"Дисонанс\", \"Буги Барабата\", \"Хоризонт\", \"Ша-Ша\", \"Еталон\", \"Георги Денков и приятели\", \"Ритъм Бойс\" и други.  \"Пожелавам на българските работници здраве, кураж и средства, с които да си купят всичко останало\", пожела президентът на КТ \"Подкрепа\" Димитър Манолов в празничния ден. Според него посланието на 1 май е, че \"двама са по-силни от един и ако не сме заедно, един по един ще ни мачкат, както поискат“. \"Другото послание е, че без борба, няма победа“, посочи президентът на КТ „Подкрепа“.   Другият синдикат - КНСБ, ще отбележи празника с чествания в цялата страна. В София ще бъде поставена шатра, в която представители на КНСБ и Младежки форум 21 организират мобилен синдикален информационен център. На място освен полезни материали, всеки може да получи и безплатна трудово-правна консултация от експертите на КНСБ. Събитието ще започне в 10.30 часа пред Националния дворец на културата, откъм билетния център, срещу литературен клуб \"Перото. От КНСБ обещават много изненади за малки и големи. Синдикатът е обявил организиране чествания в още 15 града. В някои от тях също ще има информационна кампания, в други поднасяне на цветя и митинги, спортни състезания, забавления за децата.     ", "date": "2018.05.01", "title": "Васко Кръпката, \"Атлас\" и \"Медикус\" свирят \"Рок за труда\""}
{"url": "http://epicenter.bg/article/Ninova-povede-parvomayskoto-shestvie-na-BSP/153179/2/0", "text": "Лидерът на БСП  . Хилядите червени избухнаха във възторжени викове - \"БСП\". . С тези думи председателят на БСП Корнелия Нинова даде началото на първомайското шествие. Тази година, традиционното за левицата събитие, е за достоен труд, срещу бедността и корупцията. 15 000 души, дошли от цялата страна в София, тръгнаха на шествие от паметника на Незнайния войн към Министерския съвет, където ще се проведе протестът. Те носят плакати с надписи: \"Корупцията ни прави бедни\"; \"Не ни превръщайте в нация от обслужващ персонал\"; \"Заплата на хигиенист в Германия - по-висока от учител в България\". Група младежи, облечени в тениски с надпис \"Оставка\", носят транспарант \"Работим и сме бедни\".     Някои от протестиращите носиха плакати с надписи \"Болниците не трябва да бъдат търговски дружества\", \"Не ни превръщайте в нация от обслужващ персонал\", \"Качественото образование е право на всеки българин\", \"   Други пък призоваваха: \" , \"Искам бъдеще тук\", \"Държавна подкрепа за българското производство\".    В 11 ч червеното шествие тръгна от Паметника на Незнайния войн по ул. \"Раковски\" и бул. \"Дондуков\" към сградата на Министерския съвет. С приближаването на \"Дондуков\" 1 множеството започна да скандира \"Оставка\". Шестващите, скандирайки \"Оставка\", продължиха по бул. \"Раковски\" и бул. \"Дондуков\", за да завършат марша си пред сградата на Министерски съвет.  Много от младежите са облечени с черни тениски с надпис \"Оставка\". Част от участниците в процесията са облечени в униформите на различни професии.   Очаква се словото на Нинова.  ", "date": "2018.05.01", "title": "Нинова поведе първомайското шествие на БСП"}
{"url": "http://epicenter.bg/article/Preizbraha-prof--Lyutskanov-za-predsedatel-na-Oblastniya-savet-na-ABV-v-Stara-Zagora/153186/2/0", "text": "Проф. Михни Люцканов бе преизбран единодушно за председател на Областния съвет на ПП АБВ в Стара Загора на проведената 29 април отчетно-изборна конференция, съобщиха от пресцентъра на партията. Конференцията избра 22-членен Областен съвет и предложи имената на шестима представители в Националния съвет. Сред тях е и председателят на АБВ Константин Проданов.   На форума бе констатирано доброто организационно състояние на структурата .  Очертани бяха приоритетите в бъдещата работа на организацията ,  като разширяване на влиянието в общността, подготовка за следващите избори, подобряване на сътрудничеството и партньорството с други формации в ляво-център.   На конференцията присъстваха председателят на партията Константин Проданов и председателят на АБВ - Младежи Любомира Ганчева.  На предстоящия на 19 май III редовен конгрес на ПП АБВ областната организация на Стара Загора ще бъде представена от 40 делегати.   ", "date": "2018.05.01", "title": "Преизбраха проф. Люцканов за председател на Областния съвет на АБВ в Стара Загора"}
{"url": "http://epicenter.bg/article/Zhena-oglavi-Evropol-za-parvi-pat-v-istoriyata/153182/7/0", "text": "Бившият началник на белгийската криминална полиция Катрин де Бол официално пое поста изпълнителен директор на Европейската полицейска агенция (Европол), съобщи Нова телевизия. „За първи път в историята тази институция се ръководи от жена“, се казва в официално изявление на агенцията. Съветът по правосъдие и вътрешни работи на Европейския съюз одобри Катрин де Бол за тази длъжност на планирано заседание в Брюксел на 8 март. Тя замени досегашния шеф Роб Уейнрайт. Назначението е за срок от четири години. \"Основната ми задача ще бъде да се увеличи доверието в агенцията, както и да се повиши ефектът от работата й. Необходимо е също да се гарантира запазването на баланса между оперативните нужди на страните-членки и ролята на Европол в областта на сигурността“, каза де Бол след назначаването си. 48-годишната дама е юрист по образование. Била е офицер от жандармерията, а след това - служител в криминална полиция. През 2012 г. става генерален комисар на Федералната полиция на Белгия, като отново е първата жена на този пост.     ", "date": "2018.05.01", "title": "Жена оглави Европол за първи път в историята"}
{"url": "http://epicenter.bg/article/Balgarka-sred-osemte-zhertvi-na-burya-v-Alpite/153195/7/0", "text": "Загиналите при бурята в Швейцарските Алпи в неделя туристи вече са осем, сред които и една българка, предадоха АФП и Дарик, като се позоваха на местната полиция. Жената, на 52 години, е починала днес в болница, след като е получила хипотермия. Освен българката са загинали и петима италианци. Жертвите са били част от две групи от общо 14 туристи. 59-годишен италиански водач е загинал на място при падане.    Трима души - швейцарец, французойка и италианка - са хоспитализирани в тежко състояние. Останалите петима туристи от двете групи също са получили хипотермия, но са пострадали по-леко. Изненадани от бурята, 14-те човека са били принудени да прекарат нощта на неделя срещу понеделник на открито на височина от 3270 м. Сигналът за тревога е бил подаден вчера рано сутринта от стопанина на заслон, където двете групи е трябвало да прекарат нощта. Двама швейцарски алпинисти, съответно на 21 и на 22 години, са починали от измръзване и изтощение на съседен масив.   ", "date": "2018.05.01", "title": "Българка сред осемте жертви на буря в Алпите"}
{"url": "http://epicenter.bg/article/Benyamin-Netanyahu--Izrael-ne-iska-voyna-s-Iran/153198/7/0", "text": "Израел не иска война с Иран, увери днес израелският премиер Бенямин Нетаняху, цитиран от Ройтерс и БТВ. Агенцията отбелязва, че той е направил това ден след като разкри, според него, доказателства за тайни ирански дейности за сдобиване с ядрено оръжие въпреки международното споразумение за ограничаване на ядрената програма на страната. Попитан в интервю за американската телевизия Си Ен Ен дали Израел иска война с Иран, Нетаняху отговори, че \"никой не се стреми към такова развитие\". \"Иран е онзи, който променя правилата в региона\", подчерта той. Днес Международната агенция за атомна енергия (МААЕ) повтори, че няма \"никаква достоверна индикация\" след 2009 г. Иран да развива ядрена оръжейна програма, предаде Франс прес. Израел и Иран са заклети врагове. Смята се, че Израел е нанесъл редица удари по ирански военни цели в съседна Сирия. Израелският премиер е отявлен критик на международното споразумение за иранската ядрена програма. Американският президент Доналд Тръмп си даде срок до 12 май да реши дали ще изтегли Съединените щати от сделката, сключена при неговия предшественик на поста Барак Обама.  ", "date": "2018.05.01", "title": "Бенямин Нетаняху: Израел не иска война с Иран"}
{"url": "http://epicenter.bg/article/Balgariya-izleze-ot-cherniya-piratski-spisak-na-SASht/153199/7/0", "text": "България вече не е включена т. нар. черен списък за защита на интелектуалната собственост на САЩ (\"Специален списък 301\").   Страната ни неизменно фигурираше в него последните 5 години. В списъка попадат търговски партньори на САЩ, които според Вашингтон не защитават ефективно правата на интелектуалната собственост или пречат на технологични американски компании, които разчитат на защитата на правата си в тази сфера.   Страните са разделени на две части – Списък на наблюдаваните и Списък на приоритетно наблюдаваните. Вторият включва страните, за които има най-сериозни притеснения. Тази година в него влизат 12 държави: Русия, Китай, Украйна, Индия, Канада, Алжир, Аржентина, Чили, Колумбия, Индонезия, Кувейт и Венецуела. В Списъка на наблюдаваните държави са 24 страни: Виетнам, Тайланд, Турция. Швейцария, Румъния, Гърция, Мексико, Пакистан, Перу, Саудитска Арабия, Бразилия, Египет, Барбадос, Боливия, Коста Рика, Доминиканската република, Еквадор, Гватемала, Ямайка, Ливан, Таджикистан, Туркемнистан, ОАЕ, Узбекистан.   Идеите и креативността на американските предприемачи подкрепят икономическия ръст и дават работа на милиони американци. Този списък е ясен сигнал за нашите търговски партньори, че защитата на интелектуалната собственост на американците е основен приоритет за администрацията на президента Доналд Тръмп, коментираха от агенцията по търговията на САЩ (USTR, Office of the United States Trade Representative). Според оценките на американското правителство бизнесите, свързани с интелектуална собственост, пряко или непряко дават работа на 45,5 млн. американци, което е около 1/3 от всички работещи в САЩ, отбелязва БТВ.", "date": "2018.05.01", "title": "България излезе от черния пиратски списък на САЩ"}
{"url": "http://epicenter.bg/article/Kak-praznuvat-1-may-na-Balkanite--Protestni-shestviya-i-aresti/153203/7/0", "text": "Международният празник на труда 1 май бе отбелязан не само с празнични, но и с протестни шествия в някои страни на Балканите.   В Хърватия празникът започна със символично шествие на Съюза на независимите синдикати в страната под мотото \"За реформи, за народа\". Протестът призова за справедливи заплати, по-добри условия на труд, качествено образование, достъпна за всички здравна система, ефективна съдебна система и възстановяване на доверието в институциите. В загребския парк \"Максимир\" кметът Милан Бандич и тази година организира раздаване на 60 000 порции боб за гражданите, а на входа на парка председателят на опозиционната Социалдемократическа партия (СДП) Давор Бернардич раздаде червени карамфили.   Черна гора и Босна и Херцеговина са единствените от бивша Югославия, в които нямаше символични протести, а само празнични шествия. В   Турция първомайските протести доведоха до арести. Полицията в Истанбул арестува повече от десет протестиращи на площад \"Таксим\" в града, противопоставяйки се на забраната за достъп до площада по случай празника. Малка група от около 25 души се опита насила да стигне до Таксим. Площадът има особена символична стойност за Турция, откакто през 1977 г. бяха убити 43 души по време на празника за 1 май. Тогава по демонстрантите беше стреляно от близка сграда.   В гръцката столица Атина голяма част от централната част бе затворена за движение на автомобили заради организираните от синдикатите демонстрации. Членовете на двата основни профсъюза на страната „ADEDY“ и“ GSEE“, се събраха на централния площад „Клафтмонос“ за протести срещу осемте години строги ограничения върху гърците. На Деня на труда бе парализирано и гръцкото корабоплаване с 24-часовата стачка на гръцките моряци. Общогръцката федерация на моряците заяви, че действията са в името на продължаващия спор за промени в законите, регулиращи корабоплаването в Гърция.   В Сърбия Деня на труда бе отбелязан от членове на Социалистическата партия и на управляващата коалиция. Вицепрезидентът Александър Антич поздрави гражданите с „икономическото израстване“ на страната. Според него \"само една икономически силна Сърбия може да бъде социално отговорна и правата на работещите могат да бъдат защитени само в такава страна\".    ", "date": "2018.05.01", "title": "Как празнуват 1 май на Балканите: Протестни шествия и арести"}
{"url": "http://epicenter.bg/article/Anton-Gitsov--Aneksiyata-na-Krim-i-mezhdunarodnoto-pravo/153180/11/0", "text": "       След неодавнашното си  посещение си в Крим, Волен Сидеров обяви, че Крим не е анексиран, и в тази връзка неговият партньор в Патриотичния блок Валери Симеонов заяви обратното, както и че действията на Русия са акт на агресия и са в нарушаване на международното право, а от \"Демократична България\"  заявиха, че \"става дума за украинска територия, окупирана от Русия и анексирана от нея\". Помолен за коментар, зам.-председателят на ГЕРБ Цветан Цветанов каза, че не приема тезата на лидера на \"Атака\", че няма окупация на Крим.      Нека погледнем обаче как стои въпроса от руска гледна точка.  В исторически план Кримският полуостров е бил неизменна част от Русия. През първата половина на 19 век Русия превръща най-големия град на полуострова - Севастопол, в база за своя Черноморски флот и по време на Втората световна война битката за Севастопол е една от най- ожесточените между Вермахта и Червената армия.   През 1954г.,  Никита Хрущов го присъединява към Украйна , но според Михайл Горбачов, това е незаконна анексия в полза на Украйна, тъй като този акт е осъществен без да се вземе мнението и съгласието на преобладаващото руско население там.   Това мнение се споделя и от някои западни историци и анализатори между които професорът от Кентския университет. Ричард Сакуа в книгата му \"Frontline Ukraine\".Въпреки това, след разпадането на Съветския съюз проблеми няма, Крим е автономна република, между Русия и Украйна има споразумение Русия да запази използването на изключително важната за нея стратегическа военноморска база в Севастопол, която и дава възможност за излаз към Средиземно море и Атлантическия океан.     Положението обаче коренно се променя в началото на 2014г., когато не без съдействието на САЩ проруското правителство на Янкулович е заменено от проамериканско националистическо такова със силен анти- руски уклон, което не е прието добре от руското население в Крим, а и в Донбас и Донецк. Отделно за Русия възниква реалната опасност, това правителство да прекрати споразумението за руската база в Севастопол и тя да се превърне в американска и натовска такава, създавайки по този начин заплаха за нейната националната сигурност.   Това е абсолютна недопустимо за Москва, и за нея единственият изход е Крим да се присъедини обратно към Русия. На 16 март 2014г. в Крим се провежда референдум, има и чужди наблюдатели, няма никакво присъствие на руски войски и 95.5% от участниците в референдума гласуват за присъединяване към Русия.   Отделянето на Крим от Украйна чрез референдум действително влиза в противоречие с Украинската конституция, но трудно може да бъде определено като анексия, защото анексия означава присъединяването на една чужда територия чрез предварителна военна интервенция и окупация от армия. Такава в Крим по време на референдума няма.       Действията на Русия по отношение на Украйна и Крим напомнят силно Карибската криза от октомври 1962г., когато в отговор на разполагането от САЩ недалече от границата със Съветския съюз край Измир в Турция, на ракети със среден радиус на действие, Съветския съюз  започва изграждането на ракетна база в Куба. Америка се чувства застрашена, Латинска Америка е нейният \"заден двор\", където не може да се допусне  разполагане на съветски военни бази.   Кенеди заплашва да бомбардира съветските инсталации и опасността от война е избегната чрез дипломатически преговори и взаимни отстъпки. Аналогично, Украйна е нещо като  свой \"заден двор\" за Русия, след разпадането на Съветския съюз тя е обградена от проамериканаски и анти- руски държави като станалите членки на НАТО  Литва, Латвия и Естония, в Грузия при бившият президент Саакашвили бяха проведени съввместни американо- грузински военни учения.   Това Русия преглътна, но нямаше начин да допусне един проамерикански режим в Украйна, изявяващ желание Украйна да стане член на НАТО, да и отнеме военноморската база в Севастопол и да я предостави на САЩ и НАТО. Когато става дума са геополитически интерес, за национална сигурност, международното право в случай като този е последното нещо, от което държава като Русия ще се вълнува. Което се отнася между впрочем до всички велики сили.        Доколко обаче присъединяването на Крим към Русия противоречи на международното право?        Има два основополагащи принципа, на които се опира международното право, по отношение на отцепването на една територия от дадена държава и оформянето и като самостоятелна независима държава. Единият е принципът за нерушимост на границите а вторият за правото на самоопределение.        Правото за самоопределение е закрепено в Хартата на ООН, както и в редица други международни конвенции. На базата на този принцип беше създадена държавата Косово. Но както в Косово, така и в Крим, от Сърбия и съответно от Украйна бяха откъснато територии, което противоречи на международно утвърдения принцип за териториален интегритет, или за нерушимост на границите, който е заложен в глава първа чл. 4-ти на Устава на ООН.      Случаите с Косово и Крим демонстрират сериозно противоречие между правото на самоопределение и нерушимостта на границите, както и стремежът на силните държави да се облягат на единия или на другия принцип, съгласно собствените интереси. Пример в това отношение е Великобритания. До 1713 г. Гибралтар е бил част от Испания, но е завладян от Британската империя, която изгражда там военноморска база и постепенно населява територията с британски граждани. Испания иска да си върне Гибралтар, но на референдум през 2002г. преобладаващото британско население гласува Гибралтар да остане част от Обединеното кралство.   По същия начин Фолклендските острови в близост до Аржентина  са постъпено заселени от британци, провъзгласени са през 1918г. за Британска задморска територия, и през 2013 г., след референдум населението гласува да остане под управлението на короната. Позицията на Лондон е, че заселниците имат право на самоопределение. Според Аржентина това не важи при нарушение на принципа на нерушимост на границите.       И САЩ имат проблеми  по отношение на прилагането на принципите на правото на самоопределение и нерушимостта на границите. До 1893г. Хаваите са конституционна монархия но на 16 януарисъщата година дипломатическата и военна мисия на САЩ в тази страна организират преврат. В Хаваите се заселват американски емигранти, като постепенно коренното население става малцинство.   На 21 юли 1959 г. в Хаваите е организиран референдум с предизвестен изход и на 21 август 1959 г. Хаваите официално са обявени за 50-ти американски щат. Мексико също става жертва на американските апетити. След получаването на независимост от Испания, на 4 октомври 1924 г.  ново сформираният  Мексикански Конгрес обявява създаването на Обединените мексикански щати. На територията на Тексас обаче американските заселници постепенно надвишават по численост мексиканците.   През октомври 1835 г. те организират т.н. Тексаска революция и през март обявяват независимост и създаване на република, която Мексико не признава. През 1845 г. тя е анексирана и става 28-ят щат на САЩ. По- късно, даже без никакви претенции за право на самоопределение, в резултат на военни действия и окупация, САЩ отнемат от Мексико днешните американски щати Калифорния, Невада и Юта, части от Аризона, Уайоминг и Колорадо и Ню Мексико.       По подобен начин стои и въпроса с кюрдите. Съгласно международното право, те имат право на самоопределение. Само че, никоя от великите сили не им го признава. Турция например призна правото на самоопределение на албанците в  Косово, но отрича това право не само на собствените кюрди, но и на собствените кюрди, че и на кюрдите в Ирак и Сирия.       Така че, законността на отделянето чрез референдум  на една народност с територията, която населява, от друга държава, може да противоречи или да не противоречи на международното право, според това как днес великите сили го тълкуват, а те го тълкуват според собствените си геополотически интереси. САЩ подкрепиха това право на Косово и в замяна им беше дадена възможността да изградят най-голямата военна база на Балканите.   Освен на Крим, Русия подкрепи правото на самоопределение на откъсналите се от Грузия Абхазкия и Южна Осетия,  но пък все още не признава независимостта на Нагорни Карабах, откъснал се като самостоятелна държава от Азербайджан с референдум през 1991г. за да не дразни Баку, въздържа се и от подкрепа на стремежа към самоопределение  и независимост на кюрдите в Ирак, Турция и Иран, за да не си разваля отношенията с тези страни.   Така че, днес, великите сили отдавна са се отказали от зачитане на международното право; то се изважда от нафталина и изтупва от прахта, само когато това им е угодно.        А за разрешаването на международни  конфликти има създаден механизъм- Съвета за сигурност при Обединените нации. Само с негова приета резолюция,  следва да бъде предприета военна интервенция в район с размирици  или срещу страна, която ги причинява, или осъществява действия застрашаващи сигурността на местно население или на  съседни държави.   При разпадането на Югославия обаче, срещу Сърбия бяха предприети военни действия, без решение на Съвета за сигурност. Същото стана и при войната и бомбардировките срещу Ирак, Либия и Сирия. Последният пример беше ударът с ракети върху контролирана от сирийското правителство територия от страна на САЩ, Великобритания и Франция като предупреждение към режима на Асад за използване на химическо оръжие. Постоянният представител на САЩ при ООН Ники Хейли заяви, че САЩ ще извършат такава операция със или без резолюция на ООН, както и стана. САЩ и Великобритания изразиха даже мнението, че е безсмислено да се търси одобрение на планираната наказателна операция срещу Сирия, защото Русия ще наложи вето. Но такава позиция обезсмисля самото съществуване и роля на Съвета за сигурност, защото налага една нова доктрина в международните отношения-  правото на силните да определят, кой е крив и кой право и да раздават правосъдие.     На практика тази доктрина се прилага и в момента от по- силната Турция спрямо по- слабата Сирия, чрез  военни операции на турската армия на сирийска територия срещу местните кюрди.        През пролетта и лятото на 1994г. правителството на Руанда, намиращо се под под контрола на племето хути предприе масово изтребление на хора от племето тутси, характеризирано от международната общност като геноцид. Осъдително събитие, което напълно оправдаваше в съответствие с международното право  приемане на съответна  резолюция от Съвета на Сигурност и изпращане на сили на ООН в тази страна за предотвратяване на погрома върху тутси населението.   Но Руанда е в Африка, там няма петрол или газ, не е интересна в политически план,  и изтреблението на невинни хора беше извършено пред безучастния поглед на великите сили. Украйна обаче, и по- специално Крим са важни елементи в геополитическите планове на САЩ и НАТО за изолация на Русия, която тръгна да възстановява двуполюсния модел, така както той съществуваше по времето на Съветския съюз. Също така, Сирия не е като Руанда, там има петрол и газ, през нейната територия е възможно изграждането на газопровод към Европа през Средиземно море, затова тя е поле на геополитически интереси и сблъсък. Русия не само вече има в Сирия военноморска и сухопътна база, но и е получила концесии за добив на петрол.   А веднъж установила контрол върху Сирия, тя може, току виж, да разпространи влиянието си върху съседни страни от региона и да застраши американските интереси и тези на съюзниците от НАТО. И в този сблъсък, международното право витае някъде из мъгливите облаци, зачитането на териториалната цялост на Сирия, може да е в полза на Русия, но не и на главните и геополитически противници- САЩ и Великобритания и даже не в интерес и на поддържащата с Русия приятелски отношения Турция.        Следва да се отбележи,  че и  приемането на резолюция от Съвета за Сигурност не е гаранция, че страната срещу която тя е гласувана, ще я изпълни, или че великите сили ще я принудят да я изпълни.  След шестдневната израело- арабскта война от 1967г. Съвета за сигурност гласува ред резолюции, в които заяви, че е недопустимо завладяването от Израел на чужди територии чрез военни действия. На 23 декември 2016г. Съвета за сигурност за пореден път прие резолюция (САЩ се въздържаха), с която обяви изграждането на израелски селища на Западния бряг за нарушение на международното право и призова Израел да спре изселническата дейност. Окупацията на палестински територии и заселническата дейност продължава, но никой и не помисля да наложи санкции на Израел  за нарушаване на международното право.       Що се отнася до България, очевидно е, че членството и в НАТО и ЕС силно ограничава възможността и да има самостоятелна външна политика, в съответствие с нейни специфични национални  интереси. България, в съответствие с декларираната безрезервна евроантлантическа солидарност, предостави въздушната си територия на американските и натовски самолети за атака върху Сърбия, подкрепи войната срещу Ирак и даже даде жертви в тази страна, а неотдавна изказа на практика подкрепа на ракетните операции на САЩ, Великобритания и Франция срещу Сирия, т.е. подкрепи действия, не основани на международни право, което изисква те да са одобрени от резолюции на Съвета са сигурност на ООН.       Което и не и дава кой знае какво право на български политици да се позовават на международното право, когато обвиняват Русия по отношение на Крим.       Защото за какво международно право може да се говори, когато то днес е превърнато в слугиня на силните на деня?    ", "date": "2018.05.01", "title": "Антон Гицов: Анексията на Крим и международното право"}
{"url": "http://epicenter.bg/article/VMRO--Da-kupuvame-balgarski-stoki--za-da-preborim-dvoynite-standarti-/153193/2/0", "text": "Патриотите от ВМРО призоваха: Да купуваме български стоки, за да преборим двойните стандарти и да защитим българското производство!   \"Така ще бъде направена стъпка към откриване на  повече работни места  в България. Това ще донесе и ръст на икономиката, ще плащаме повече ДДС тук в страната си, а не пари, които ще изтичат от държавата през трети фирми. Така ще можем да разработим българските марки и ще направим крачка към преодоляване на демографския дисбаланс\", се казва в позицията на партията.   Тя продължава така: \"Ето това е позицията на Патриотите от ВМРО по отношение на скандала с двойните стандарти при храните и услугите по отношение на страните от т.нар. Западен и Източен блок в ЕС.   България е известна със своята култура в областта не само на хранителната промишленост. Но нека започнем от нея. Братя и сестри, нека подкрепим българските производители и марки. Да направим своя еврореалистичен избор без да се самозалъгваме, че мегапроизводителите в световен мащаб ще променят политиката си и това даже няма да се отрази на цените. Ние Патриотите от ВМРО – Българско национално движение винаги сме заставали зад българските производители. Ние винаги сме се борили да има равни условия за живот във всички населени места в Родината ни. Ние, в лицето на един от най-успешните евродепутати – Ангел Джамбазки, винаги сме отстоявали приоритетността на националната идентичност в голямото европейско семейство.Ето защо ние ще направим законодателна инициатива за подкрепа на българските производители!   Ето защо ние Патриотите от ВМРО ви призоваваме да подкрепите в избора си българските производители на продукти и услуги от всякакво естество. Това е и подкрепа към българската икономика на всички нива. Това ще подобри и качеството им на чисто пазарен принцип. Плащайки за стока, произведена тук – в България, с български продукти, всички ние внасяме пари в държавния бюджет, който в крайна сметка „плаща“ за допълнителните социални, културни и всякакви други обществени дейности на държавата. Това е бюджетът, от който се плащат парите за здравеопазване, сигурност и отбрана. Това са нашите пари – нашата България!\"  ", "date": "2018.05.01", "title": "ВМРО: Да купуваме български стоки, за да преборим двойните стандарти!"}
{"url": "http://epicenter.bg/article/Pametnikat-na-Buzludzha-shte-se-ohranyava-denonoshtno/153194/2/0", "text": "На 30 април вечерта на Бузлуджа бе поставена кабина за охраната на монумента. Областният управител Гергана Микова и зам. областният управител Димитър Драчев присъстваха на монтирането й встрани от паметника. Това съобщиха от Областна администрация Стара Загора.   Кабината е оборудвана с всичко необходимо за работата на дежурните полицаи, до нея е прекарано електричество. Охраната ще е 24-часова. Снощи първи дежурство застъпи младши полицейски инспектор Стефан Димитров. Още след началото на смяната му на паметника пристигнаха с няколко коли младежи, които напористо настояваха да влязат вътре, но им бе обяснено, че това е забранено. Разочарованите любители на екстремните преживявания бяха принудени да се върнат обратно.   „В началото на моя мандат казах, че един от приоритетите в работата ми ще бъде съхраняването и социализирането на паметника Бузлуджа. Най-важното на първо време обаче беше да спрем нерегламентираното проникване в сградата, защото знаем колко опасности крие то. Не е тайна за никого, че цели групи млади хора – българи и чужденци, се опитват да влизат вътре, много от тях дори си плащат за това удоволствие. Благодарение на съвместните усилия на Областна администрация и различни институции, с които работихме заедно, охраната вече е факт“, заяви г-жа Микова. Тя допълни, че следващата стъпка ще бъде обследването на сградата. „Надявам се това също да се случи скоро. След като имаме яснота дали и до колко е компрометирана конструкцията, може да се помисли за разчистването и обезопасяването на определена участък вътре в паметника и осигуряване на достъп на туристи до него“, каза още областният управител. ", "date": "2018.05.01", "title": "Паметникът на Бузлуджа ще се охранява денонощно"}
{"url": "http://epicenter.bg/article/Protestirashti-roditeli-obyaviha-voyna-na-darzhavata/153196/2/0", "text": "На протест пред Народното събрание родители със свещи в ръка обявиха война на държавата, предаде репортер на БГНЕС. Няколко родителски протеста се състояха пред сградата на парламента. Техните искания бяха за контрол и по-качествени ваксини и решаване на проблемите с т.нар. вдовишки пенсии. Протестираха и родители на деца с увреждания.   „ Аз съм потърпевша от ваксините. Искам да отида да ваксинирам детето си без да ме е страх какво ще се получи след това и да се кръстя и моля на Господ“, заяви пред БГНЕС Клара Ласкова. „Детето ми е с БЦЖ, което е много рядко заболяване, но това е лекарска грешка. Три месеца е с гной, а сега ще пие антибиотици за туберкулоза. С първата глътка от живота си то получава болести. Трябва да се даде гласност на това, което се случва в държавата. Трябва да се даде шанс за равнопоставеност децата ни да растат както тези в Германия и Англия. Много е трудно да си родител в тази държава“, категорична бе тя. „ Аз съм тук заради ваксините. Не съм против тях, а искам чисти ваксини, както е било някога и е имало контрол. Не мисля, че сега има контрол“, каза още протестиращата майка. Светлозар Никифоров, който е баща на детенце с увреждания подчерта, че държавата трябва да вземе мерки и да приеме закони, които да защитават правата на гражданите й. „Ние специално искаме Закон за личната помощ и преди 13 дни бяхме пред МС и никой не ни обърна внимание от управляващите“, подчерта той. От своя страна Васил Николов, който е председател на Инициативен комитет за качествена и иновативна образователна система подчерта, че години наред се сменят правителства, но няма никаква чуваемост на нуждите и желанията на гражданите. „ Никой не си мърда пръста да свърши нещо, ако не е в негова лична изгода или, ако не му се нареди от някой, от който е подвластен. Никой нищо не прави без изгода. Всичко се прави от немай къде и само, ако някой нареди от горе. Днешният протест има доста искания, но това е социален протест, който е главно заради това, че няма чуваемост. Дали ще бъде за вдовишките пенсии, ваксините, въпросът е, че дори да има някакъв диалог, няма резултат“, каза Васил Николов.  ", "date": "2018.05.01", "title": "Протестиращи родители обявиха война на държавата"}
{"url": "http://epicenter.bg/article/Karayancheva-na-chestvaneto-na-142-ta-godishnina-na-Aprilskoto-vastanie--Povede-horoto-v-Koprivshtitsa-/153197/2/0", "text": "Председателят на Народното събрание Цвета Караянчева участва на 1 май 2018 г. в Копривщица в честването на 142-та годишнина от Априлското въстание. И поведе хорото на градския площад. На този ден по традиция се събираме да отдадем дълбока признателност пред героите на града, проявили безпримерни смелост и родолюбие, заяви председателят на парламента. Благодарна България отдава признателност и на вас – техните наследници, чиято колективна памет е съхранила и възкресява година след година подвига им, обърна се към копривщенци Цвета Караянчева. Нека заедно да предадем на младите поколения всичко, което чувстваме и за което милеем на този ден, призова тя. По думите й, ако не запазим нашето национално чувство, ако не предадем по-нататък тази родова памет, не заслужаваме да бъдем наследници на това славно минало. Вече 142 години за всеки българин Копривщица продължава да бъде знаме на вярата и надеждата, на любовта и светостта на Родината, отбеляза председателят на парламента. Неслучайно идваме тук като на поклонение от всички краища на България и водим децата си, за да попият тази невероятна възрожденска атмосфера, допълни тя. Цвета Караянчева отбеляза, че с Копривщица са свързани такива духовни титани като Георги Бенковски, Тодор Каблешков, Любен Каравелов, Найден Геров, Димчо Дебелянов. Тук е била печатарската машина на Каравелов, на която са  печатани в. “Свобода”, в. “Независимост”, ботевите вестници “Знаме” и “Таралеж” и на която след Освобождението ще бъде печатана и Търновската конституция. Поднесени бяха цветя на гроба на Тодор Каблешков в двора на църквата „Успение Богородично“и пред Паметника-костница в града. На заслужили копривщенци бяха връчени почетни плакети.   ", "date": "2018.05.01", "title": "Караянчева на честването на 142-та годишнина на Априлското въстание. Поведе хорото в Копривщица!"}
{"url": "http://epicenter.bg/article/Stefan-Danailov-kam-fenovete-na-TsSKA--Da-napalnim-stadiona-za-yubileya-na-lyubimiya-otbor-/153200/2/0", "text": "Един от най-големите български актьори, който е заклет привърженик на ЦСКА - Стефан Данаилов, призова феновете да дойдат на Националния стадион на 5 май, за да празнуваме заедно 70-годишния юбилей на нашия клуб. Ламбо излезе с видеообръщение към \"червените\" запалянковци, публикувано на интернет страницата на ЦСКА и във фейсбук.   \"Привържениците на ЦСКА обичат ЦСКА, сигурен съм. Тия млади, луди глави ме радват много и ме тревожат много със своето недобро поведение понякога, но съм им го простил, защото знам, че го правят от сърце и с любов\", сподели той.   \"Няма да бъда по-щастлив от това да видя стадиона пълен. Елате бе, елате да видим, без да се съобразяваме дали ще победим, дали няма да победим. Ние ще победим, ако сме заедно всички там. Това ще бъде победата. Да сме живи и здрави, оптимистично настроени и да крещиме здраво \"ЦСКА, ЦСКА\", заяви Данаилов.    ", "date": "2018.05.01", "title": "Стефан Данаилов към феновете на ЦСКА: Да напълним стадиона за юбилея на любимия отбор!"}
{"url": "http://epicenter.bg/article/Ot-5-do-34-gradusa-prez-may--zadavat-se-buri-i-gradushki/153201/2/0", "text": "Най-ниските температури през май у нас ще са между 5 и 10 градуса, а най-високите - между 29 и 34 градуса, съобщиха от Националния институт по метеорология и хидрология при БАН, цитирани от БТА и Новини.бг.   Очаква се средната месечна температура да бъде около и над нормата, която в по-голямата част от страната е между 16 и 19 градуса, по Черноморието и във високите полета - 15 - 16 градуса, в планините - от 2-5 градуса по високите части над 2000 метра, а до 12-14 градуса - в по-ниските части на планините. Месечната сума на валежите ще бъде около и над нормата в западната половина от страната и около и под нормата - в източната. Месечната норма на валежите е между 50 и 70 литра на квадратен метър, по Черноморието и долината на река Струма - между 30 и 50 литра на квадратен метър, в планинските и припланинските райони - от 70 до 140 литра на квадратен метър.   В началото на май ще преобладава слънчево време, в следобедните часове над Западната България с купеста облачност, но само на отделни места ще превали и прегърми. Преобладаващите максимални температури ще бъдат предимно между 25 и 30 градуса.   През периода 4-10 май въздушната маса ще е неустойчива. Ще се развива купесто-дъждовна облачност и на много места ще има краткотрайни валежи, придружени от гръмотевици и с временно усилване на вятъра. Очакват се и градушки. Температурите слабо ще се понижат. През периода 10-20 май се очаква временно стабилизиране на атмосферата. Ще има повече слънчеви часове, а превалявания се очакват само на отделни места в планинските райони. Температурите слабо ще се повишат.   В средата и в края на периода отново времето ще е неустойчиво с развитие на купесто-дъждовна облачност, с краткотрайни валежи, с гръмотевични бури и градушки. През третото десетдневие температурите относително ще се повишат. Ще се задържи неустойчиво, с повече слънчеви часове преди обяд и с краткотрайни превалявания и гръмотевични бури следобед и преди полунощ. По-значителни и на повече места ще са явленията в Западна и Централна България и около 21, 24, 26 май и в края на месеца. Май е последният пролетен месец, през който слънчевото греене се увеличава и температурите се повишават чувствително. В края на месеца температурата на морската вода обикновено достига 17-18 градуса. Зачестяват нахлуванията на влажен океански въздух от северозапад и валежите се увеличават значително, съпроводени често с гръмотевични бури и градушки.   Средно веднъж на десет години се регистрират интензивни застудявания, при които в районите с надморска височина над 500-600 метра вали сняг. Във високите полета падат последните пролетни слани.", "date": "2018.05.01", "title": "От 5 до 34 градуса през май, задават се бури и градушки"}
{"url": "http://epicenter.bg/article/Elen-Gerdzhikov-za-ostavkata-na-Vladimir-Klisurov--Tova-e-byagstvo-ot-otgovornost-/153204/2/0", "text": "Оставката на зам.-кмета на „Младост” Владимир Клисуров е бягство от отговорност. Това заяви председателят на Столичния общински съвет (СОС) Елен Герджиков, в своя позиция по повод изненадващото решение на Клисуров, обявено снощи. „Зам.-кметът на „Младост”, г-н Владимир Клисуров, е изборът на г-жа Десислава Иванчева за изпълняващ длъжността кмет на района и това е причината, поради която Столичният общински съвет единодушно гласува кандидатурата му. Днес, 5 дни след избора му, научаваме за желанието му да подаде оставка. Оставката на г-н Клисуров в този момент е бягство от отговорност за обещанията, които дадоха на хората и от последиците от управлението им на район „Младост”, заявява Елен Герджиков, цитиран от в. „Труд“. „Г-н Клисуров е част от екипа на г-жа Иванчева, който в последните 2 г. управлява „Младост”, затова няма как да приемем обяснението му, че сега осъзнава своята некомпетентност. Надявам се, че това, което причиняват на жителите на район „Младост” с това прехвърляне на отговорност, не е умишлено и не цели още по-голям хаос в района. В Председателския съвет на Столичния общински съвет ще обсъдим новите обстоятелства и начина, по който можем да гарантираме административното обслужване а гражданите в района”, посочва председателят на СОС.  ", "date": "2018.05.01", "title": "Елен Герджиков за оставката на Владимир Клисуров: Това е бягство от отговорност!"}
{"url": "http://epicenter.bg/article/Kalina-Damyanova-e-zaginalata-balgarka-v-Shveytsarskite-Alpi/153205/2/0", "text": "Калина Дамянова е загиналата българка в Швейцарските Алпи. Трагедията се разиграла край намиращия се недалеч от границата с Италия заслон \"Кабан де Виньет\", където загинаха шестима алпинисти. Четирима от тях са италианци, сред които е и жененият за българка Марио Кастильони, както и самата му съпруга Калина Дамянова, пише \"Монитор\". Според медиите в Рим и Милано участвалата също в ски-прехода наша сънародничка първоначално е била открита жива, но в много тежко състояние. Рано тази сутрин обаче тя е издъхнала в болницата. В съставената от 14 души и водена от Марио Кастильони група се били включили италианци, французи и германци. Те тръгнали завчера по дългия 180 км и проходим за няколко дни маршрут от френския град Шамони до швейцарския Цермат. И в неделя вечерта ги очаквали в заслона \"Кабан де Виньет\", който се намира на 3157 м. надморска височина, но съдържателите му не получили никаква вест от тях чак до 6 и 30 ч. сутринта.    Междувременно в района се развихрила силна снежна буря, като скоростта на вятъра надхвърляла 80 км в час. И изглежда трудните условия за придвижване са накарали участниците в групата да вземат решение да прекарат нощта на завет край някоя скала. За съжаление обаче студът бил толкова силен, че дошлите на сутринта със 7 вертолета намерили четири вкоченени от студ трупа, а останалите живи хора са били откарани в болниците на Берн и Лозана в много тежко състояние. Маршрут от Шамони до Цермат е смятан от ски-алпинистите за \"царица\" на зимните преходи, тъй като е изключително труден.    За радост обаче на феновете на този спорт изкачванията до 3 000 и повече метра височина се редуват с шеметни спускания в красиви долини. Освен това от различни пунктове на прехода се откриват изумителни гледки към покрива на Европа връх Мон Блан, към Матерхорн, Гран Комбен и други алпийски красавци. Маршрутът е бил проходен за пръв път през 1903 г. от швейцарски алпинисти и от тогава по него всяка година минават по няколко хиляди души. Марио Кастильони и Калина Дамянова били женени от доста време.    Първоначално живеели в италианския град Комо, а от няколко години се били преместили в съседното швейцарско градче Киасо. Там били регистрирали туристическата си агенция \"МЛГ Моунтин\", която организирала преходи в Алпите.  ", "date": "2018.05.01", "title": "Калина Дамянова е загиналата българка в Швейцарските Алпи"}
{"url": "http://epicenter.bg/article/Do-dni-zapochva-remontat-po--Grafa--i-pl---Slaveykov-/153206/2/0", "text": "До дни започнат ремонтите по столичната ул. „Граф Игнатиев“ и пл. „Славейков“, съобщава БТВ в репортаж.   Според медията най-голяма промяна предстои за емблематичния площад \"Славейков\". Сергиите вече са премахнати и от книжния пазар са останали само ламарини. Поставени са и ограничителни ленти, а същинските ремонтни дейности започват до дни и ще продължат близо година. Според плановете на общината ще бъде намален броят на масите, на които се продават книги. Площадът трябва да бъде изцяло обновен, а осветлението - подменено. Междувременно търговците ще са пред хотел \"Рила\".    „ СО не е излязла с информация какво ще стане с тези търговци, защото не може тяхното препитание да бъде отнето просто е ей така”, коментира пред БТВ Борис Бонев от „Спаси София”. След повече от 10 години, фонтанът на площада ще бъде възстановен. Той беше спрян след трагичен инцидент, при който от токов удар загина минувач.     Според проекта се предвижда подмяна на канализацията, настилките и трамвайните релси по ул. \"Граф Игнатиев\", ремонт на площадите \"Славейков\", \"Гарибалди\" и на градината пред църквата \"Св. Седмочисленици\". Ще се обвонят и други централни улици - част от \"Солунска\", \"Шишман\" и Шести септември\". Ремонтите ще започнат от ул. „Алабин“ и ще се извършват поетапно. Първият е до площад Гарибалди, вторият продължава до паметника на Патриарх Евтимий, а третият - до бул. \"Христо и Евлоги Георгиеви\".  Целта е трамвайните релси да станат безшумни, а платното и тротоарите да се изравнят в споделено пространство.  Пазарът за книги на пл. \"Славейков\" ще се завърне след реконструкцията в нови павилиони. Пазарът за зеленчуци ще се премести срещу градинката при църквата \"Св. Седмочисленици\" и ще работи в определен ден.     За да станат трамваите безшумни, по улица „Граф Игнатиев” изцяло ще бъде подменено трамвайното трасе.  „По време на реконструкцията трамвайното движение ще бъде спряно, трамвайните линии ще бъдат ремонтирани основно, изцяло построен на ново релсовия път. В това време, в което трамваите са спрени, ще има заместващ автобус”, обясни пред БТВ зам.-кметът по транспорта Евгени Крусев.   Трамваите в района спират за времето на ремонта, който по план трябва да продължи 300 дни. Временен автобус ТМ10 ще се движи от Зоопарка през хотел Хемус, по Канала и ул. \"Алабин\" до бул. Христо Ботев, бул. \"Ал. Стамболийски\" до площад \"Света неделя\" и Орлов мост и обратно по маршрута.   От „Спаси София” отбелязват, че емблематичната централна улица ще се ремонтира от същата фирма, чиито плочки се надигнаха пред НДК едва няколко месеца след поставянето си. Очаква се да започне и другият мащабен проект за преобразяване на зоните около Народното събрание и храм-паметника „св. Александър Невски”.    ", "date": "2018.05.01", "title": "До дни започва ремонтът по „Графа“ и пл. „Славейков“"}
