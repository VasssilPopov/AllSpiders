{"url": "http://epicenter.bg/article/Organizatsii-prizovavat-poslanitsi-da-zachitat-mezhdunarodnoto-i-balgarskoto-pravo/157365/2/0", "text": "Правозащитни организации изпратиха   до посланиците подкрепили София Прайд, относно подкрепата им на противоречащи на Българската конституция политики и призива им за недискриминация въз основа на т. нар. “полова идентичност”. Това съобщиха от Асоциация Общество и Ценности.   “Вашата подкрепа за София Прайд 2018 и политическите му искания са не само вмешателство в области, които са извън Вашата юрисдикция (което е нарушение на чл. 41 от Виенската конвенция за дипломатическите отношения), но представлява и непряк натиск за предефиниране на брака и семейната политика в България,” се казва в писмото.   В писмото си те информират дипломатите, че т.нар. “полова идентичност” не е призната за антидискриминационен признак в нито един обвързващ международен правен документ на ООН, Съвета на Европа и Европейския съюз, Хартата на основните права на Европейския съюз и Всеобщата декларация за правата на човека, на които посланиците се позовават в писмото си.   Те припомнят, че концепцията за „полова идентичност“, формулирана в Принципите от Йогиакарта, през 2006 и 2017г., не са били публично обсъждани и демократично приети в страните-членки на ООН, Съвета на Европа и Европейския съюз.   Организациите отправят апел в писмото си към посланиците да отстояват и защитават принципа на субсидиарност в ЕС и да уважават правото на България сама да определя политиките си в сферата на брака и семейството, родителските права, образованието и здравеопазването.   “Очакваме Вашите бъдещи писма да бъдат съобразени с принципа на субсидиарност и с обвързващите международни правни документи за правата на човека” завършва писмото.   Половата идентичност понастоящем не е призната за общоевропейска ценност. Исторически, първият и единствен обвързващ правен документ, свързан с половата идентичност, като общовалиден антидискриминационен признак, е Истанбулската конвенция. Понастоящем тя не е ратифицирана от България и още 14 страни-членки на Съвета на Европа.   Същевременно 14 държави-членки на ЕС определят брака като съюз между мъж и жена. Шест от тези държави са приели тази дефиниция и в своите Конституции.      Адресатите и писмото в оригинал на английски език вижте на:    Отвореното писмо на български:   Ваши Превъзходителства,   В отговор на Вашето съвместно писмо от 8 юни 2018 (1) в подкрепа на София Прайд 2018, бихме искали да Ви информираме, че     - Т.нар „полова идентичност“ (на англ. gender identity), за разлика от „сексуална ориентация“, не е призната за антидискриминационен признак в нито един обвързващ правен документ на ООН, Съвета на Европа и Европейския съюз (2), включително в Хартата на основните права на Европейския съюз и Всеобщата декларация за правата на човека, на които Вие се позовавате във Вашето писмо.   - Концепцията за „полова идентичност“, формулирана в Принципите от Йогиакарта (The Yogyakarta Principles, 2006)(3) и Принципите от Йогиакарта плюс 10 (The Yogyakarta Principles plus 10, 2017)(4), никога не са били публично обсъждани и демократично приети в държавите-членки на ООН, Съвета на Европа и Европейския съюз. Не съществува обществен консенсус по този вид политически манифест за нови обществени ценности и общество на бъдещето.   - Т.нар „полова идентичност“ никога не е била и понастоящем не е общоевропейска ценност.   - Исторически първият и единствен обвързващ правен документ, свързан с т.нар. „полова идентичност“ като общовалиден антидискриминационен признак, е Истанбулската конвенция (5), която понастоящем не е ратифицирана от България и още 14 държави-членки на Съвета на Европа (6).   - Вашата подкрепа за София Прайд 2018 и политическите му искания (7) за предефиниране на брака и осиновяване на деца от еднополови двойки са не само вмешателство в области, които са извън Вашата юрисдикция (което е нарушение на чл. 41 от Виенската конвенция за дипломатическите отношения (8), но представлява и непряк натиск за промяна на Конституцията на Република България. Четиринадесет държави-членки на ЕС определят брака като „съюз между мъж и жена“. Шест от тези държави, сред които и България, са приели тази дефиниция в своите Конституции. Подкопаването на конституционната дефиниция за брака е неприемливо за принципите, върху които е основан Европейския съюз, а именно зачитането на културното, религиозното и националното многообразие.   Бъдещето на България – нашите деца – е немислимо без техните бащи и майки. Ние желаем българското общество и специално нашите деца да живеят в страна, в която се подкрепят семейните ценности и която насърчава изграждането на здрави и щастливи семейства.   Очакваме с нетърпение Вашите бъдещи съвместни писма да се съобразяват напълно с обвързващите международни правни документи за правата на човека и изцяло да респектират принципа на субсидиарност в ЕС и суверенитета на България по нейните вътрешни въпроси в сферата на брака, семейството, родителските права, образованието и здравеопазването.   [1] [2]Except directive 2012/29/EU relative only to victims of crime,    [3]   [4]   [5]Council of Europe Convention on preventing and combating violence against women and domestic violence, 12.11.2011,    [6]   [7] [8]  ", "date": "2018.06.21", "title": "Организации призовават посланици да зачитат международното и българското право"}
{"url": "http://epicenter.bg/article/Todorov--Spasov-lazhe--Ne-sam-mu-zvanyal--konfliktat-ni-e-zaradi--prostitutkata-Ruseva-quot--ot-MO/157340/2/48", "text": "Ексдепутатът от НДСВ и настоящ адвокат Минчо Спасов е излъгал, като е обявил в ефира на БНР, че е бил заплашван от бившия народен представител от ГЕРБ Антон Тодоров, обяви самият той пред Епицентър.бг.    В понеделник пред Националното радио Спасов обяви, че е подал сигнал до Главна дирекция „Национална полиция“ за „изтичане на секретна информация“ към Антон Тодоров, която била тиражирана в медиите. Бившият царист е убеден, че от МВР изтича информация за хора, които подават сигнали, защото още на следващия ден гневният Тодоров се нахвърлил върху него със заплахи и обиди. Спасов се обърна емоционално към слушателите да не подават сигнали в полицията, защото от МВР „тече информация като сито и че вашата безопасност не е гарантирана“.   „ Минчо Спасов лъже! Не съм му звънял, а още по-малко заплашвал. Готов съм да предоставя разпечатки на телефонните си разговори за периода от декември 2017 г. до май 2018 г. на всички медии, които прояват интерес“, заяви Антон Тодоров пред Епицентър.бг. И допълни: \"Настоявам да покаже телефонна разпечатка, в която фигурира моят телефон, за да докаже твърденията си!\"    Бившият депутат от ГЕРБ, който в момента работи като експерт в централата на ГЕРБ, разказа причината за конфликта си със Спасов. А тя е скандалната бивша директорка на държавната фирма „Снабдяване и търговия“ Росица Русева. Тя е повече известна като „проститутката от Министерство на отбраната“ по времето на Николай Ненчев. За нейното минало и няколко криминални регистрации за проституция в Ямбол пръв съобщи през 2015 г. именно Антон Тодоров. Данните той обаче не получава от ДАНС, както се опитва да внуши Спасов, а свои източници. Казусът \"Русева\" е обсъждан и в парламента, тъй като държавната агенция отказва да й даде допуск до класифицирана информация. Без този документ тя не може да заема поста директор на „Снабдяване и търговия“.    След последвалия огромен скандал, на 8 аплил 2015 г. Русева подава оставка и завежда дело за клевета срещу Антон Тодоров. Земеделката и военният министър-земеделец Ненчев са от Ямбол и логично се обръщат за правно съдействие от своя съгражданин Минчо Спасов. Именно неговата кантора поема делото за клевета срещу Антон Тодоров. Спасов не успява да го осъди заради неопровержимите доказателства, че Росица Русева има няколко криминални регистрации за проституция и за връзки с криминални среди. На 10 октомври 2016 г. съдът отхвърля иска й и постановява тя да заплати 2 400 лв. обезщетение на Антон Тодоров.   Въпросният сигнал срещу Тодоров в Главна дирекция „Национална полиция“ от Минчо Спасов е свързан именно с Росица Русева. Две години по – късно бившият царист очевидно все още не може да преживее съдебното си фиаско и продължава да подава сигнали, в които твърди, че „от службите изтичала информация от МВР“, макар да му е обяснено, че казусът с допуска до класифицирана информация на Русева е обсъждан многократно в парламента на закрити заседания. „Николай Ненчев, Росица Русева и Минчо Спасов са в изключително близки отношения. Като министър Ненчев дори направи опит да лансира съгражданина си за шеф на военното разузнаване“, припомня Антон Тодоров.   Конфликтът между Спасов и Тодоров влезе и в мотивите за вота на недоверие на БСП към кабинета „Борисов 3“. В него обаче включена само версията на адвоката, който до момента не е признал частния си интерес от сигналите срещу Тодоров и отношенията си с Росица Русева и Николай Ненчев. „Скандално е, че БСП използват измислиците на Минчо Спасов в мотивите си за вота на недоверие“, каза още Антон Тодоров.", "date": "2018.06.21", "title": "Тодоров: Спасов лъже! Не съм го заплашвал, конфликтът ни е заради „проститутката Русева\" от МО"}
{"url": "http://epicenter.bg/article/BSP-nastoya-za-izslushvane-na-rakovodstvoto-na-MVR-i-Ministerstvoto-na-pravosadieto/157346/2/0", "text": "БСП поиска спешно изслушване на вътрешния министър Валентин Радев и на правосъдната министърка Цецка Цачева във връзка с поредното бягство от затвора, този пък от Ловеч.  Искането отправи от парламентарната трибуна депутатът от левицата Иван Ченчев.    \"Преди минути от интернет сайтове разбрахме, че както казва главният секретар, имаме нов случай на \"отклонило се лице от български затвор\", а всъщност е избягало.\" Това каза от парламентарната трибуна депутатът от БСП Иван Ченчев.   „Чуйте се с професионалното ръководство на МВР, с Министерството на правосъдието и преценете. Утре да се явят пред народното представителство министър Валентин Радев и министър Цецка Цачева- да чуем от тях какви мерки са предприети, каква е превенцията“, заяви той. \"Те трябва да дадат обяснение за предприетите действия от двете структури\", бе категоричен Иван Ченчев.   „\"За нас какво остава като народни представители? Може би да се надяваме, че ще бъде заловен по-бързо, докато не си е пуснал брада отклонилият се, защото иначе ще се затруднят в разпознаването му“, зачуди се Ченчев. Соцдепутатът напомни по този начин оправданието на вече бившият шеф на Областната дирекция на МВР-София Георги Григоров. Той оправда факта, че органите на реда не са открили избягалия затворник Пелов с това, че той ходел маскиран с брада, качулка и шапка.   Избягалият през централния вход на софийския затвор Владимир Пелов бе застрелян два месеца по-късно в родния си Ботевград, въпреки уверенията на властите, че са направили всичко за издирването му.   \"Този път отклонилото се лице е избягало от затвора в Ловеч, а полицията още го издирва. Предишното бягство от затвора беше със софийски адрес и приключи с убит затворник в Ботевград, докато вторият е в неизвестност\", посочиха от БСП.   След като Иван Ченчев направи предложението на левицата за изслушване на министрите, председателят на парламента Цвета Караянчева смутено заяви, че ще разговаря с министър Радев и министър Цачева.   После в кулоарите Ченчев призна пред медиите: \"Ами притесних се, аз като знам на мен за колко време ми пораства брадата\", каза той и се опипа по необръснатото лице, предаде Канал 3.    ", "date": "2018.06.21", "title": "БСП: Цачева и Радев да дадат обяснение за избягалия затворник, преди да е пуснал брада"}
{"url": "http://epicenter.bg/article/Borisov--Ikonomikata-na-Balgariya-varvi-vse-po-dobre-/157360/2/0", "text": "България става все по-добра в икономическо развитие - имаме вече над 6% износ повече и то в иновативни технологии, машиностроене. Завод след завод се появява.  Това заяви премиерът Бойко Борисов при откриването на първия Пловдивски икономически форум.  \"Ако трябва да мерим политиците по нещо, то е колко вътрешен продукт могат да организират в своите държави и колко след това се разпределя на глава на населението\", каза Борисов.   И добави: \"Не се управлява с този див популизъм, който е обхванал и света, и България. Може да се спрем на това, което е плюс и това са безспорни факти\".  Премиерът посочи още, че стабилната перспектива, 10%-ният плосък данък и 20% ДДС са \"идеални\" за инвеститорите. \"Това ще продължи докато ние управляваме\", каза Борисов. Пред участниците на форума той заяви, че продължава да работи и за подобряване на инфраструктурата в страната. \"Опитайте се да си представите как от Пловдив отивате през \"Струма\" до Солун за часове. Прекрасни места за инвеститори има, прекрасни места да се развиват цехове, да се разширяват производства, туризъм, природни ресурси и енергийната сфера. Пренос на ток, пренос на газ. Какво повече би желал бизнесът?\", попита Борисов.   В приветственото си слово при откриването на икономическия форум премиерът Борисов подчерта още, че икономиката и в България се е променила, \"защото имаме над 5,7 на сто износ повече и то в иновативните технологии, машиностроенето, сфери, в които има реално производство.\" Бойко Борисов добави, че през последните няколко години вече имаме \"стабилния 3,9 - 4 на сто БВП\" и посочи, че последните проучвания показват само едно - стабилност.   Премиерът подчерта и, че форумът в Пловдив е естествено продължение на Делфийския икономически форум, който се проведе през март в Гърция. Той припомни, че Гърция е третият инвеститор в България с над 3,5 милиарда евро оборот и добави, че около 70 000 българи работят при гръцки инвеститори.  ", "date": "2018.06.21", "title": "Борисов: Икономиката на България върви все по-добре, завод след завод се появява! (ВИДЕО)"}
{"url": "http://epicenter.bg/article/Radev-i-Vuchich-predlagat-nov-granichen-punkt-mezhdu-Balgariya-i-Sarbiya/157367/2/0", "text": "Да бъде изграден нов гранично контролно-пропускателен пункт на сръбско-българската граница ще предложат Румен Радев и Александър Вучич на правителствата в своите страни. Това съобщи на пресконференция българският президент, цитиран от \"Канал 3\".   Румен Радев е на официално двудневно посещение в Сърбия.  \"Предстои да бъде обсъдено кога и къде може да се изгради новият пункт, но трябва да се подчертае неговото значение за двустранното сътрудничество и за това хората от двете страни на границата да могат да общуват по-лесно\", каза в Белград президентът Радев, подчертавайки, че и двамата с колегата му Вучич искат да говорят с конкретика.  Радев сърдечно благодари на своя домакин за поканата, за топлото посрещане и гостоприемството при първото му официално посещение в страната.  \"Само преди четири месеца с президента Александър Вучич обсъдихме важни теми за нашето сътрудничество и се радвам, че сега можем да продължим този диалог\", каза Радев пред журналистите.  \"Със задоволство констатирам, че ръстът на стокообмена между нашите приятелски страни е значителен, като за 2017 г. той надхвърли 1 млрд. евро\", подчерта българският президент.  Радев категорично посочи, че и занапред Сърбия може да разчита на подкрепата на България по европейския си път. \"Това е и нашата цел. Развитието и интеграцията на страните от Балканите е в интерес за целия регион. Считаме, че 2025 г. е амбициозна, но постижима за Сърбия цел по пътя й към ЕС\", каза президентът.    ", "date": "2018.06.21", "title": "Радев и Вучич предлагат нов граничен пункт между България и Сърбия"}
{"url": "http://epicenter.bg/article/Koy-shte-izhvarchi-ot-kabineta--Borisov-3-/157366/2/48", "text": " Този въпрос става особено актуален през последния месец, след като упоритите слухове за промени в коалиционното правителство на Бойко Борисов бяха потвърдени и от близки до ГЕРБ анализатори, които работят медийно за управляващите.   Миналата седмица вицепремиерът и външен министър  , че \"всеки един от министрите би трябвало да е готов да си тръгне, ако се счита изчерпан или премиерът реши, че не се е справил\".    В парламентарните кулоари се говори за  .    Твърди се, че с поста си ще се раздели правосъдната министърка   заради слабата ѝ работа и най-вече комичното бягство на двамата затворници от Софийския затвор, гонени от храбрата чистачка Христина. Единият от пандизчиите – Владимир Пелов, беше убит в центъра на Ботевград, а другият – Радослав Колев, все още се издирва от МВР „под дърво и камък“.    Освен това в ГЕРБ упорито се твърди, че външната министърка  , за да завърши започнатата от нея в кабинета „Борисов 2“ „съдебна реформа“. Захариева, която повечето дипломати смятат за \"аматьор във външната политика\", била убедена, че е постигнала исторически успех с договора между Македония и България. Оценката ѝ обаче все повече  не се споделя от авторитетните български историци, които от месеци твърдят, че договорът със Скопие на практика легитимира македонизма и измислената от Йосип Тито „македонска нация“. За наследник на Захариева в МВнР трябвало да бъде потърсен дипломат от кариерата.   С поста си най-вероятно ще се раздели министърът на вътрешните работи  . Военният, който разбира основно от боеприпаси, е недолюбван във ведомството и открито осмиван от парламентарната опозиция заради неадекватните му действия. МВР - шефът многократно е критикуван от премиера Бойко Борисов, а последният „тежък разговор“ бил след убийството на затворника Владимир Пелов в Ботевград. Тогава полицията излезе с абсурдни обяснения, че не успяла да залови престъпника, защото променил външността си – пуснал си брада и се движел с качулка.   Валентин Радев е считан за близък на шефа на парламентарната група на ГЕРБ Цветан Цветанов. Последният остана и единственият му ярък медиен защитник. В БСП са убедени, че Бойко Борисов ще потвори рокадата в МВР от март 2015 г. Тогава близкият до Цветанов Веселин Вучков подаде оставка, а на поста го наследи Румяна Бъчварова - основен съветник и имиджмейкър на лидера на ГЕРБ.   В управляващата коалиция има недоволство и от работата на екоминистъра  . Бившият депутат от ДСБ, който е в кабинета „Борисов 3“ от квотата на „Обединени патриоти“ е обвиняван в зависимости от български олигарси, които стоят зад концесионера на ски зоната в Банско. От ВМРО обаче казват, че става въпрос за „дребни интриги“ на опозицията, както и че стоят плътно зад министъра.     и нейното Министерство на българското председателство на ЕС са обект на най-много спекулации. В края на този месец приключва европредседателството ни, но Павлова остава министър до края на годината, когато ще приключи австрийското лидерство на Евросъюза. За политическото бъдеще на Павлова обсъжданите варианти са следните: в началото на следващата година да се върне за кратко в Народното събрание, след това да бъде номинирана за водач на листата на ГЕРБ за европейските избори, да влезе в ЕП и правителството да я издигне за български комисар в новата Европейска комисия. Други слухове пък я връщат в регионалното министерство и пращат Николай Нанков в транспорта на мястото на Ивайло Московски, който искал да напусне политиката и да бъде пратен на дипломатически пост в чужбина.   Вицепремиерът и съпредседател на „Обединени партиоти“ Валери Симеонов няма да надделее над министъра на туризма  . Двамата са в открита война от година, а наскоро вицето дори я даде на прокуратурата заради държавен терен на плажа на „Слънчев бряг“. Ангелкова го обвини, че прави „панаири“ в началото на туристическия сезон с проверките за наднормен шум в заведенията, а той й отвърна, че обслужва интересите на мутрите по Черноморието. Според депутати от ГЕРБ Ангелкова ще остане на поста си, тъй като била изключително послушна - изпълнявала заповедите на премиера бързо, стриктно и без обяснения.    Кариерата на Николина започва при депутата от ДПС Ремзи Осман още като студентка в УНСС. Тя става негова сътрудничка в парламента като жест към баща ѝ - строителния предприемач от Кърджали Панайот Панайотов. След това Ангелкова сменя няколко партии – покровители, за да се озове в ГЕРБ. Въпреки корупционните скандали около нея и баща ѝ, скандалното ѝ присъствие на „Оскарите“, бизнеса на мъжа ѝ Христо Ангелков и бързото ѝ и необяснимо забогатяване, тя ще остане начело на Министерство на туризма, категорични са в парламента. А това означава нов епизод от разправиите ѝ с Валери Симеонов.   Върху каквито слухове и рокади в правителството да се упражняват депутатите от управляващото мнозинство и опозицията сигурно е едно – никой не знае какво точно ще решат коалиционните партньори. Досегашната практика е показала, че те вземат решенията в последния момент. Освен това премиерът Бойко Борисов многократно е доказвал, че може да изненада всички с позициите си. Последните примери са двама министри от настоящия кабинет – на енергетиката Теменужка Петкова и на социалните грижи Бисер Петков, които уж доброволно подадаха оставки, а след това отново доброволно се върнаха на постовете си. ", "date": "2018.06.21", "title": "Кой ще изхвърчи от кабинета „Борисов 3“?"}
{"url": "http://epicenter.bg/article/Radev-v-Belgrad--Evropeyskata-integratsiya-na-stranite-ot-regiona-minava-prez-pomirenie-s-minaloto-/157368/2/0", "text": "Историческото помирение, върху което е изградена единна Европа, трябва да намери своето място и на Балканите. Отстояването на европейската перспектива в региона изисква смелост, конструктивност, загърбване на езика на омразата, установяване на трайно добросъседство и зачитане на правата на националните малцинства. Това заяви държавният глава Румен Радев на съвместна пресконференция с президента на Република Сърбия Александър Вучич в Белград, съобщиха от прессекретариата на държавния глава.  Държавният глава Румен Радев е на двудневно официално посещение в Република Сърбия по покана на своя колега Александър Вучич.  Европейската интеграция на Сърбия, двустранното сътрудничество и повишаването на стандарта на живот на българското национално малцинство в страната бяха водещите теми на срещата на двамата президенти.  “Днес в отношенията между България и Сърбия позитивните процеси доминират и сме решени тази тенденция да стане необратима. Езикът на омразата и разединението на Балканите трябва да останат в миналото, а на тяхно място да дойдат помирението и сътрудничеството”, заяви българският държавен глава. Той определи изграждането на добросъседски отношения в региона като исторически шанс, който ще гарантира европейската интеграция на Балканите и ще покаже, че уроците от миналото са научени.  Румен Радев изрази готовността на страната ни да продължи да оказва подкрепа на Сърбия за постигане на членство в ЕС. “Европейската перспектива на Сърбия беше водеща тема на нашата среща и занапред Сърбия може да разчита на нашата подкрепа - да работим заедно за перспективата на Балканите в Европейския съюз. Само така можем да имаме истинска стабилност и просперитет”, обърна се президентът към Александър Вучич. По думите на българския президент времевата рамка за присъединяване на Сърбия към ЕС, зададена от Европейската комисия до 2025 година, е амбициозна, но постижима цел, която изисква солидна мобилизация и воля за реформи в областта на политическия, икономическия и обществения живот на страната.  Двамата президенти изразиха удовлетворението си от ръста в стокообмена между двете страни, който надхвърля 1 млрд. евро годишно, и от увеличаващия се обмен в сферата на туризма.  На съвместната пресконференция на двамата президенти беше подчертано и значението на общите инфраструктурни проекти, които свързват България и Сърбия - завършването на автомагистралата между Белград и София, електрификацията на железопътната линия Ниш-Димитровград-София, изграждането на газов интерконектор. “Когато говорим за свързаност, трябва да прилагаме всеобхватен подход”, заяви държавният глава Румен Радев и призова за по-активна работа в сферата на речния туризъм и търговия и активизиране на работата по съвместните проекти за трансгранично сътрудничество.  Румен Радев определи включването на Сърбия в общото въздушно пространство на Европа като ключов общ приоритет. “Официална покана към Сърбия да се присъедини към Функционалния блок въздушно пространство беше отправена от България и Румъния - важна цел, която е в синхрон със стратегическите интереси на нашите страни от гледна точка на безопасността и ефективността на въздушния транспорт и интеграцията на Република Сърбия в ЕС”, заяви българският президент. Румен Радев призова и за създаването на нов гранично-контролен пропускателен пункт на границата между България и Сърбия.  През втория ден на визитата президентът Румен Радев заедно със сръбския си колега ще проведе първа по рода си съвместна среща с представители на българското национално малцинство в Димитровград. “Очакваме нашето национално малцинство да усети силната подкрепа на сръбската държава и позитивните промени в сръбското законодателство за малцинствата да донесат реални промени в ежедневието на нашите сънародници”, заяви Румен Радев и призова за конструктивен диалог и конкретни действия за подобряване на достъпа на българското малцинство до здравеопазване. Обсъдена беше и възможността за подобряване на сътрудничеството между двете държави в сферата на образованието, както и по отношение на обучението на български език за сънародниците ни в Сърбия. Изразена беше взаимна готовност за подписването на конкретни спогодби, които да регламентират сътрудничеството в тези сфери.  Президентът Александър Вучич потвърди и готовността на сръбската страна да предприеме практически действия за развитието на трансграничния регион и да осигури финансиране на медии на роден език за българското малцинство. Сръбският държавен глава отбеляза отличния двустранен диалог между България и Сърбия, който дава практически резултати в търговския обмен и ръста в туризма. “Тези постижения са особено важни, защото правят нашите два народа все по-близки. От огромно значение за нас е да гледаме към бъдещето, а не към миналото, да почитаме заедно своите загинали герои и да отворим нова страница”, каза още държавният глава Александър Вучич.  По-рано през деня държавният глава беше посрещнат с официална церемония пред Палата Сърбия от своя колега Александър Вучич в столицата Белград.  През първия ден на посещението си българският държавен глава проведе срещи и с министър-председателя на Сърбия Ана Бърнабич и с председателя на Народната скупщина Мая Гойкович.  Румен Радев също ще поднесе венец на Паметника на незнайния воин в местността Авала в Белград.  През втория ден на посещението двамата държавни глави ще поднесат венци на паметника на загиналите български и сръбски воини през Сръбско-българската война от 1885 г. на Нешков връх.  В състава на официалната делегация на държавния глава Румен Радев в Република Сърбия участват ректорът на Софийския университет “Св. Климент Охридски” проф. Анастас Герджиков, началникът на Военномедицинска академия бриг. ген. проф. д-р Венцислав Мутафчийски и генералният директор на ДП РВД Георги Пеев, които ще проведат разговори със свои сръбски колеги в Белград.   ", "date": "2018.06.21", "title": "Радев в Белград: Eвропейската интеграция на страните от региона минава през историческо помирение"}
{"url": "http://epicenter.bg/article/Karakachanov--Dali-e-choveshka-ili-tehnicheska-greshkata-za-padnaliya-helikopeter--stava-vapros-za-pari-/157370/2/0", "text": "\"Две са възможните версии са падането на хеликоптера Ми-17 - техническа неизправност или човешка грешка. Не мога да се произнеса преди комисията да излезе с решение. Имам мнение, но не е логично да го изразявам.\" Това заяви вицепремиерът и министър на отбраната Красимир Каракачанов на изслушване пред парламентарната комисия по отбраната, цитиран от Новини.бг.  \"Ако става въпрос за техническа неизправност се потвърждава тезата ни, че трябват пари за поддръжка. Ако става дума за човешка грешка, тя е в това, че пилотите не летят достатъчно. Горе-долу 2:1 са летящите към нелетящите пилоти. И в двата случая опира до пари\", продължи той.  \"За изминалата година пилотът на падналия хеликоптер е имал 20 часа във въздуха. Каквито и сметки да правим, само от загубата на самолета “Спартан“, от началото на тази година, е 50 млн. лева. Един Ми-17 струва 3 милиона лева. Ако тези пари бяха осигурени за поддръжка и нова техника, сега нямаше да говорим за загинали хора. Малко повече средства са нужни за поддръжка\", допълни Каракачанов.  \"Фирми произвеждащи банички и чорапогащници обжалват договорите ни за обществени поръчки\", коментира Каракачанов  \"Възложили сме работа по предварителни договори с фирми, които могат да извършат поправка на техниката. Така, ако получим средства няма да има забавяне за изготвянето им\", разкри министърът.  \"След миналогодишния инцидент имаме притеснения и за корабите, там нещата се оглеждат. Имам притеснение за всички престоящи проекти, всичко може да се случи. Но има интерес към всички 3 проекта, които сме внесли. Амбицията ми е до края на годината да сключим договорите\", завърши Красимир Каракачанов.   През медиите Красимир Каракачанов поясни, че е дал финансовите разчети, които показват, че около 50 млн. лв. ще бъдат достатъчни за две години, за да бъдат ремонтирани машините, които не летят. Ако към тях се добавят и планираните в бюджета средства за планови реонти, сумата достига 80 млн. лв.  ", "date": "2018.06.21", "title": "Каракачанов: Дали е човешка или техническа грешката за падналия хеликопетер, става въпрос за пари!"}
{"url": "http://epicenter.bg/article/Zatvornik-izbyaga-v-Lovech/157337/3/0", "text": "Пореден случай на избягал затворник. Полицията издирва избягал тази сутрин осъден, който е бил на режим в затворническо общежитие в Ловеч. Мъжът е избягал от работен обект около 10.30 часа и в момента се организира акция по издирването му, предаде БНР.   Припомняме, че през последните месеци редица затворници избягаха от различни затвори в България. Най-култов бе случая с двама избягали осъдени от софийския затвор - Владимир Пелов и Радослав Колев. След месеци на неуспешно издирване от полицията, Пелов бе разстрелян в родния си Ботевград.   На 3 април през централния вход на софийския затвор избягаха двама затворници - Владимир Пелов и Радослав Колев. Тогава Пелов стреля с пистолет по охраната. На 2 юни в Ботевград, родния град на Пелов, бе проведена полицейска акция в търсене на избягалия затворник.  Избягалият Пелов бе застрелян в апартамент в Ботевград късно вечерта на 5 юни. Тогава се разбра, че последният сигнал, че се укрива в града бил подаден 3 дни по-рано.   Другият избягал - Радослав Колев, още се издирва.   Преди два месеца (на 10 април) подобен случай имаше и в Пловдив. Там рецидивистът Георги Танчев „забрави” да се върне от работа в затворническо общежитие „Хеброс” и на полицията й бяха нужни близо две седмици, за да го хване. Той бе заловен на 24 април след спецакция на полицията, продължила над 12 ч.  ", "date": "2018.06.21", "title": "Затворник избяга в Ловеч, полицията го издирва"}
{"url": "http://epicenter.bg/article/Ognishte-na-ptichi-grip-v-Dobrichko--320-hil--kokoshki-shte-badat-umartveni--VIDEO--/157320/4/0", "text": "Огнище на птичи грип беше открито в Добричко – в село Дончево. Птицефермата, в която е установена заразата е най-големия производител на яйца у нас. Решено е около 320 хиляди кокошки носачки ще бъдат умъртвени, а всички яйца, произведени след 23 май – да бъдат унищожени, предаде бТВ.  От пазара се изтеглят партидите яйца с номера: 2BG08001 и 3BG08001. Става въпрос за над 1 млн. бройки.  От началото на годината у нас са потвърдени 11 огнища на птичи грип – 2 във ферми за кокошки носачки и 9 във ферми за патици.  За да не се допусне разпространение на заразата в Добричко, местните са предупредени да отглеждат домашните птици в закрити помещения. Фуражът също да не е на открито.  От здравната инспекция в Добрич казаха за bTV, че никой от работещите във фермата, в която е установен птичия грип, не е потърсил лекарска помощ.  Яйцата от фермата с установен птичи грип се изтеглят от пазара, защото има опасност чрез тях по механичен път да бъде пренесена заразата, обяви в предаването „Тази сутрин” д-р Кремена Стоева от Българската агенция за безопасност на храните (БАБХ).  Тя обяви отново, че заразата не е опасна за хората, а мерките са само с цел да се спре разпространяването на болестта и в други ферми. И напомни, че опасен щам е H5N1, но до този момент няма данни за заразени птици с него.  ", "date": "2018.06.21", "title": "Огнище на птичи грип в Добричко, 320 хил. кокошки ще бъдат умъртвени (ВИДЕО) "}
{"url": "http://epicenter.bg/article/Turtsiya--Predsrochni-izbori-pri-izvanredno-polozhenie/157326/11/0", "text": "На 24 юни Турция ще гласува за президент и парламент – вотът е предсрочен, положението извънредно, предаде кореспондентът на БГНЕС. Има различни версии за това кое наложи изборите да се изтеглят с повече от година напред, вместо да се проведат на 3 ноември 2019 г. Най-коментирана е тази, че настоящият президент Реджеп Тайип Ердоган бърза към едноличната власт, но тя и сега е такава. Пет дни след неуспешния опит за преврат от 15 юли 2016 г. бе въведено извънредно положение и страната се управлява с декрети.   Продължават масовите арести по подозрения за терористична пропаганда, турската лира катастрофира и топи стойността си, икономиката се срива, безработните млади и високо образовани хора са твърде много. Това са ключовите теми от предизборната кампания, посочени в междинния доклад на Мисията на ОССЕ (Организация за сигурност и сътрудничество в Европа), която започна наблюденията си на 24 май. Делегацията е оглавявана от посланик Одри Гловър (наблюдавала избори и в България) и седмица преди датата на вота публикува в уебсайта на ОССЕ документа само на английски, и въпреки, че той е за Турция, няма вариант на турски език, нито изявление за медиите, но пък е привлякъл интереса на Радио „Гласът на Америка“, отбеляза в.“Джумхуриет“.     Докладът е от 11 страници и съдържа информация за промените в изборното законодателство. Припомнено е, че основната опозиционна Народно-републиканска партия (НРП) внесе жалба в Конституционния съд, с която настоя за анулиране на вота от скандално многото незалепени пликове и бюлетини без печат от секционните комисии. Това стана след референдума от април 2017 г., който подкрепи промените в Конституцията на страната, но магистратите отхвърлиха казуса като несъстоятелен. В доклада на ОССЕ се посочва, че конфликтната атмосфера в кампанията за президентските избори е отражение на общата поляризация, а всички кандидати за държавен глава използват твърд и стигматизиращ език срещу опонентите си. В публичните си речи действащият президент не пропуска да обвини другите състезатели за поста като поддръжници на тероризма.   На 28 май обаче той подаде съдебен иск срещу кандидата на НРП Мухаррем Индже заради негово слово пред участници в митинг. В междинния доклад е отбелязана и кампанията чрез медиите, и ситуацията с потребителите на социалните мрежи. Цитирани са данни на турското МВР, според което в периода 28 май - 11 юни 1199 души са пропагандирали (в Туитър и Фейсбук) в полза на тероризма, ползвали са езика на омразата и са заплашили целостта на държавата и обществото, а 643 от тях вече са получили наказания.   По отношение на медиите е подчертано, че доминират обвързаните с правителството и зависимите от обществените поръчки издатели и собственици. В редакциите е налице поляризация, много медии са затворени, а затворите са пълни с журналисти, се казва в документа на наблюдателите. Международни организации изразиха тревога от провеждането на избори в условията на извънредното положение, а това би застрашило изборния процес. На 9 май Върховният комисариат по правата на човека при ООН призова за незабавна отмяна на извънредното положение, за да се гарантират сигурни, надеждни и демократични избори. В доклада се подчертава още, че Конституцията защитава свободата на изразяването, но Законът за борбата са тероризма и регулаторният режим за интернет ограничават медийната свобода. Според изборното законодателство, медиите трябва да отразяват политическите кампании на кандидатите и партиите на равни начала. Но Висшият изборен съвет сам одобрява едни медии и отхвърля заявките на други. Освен това, Върховният съвет за радио и телевизия засекретява докладите си за мониторинга на медиите, те не са достъпни за обществото, се посочва в документа на ОССЕ.   Очаквано, заключенията в този доклад не се понравиха на правителството в Анкара и говорителят на Външното министерство Хами Аксой реагира остро, като подчерта, че твърденията на наблюдателите не съвпадат с реалностите. „В нашата страна изборите са демократични, кампанията се развива в плуралистична и конкурентна среда, но докладът съдържа чисто политически коментари, които се разминават с актуалните факти за изборния процес. Ще продължим сътрудничеството си с Мисията на ОССЕ на базата на пълна прозрачност. Универсалният основен принцип на мисиите е да извършват обективни наблюдения и следователно очакваме всички наблюдатели в страната да се съобразяват с това“, заяви Аксой.     „Турция трябва бързо да направи нов ход, имаме нужда от нова ера, от нова страница, защото сега ситуацията е тежка и прогнозите са негативни. Турската лира се обезценява, икономиката се сгромолясва, днес имаме милиони безработни, голям брой учители чакат назначения. Кой е доволен – фермерите, държавните служители, търговците, индустриалците? Само една малка група е щастлива и тя седи зад бюрата си. Турция е много уморена от всичко това и трябва да отскочи“, коментира лидерът на НРП Кемал Кълъчдароглу. Партиен експерт огласи доклад под заглавие „Фактурата за извънредното положение“, в който с конкретни данни се описва реалната картина на загубите в страната.   Иначе властите всеки ден внушават, че Турция е жертва на външни манипулации и икономически удари. Лирата се топи – от 3.03 лири за 1 долар сега курсът е над 4.60, еврото от 3.33 лири сега се обменя срещу 5.38, което прави 34% и 38% обезценка. Валутният дефицит на компаниите преди извънредното положение бе 207 млрд. долара, сега е 227,7 млрд. долара. В реалния сектор ситуацията е идентична – преди опита за преврат и въведения след него режим валутният дефицит от 7,5% скочи до 63,3%, се посочва в анализа. Външният дълг на страната достигна 453, 2 млрд. долара, а беше 423,1 млрд., в частния сектор – от 297, 2 млрд. долара стана 316, 4 млрд. Дефицитът по текущата сметка възлезе на 55, 4 млрд. долара, докато преди беше 29,4 млрд., а 12-месечният дефицит по нея е увеличен с 88.4%. Дефицитът по външната търговия достигна 84, 9 млрд. долара при предишно ниво от 58,1 млрд. До преди 20 юли 2016 г. преките чуждестранни инвестиции в Турция бяха в размер на 13,7 млрд. долара, но после се свиха до 12 млрд., годишният спад е с 12, 4%. Инфлацията удари потребителите с настоящо ниво от 11,06% срещу предишното от 7,74%, така тя изяжда по 1 от всеки 5 хляба, 2 яйца, 4 маслини и 3 чаши прясно мляко.   За една година националният доход намаля с 11,6 млрд. долара – от 862,7 млрд. спадна до 851,1 млрд., а на човек с 286 долара. Дългът на домакинствата към банките се увеличи с 25,3% - от 397,8 млрд. долара нарасна до 498,5 млрд. Хиляди фирми затвориха врати – през 2016 г. броят им бе 9 850, а през 2017 се увеличиха до 14 701 Само през първите три месеца на 2018 г. 29 909 търговци фалираха, а от юли 2016 г. до момента общият брой на потъналите е 176 911 души.   Безработните са 6,1 млн. души, 9,5 млн. са без осигуровки.   В 260 терористични атаки след 15 юли 2016 г. загинаха 619 войници и цивилни граждани. За 22 месеца в извънредно положение 624 жени станаха жертви на престъпления, 387 деца – на насилие. Безработицата при жените е 27%, а от принудените да работят 2 млн. деца 80% са без осигуровки и застраховки.   През този период са издадени 31 декрета. Докато през 2015 г. по индекса за върховенството на закона Турция заемаше 80-а позиция сред 113 страни, вече падна до 103-а в класацията.     В момента в затворите броят на осъдените и задържаните е 230 000 души, преди опита за преврат те бяха 188 000, увеличението е с 22,3%. По този показател страната е на второ място след Русия. Зад решетките в очакване на съдебни процеси са и 135 журналисти, като това отрежда „лидерска“ позиция на Турция, други над 2 500 останаха без работа. Индексът за свободата на печата определи 157-о място на страната сред общо 180 държави. От работа бяха отстранени 5 822 университетски преподаватели, 33 497 учители, 114 729 държавни служители. Правото на стачки бе отнето на 154 000 работници, 1 006 загинаха при трудови злополуки.     Британският „Таймс“ дни преди вота в Турция отбеляза, че популярността на президента Ердоган е спаднала и това е за пръв път в политическата му кариера. Вестникът подчертава, че новата система на управление ще даде огромна власт на президента, няма да има министър-председател, а влиянието на парламента ще бъде значително отслабено.   „Ердоган изглежда изтощен. Изборите показват, че той е изправен пред тежка конкуренция. Ако на вота от ноември 2015 г. той получи подкрепата на 50,01% от избирателите, според последните проучвания в момента тя е 48,3%“, пише „Таймс“. Цитиран е експертът Макс Хофман от Центъра за американско развитие, който казва, че онези, които са гласували за Ердоган по прагматични съображения, сега се колебаят, разклатено е и убеждението на по-малко религиозните, центристките турци, че той най-добре би управлявал икономиката. Хофман, който е партньор на турската социологическа агенция Метропол, уточнява: проучването показа, че е налице широк гняв по повод сирийските бежанци и образователната система в страната.   Ердоган е изтощен, а и турците се умориха от медийното му преекспониране в продължение на 15-те години във властта, казва експертът. Според анкетата, 40,7% смятат, че икономиката на Турция се управлява добре. Версията на Ердоган за срива на турската лира обаче гласи, че това е дело на лихварско лоби в чужбина, пише „Таймс“./БГНЕС    ", "date": "2018.06.21", "title": "Турция: Предсрочни избори при извънредно положение"}
{"url": "http://epicenter.bg/article/Ian-Makyuan-idva-v-Balgariya-za-otkrivaneto-na-CineLibri-2018/157359/6/0", "text": "Иън Макюън, най-награждаваният английски писател и безспорно един от най-талантливите европейски творци, който днес празнува 70-годишен юбилей, ще бъде специален гост на международния кино-литературен фестивал CineLibri 2018.   Роден на 21 юни 1948 г. в Алдершот, Великобритания, Макюън е носител на \"Букър\", \"Уитбред”, \"Джеймс Тейт Блак Мемориал Прайз“ и още много престижни награди и отличия. Общо 6 пъти е номиниран за наградата \"Ман Букър\" и 2 пъти за Международната награда \"Ман Букър\".   Повечето от книгите му имат успешни филмови адаптации по негов сценарий. Шедьовърът \"Изкупление” е номиниран за \"Оскар” в 7 категории, включително за най-добър филм. Печели още 50 награди, в т.ч. 2 награди \"Златен глобус”. В киното Макюън е работил с Антони Хопкинс, Изабела Роселини, Ема Томпсън, Кийра Найтли, Джеймс Макавой, Сирша Ронан, Даниел Крейг, Хелън Мирън, Рупърт Евърет и други известни актьори.   Само през изминалата 2017-а година са филмирани три от неговите най-ярки произведения – „На плажа Чезъл“, „Законът за детето“ и „Дете във времето“. В рамките на CineLibri 2018 българските зрители ще могат да видят едни от най-интересните екранизации, създадени по романи на Иън Макюън. Сред специалните премиери ще бъде „На плажа Чезъл“ (2017) с ирландската актриса Сирша Ронан и Били Хауел („Дюнкерк“). Иън Макюън е не само фин стилист и вещ изследовател на човешкото поведение, но също и активен гражданин, смело заявил позициите си срещу ислямския екстремизъм и всяка форма на насилие, накърняващо иманентни човешки права. През 2008 г. \"Таймс” го включва в списъка \"50-те най-велики британски писатели от 1945 г. насам”, а \"Дейли Телеграф” му отсъжда 19-о място в класацията \"100-те най-могъщи личности в британската култура”.   Освен че ще се срещне с читатели и зрители, по време на гостуването си писателят ще бъде удостоен с титлата Доктор хонорис кауза на Софийския университет.   Четвъртото издание на единствения по рода си кино-литературен фестивал CineLibri ще се проведе от 11 до 24 октомври и ще представи над 300 прожекции, 40 филма с национални премиери,  много специални гости, събития и емоции.   Фестивалът тази година ще обърне специално внимание на любовта във всичките й форми и ще протече под мотото  !  ", "date": "2018.06.21", "title": "Иън Макюън идва в България за откриването на CineLibri 2018"}
{"url": "http://epicenter.bg/article/Bivshiyat-ispanski-premier-Rahoy-se-varna-na-starata-si-rabota-kato-chinovnik-v-kadastar/157301/7/0", "text": "Бившият испански премиер Мариано Рахой се върна към старата си работа в държавно учреждение. Преди почти три седмици той загуби поста на министър-председател, предаде БТА, цитирайки ДПА. Рахой от днес отново е на старата си работа в кадастралната служба на курортното селище Санта Пола в югоизточната провинция Аликанте. \"Отдавна не съм вършил тази работа, но не съм притеснен\", каза 63-годишният Рахой пред десетки журналисти и минувачи, които отправиха възгласи \"Пресиденте, пресиденте!\" (от испански \"председател на правителството\"). За да се посвети на политиката, преди 28 години Рахой се оттегля от работата си като служител по кадастъра в службата в Санта Пола. От 2004 г. той беше лидер на консервативната Народна партия, а от октомври 2011 г. и премиер на Испания. В началото на юни тази година беше свален от премиерския пост след вот на недоверие, внесен от лидера на Испанската социалистическа партия Педро Санчес, който впоследствие стана министър-председател. Това стана, след като управлението на Рахой беше подкопано от корупционен скандал, в който бяха замесени бивши представители на НП. Вече бившият премиер после се отказа от лидерския пост в партията си, както и от мястото си в парламента. На въпрос какъв съвет би дал на своя приемник начело на НП той отговори: \"Никакъв. Животът продължава, а НП е велика партия\".", "date": "2018.06.21", "title": "Бившият испански премиер Рахой се върна на старата си работа като чиновник в кадастър"}
{"url": "http://epicenter.bg/article/Izmachena-pobeda-klasira-Urugvay-na-1-8-finalite-/157314/8/0", "text": "Отборите на Уругвай и Русия се превърнаха в първите, които се класират за осминафиналите на Световното първенство по футбол, след като южноамериканците победиха Саудитска Арабия с 1:0 в Ростов на Дон, предаде Канал 3.  Вчера домакините от Русия победиха Египет с 3:1, като по този начин Сборная и Уругвай вече имат по шест точки в група А и са сигурни за осминафиналите, като предстои единствено да определят победителя в групата в прекия сблъсък помежду си в понеделник. На стадион \"Ростов\" двукратните световни шампиони бяха далеч от най-добрата си форма, но все пак успяха да стигнат до трите точки срещу Саудитска Арабия, благодарение на гол на Луис Суарес в 23-та минута. Нападателят на Барселона се разписа след центриране от корнер и груба грешка на вратаря на азиатците Мохамед Ал Оваис.  През втората част играчите на Саудитска Арабия се опитаха да се върнат в двубоя, но нямаха нужната класа, за да застрашат солидната отбрана на уругвайците, които от своя страна се задоволиха да отблъскват съперника си и не търсиха втори гол. Все пак в 86-та минута възпитаниците на Оскар Табарес можеха да вкарат за втори път, но Единсон Кавани не успя да преодолее Ал Оваис от чиста позиция. В крайна сметка двубоя завърши 1:0 и Уругвай и Русия си осигуриха място в елиминационната фаза, докато Саудитска Арабия и Египет отпадат от Мондиала. Все пак възпитаниците на Хуан Антонио Пици могат да са доволни от представянето си срещу Уругвай, като в големи периоди от двубоя те надиграха именития си съперник.  Последните два мача от група А на Световното първенство ще се играят в понеделник от 17:00 часа българско време, когато Уругвай и Русия ще определят победителя в групата, а Саудитска Арабия и Египет ще се борят за третото място.  ", "date": "2018.06.21", "title": "Измъчена победа класира Уругвай на 1/8-финалите "}
{"url": "http://epicenter.bg/article/Uma-Tarman-shte-stava-shvedka/157311/10/100", "text": "Американската актриса , предаде ТАСС като цитира в. \"Афтонбладет\". За целта тя  , на когото е възложено да подаде    \"Повечето й роднини са шведи, \", заяви Будстрьом. \"По-рано тя ми каза, че се чувства шведка\", поясни тя.   По думите му преди две седмици на среща с 48-годишната Търман в Ню Йорк му била възложена тази задача.   \"Тя иска да купи дом в Швеция и да живее тук в бъдеще\", поясни Будстрьом. \"Ума  , затова са много причините, поради които иска да е шведка\", допълни тя.   По-рано Търман в няколко интервюта спомена за произхода си и за желанието си да получи шведски паспорт. Баба й е моделът Биргит Холмквист от провинция Сконе, а майка й - моделът Нена фон Шлебрюге.   Източник: дарик", "date": "2018.06.21", "title": "Ума Търман ще става шведка"}
{"url": "http://epicenter.bg/article/Dzhordzhina-pokaza-vnushitelen-godezhen-prasten-ot-Ronaldo/157313/10/0", "text": "Приятелката на Кристиано Роналдо и майка на най-малкото му дете - Джорджина Родригес, бе забелязана с огромен годежен пръстен на трибуните по време на мача Португалия-Мароко, който се игра вчера на \"Лужники\".   Според \"Сън\" цената на бижуто е над 800 000 долара и е дело на \"Картие\".   Наскоро майката на Роналдо нарече Джорджина \"бъдещата ми снаха\".   Футболната звезда има четири деца, което три от тях са от сурогатни майки. Джорджина е единствената, която е известна като майка на една от децата му. Това е най-малката Алана Мартина, която се роди в края на миналата година.", "date": "2018.06.21", "title": "Джорджина показа внушителен годежен пръстен от Роналдо"}
{"url": "http://epicenter.bg/article/kejt/157317/10/99", "text": "На 20 юни  и  обявиха, че малкият им син принц Луи ще бъде кръстен на 9 юли в Кралския параклис на двореца Сейнт Джеймс в Лондон.   Ето защо днес обръщаме поглед към миналото, за да видим как са се състояли кръщенетата на шест от най-популярните британски кралски особи –  ,  ,  ,  ,  и  . Бъдещата кралица Елизабет Втора е кръстена през май 1926 година в Бъкингамския дворец.   Кръщенето на принц Чарлз се състои през декември 1948 година в музикалната стая на Бъкингамския дворец. През август 1982 е кръстен първородният син на принц Чарлз и лейди Даяна – Уилям.   По-малкият син на Чарлз и Даяна - принц Хари, е кръстен две години по-късно през декември. Неговото кръщене е в двореца Уиндзор.   През октомври 2013 година в двореца Сейнт Джеймс се състоя кръщенето на първородния син на принц Уилям и херцогиня Катрин – принц Джордж.   През юли 2015 година е кръстена неговата по-малка сестра - принцеса Шарлот. Кръщенето се състои в църквата \"Света Мария Магдалена\" в Сандрингам, Източна Англия.   Източник: Дарик", "date": "2018.06.21", "title": "Как са се състояли кръщенетата на членове на кралската фамилия от Елизабет II до принцеса Шарлот"}
{"url": "http://epicenter.bg/article/Tsvetan-Tsvetanov-/157299/2/0", "text": "\"Росица Димитрова няма никаква вина в скандала със скъпия самолетен билет. Тя е добър експерт и отзивчив човек, 20 години работи с хора с увреждания. Но в този скандал тя нямаше друг полезен ход освен подаването на оставка. Но ние не искаме да я загубим като експерть говорил съм с Валери Симеонов да бъде назначена като съветник към неговия кабинет. В Ню Йорк тя е спала в общежитието на консулството, не е имала никакно намерение или желание да и бъде осигуряван лукс\", съобщи пред Нова телевизия зам.-председателят на ГЕРБ и председател на Парламентарната група на партията Цветан Цветанов.   Цветанов заяви, че винаги в пределите на Европа е летял в икономична класа, дори когато е имал билет за бизнес класа, за да не предизвиква спекулации.   \"Вотът на недоверие го възприемаме като част от системния подход на БСП да искат вот преди и след европредседателството. Запознах се с мотивите и ще ви кажа, че те не отговарят на желанието и амбициите на БСП. В тях има много неистини. Никъде не се говори за мерките, предприети от държавата. В момента имаме нулев миграционен натиск. Вярно е, че има липса от полиция в малките населени места, но от май 2018 има назначени близо 1800 полицаи и 608 полицейски патрула, които обикалят. Не казвам, че всичко е прекрасно. Но полагаме усилия да се върнем към нивата на работа и ефективност на системата. БСП съсипаха системата, знаем какъв дефицит оставиха и през 2009 година и през 2014 година\", коментира Цветанов.   \"Очаквам с нетърпение този дебат, мотивите им са абсолютно несъстоятелни\", заяви той.   \"В Коалиционното споразумение ние сме описали точно уславията, при които работим заедно. Валери Симеонов е изключително прям, остър, дори към премиера, но премиерът запазва хладнокръвие, не отговаря, след това сядат и се разбират. Коалиционното правителство винаги е под напрежение, но това кара конструкцията да е стабилна. Ние трябва да изведем България над всичко и го правим\", коментира Цветанов.   \r\n \r\n \r\n \r\n", "date": "2018.06.21", "title": "Цветан Цветанов: Росица Димитрова не е виновна, но нямаше друг ход освен подаването на оставка"}
{"url": "http://epicenter.bg/article/Za-parvi-pat-v-Balgariya--Otkriha-chuma-po-ovtse-v-Yambolsko/157327/2/0", "text": "Чума по дребните преживни животни откриха за пръв път в България. Ветеринари констатираха три огнища на заболяването в ямболското село Воден, община Болярово, съобщи Нова телевизия.   Започна вече хуманното евтаназиране на над 700 овце и кози в три животновъдни обекта. Заболяването не е опасно за хората, увериха от Агенцията по безопасност на храните.   В 10-километровата карантинна зона попадат 12 села. Там ще бъдат извършени клинични прегледи на животните.", "date": "2018.06.21", "title": "За първи път в България: Откриха чума по овце и кози"}
{"url": "http://epicenter.bg/article/Skandal--Direktorka-na-uchilishte-zabuchi-mazhki-polov-organ-na-torta-i-gordo-se-pokaza-vav-Feysbuk-/157328/2/0", "text": "Шокираща снимка на директора на училището в село Оризаре Красимира Стоянова буквално взриви социалните мрежи. Родители останали възмутени, след като госпожата пуснала перверзен кадър, който бил в абсолютен контраст със заеманата от нея длъжност. На фотоса, заснет преди около месец, се вижда как педагожката държи в ръцете си торта, на която вместо свещички се мъдри мъжки полов орган, пише Burgas24.bg.  \"Всеки директор или учител, стъпвайки на позицията, която заема, автоматично се отказва от част от личния си живот, с цел опазване на личната си репутация и тази на учебното заведение, в което преподава.  В периода на провеждане на конкурсите за училищни директори, временно изпълняващата длъжността директор на училището в Бургаското село Оризаре - Красимира Стоянова, противно на очакванията за достойно поведение и възпитател, даващ част от моралното обучение на своите ученици, демонстрира странни перверзни наклонности пред цялото общество в личния си Фейсбук профил. Въпросната Стоянова качва снимка навръх рождения си ден с торта, на която вместо забучени свещички има поставен... мъжки полов член. Явно тази жена, като поредната издънка в образователната сфера, няма никакъв срам и не чувства притеснение да поставя личния си живот под зоркия поглед на всички нейни приятели, учители и ученици.  Дали пък така не демонстрира начин за преодоляване на демографската криза в образованието или промяна в изискванията за заемането на длъжността Директор?  А дали съответните институции ще се самосизират за скандалното й поведение или пък точно те са тези, които поддържат подобни кадри с цел политически игри и срив в образователната система?  Жалко, че такива образи са допуснати до такава длъжностна позиция и развалят авторитета на училищната общност. Жалък е и факта, че имат достъпа да управляват цял учителски колектив. А още по-жалкото е, че в България не е единствения такъв случай. Пореден пример за дъното на безпросветност... Такива хора ли ще определят бъдещето на нашите деца? Въпросът е докога ще се допускат подобни “специалисти\" в образователната ни система... Случаите зачестяват, а отговорните си носят кръста. Институциите спят, родителите мълчат. И така ще е, докато нещо не се промени. С уважение, възмутен българин.. Един от многото\", пише в сигнала.  ", "date": "2018.06.21", "title": "Скандал! Директорка на училище забучи мъжки полов орган на торта и гордо се показа във Фейсбук "}
{"url": "http://epicenter.bg/article/-quot-BSP-za-Balgariya-quot--vnese-predlozhenie-za-otmyana-na-lyatnata-vakantsiya-za-parlamenta/157329/2/0", "text": "Депутатите от БСП спазиха обещанието си и внесоха искане за отмяна на лятната ваканция на Народното събрание. Лидерът на социалистите Корнелия Нинова информира лично за това протестиращите хора с увреждания, тъй като мотивът на червените за това искане бе парламентът да има време и да приеме необходимите закони, които да облекчат участта им.   \"Срещнахме се с майките на деца с увреждания пред парламента. Уверихме ги , че поставихме условие на правителството да внесе законодателни предложения до края на юли. Ние имаме готовност с конкретни текстове. Информирахме ги, че изпълнихме ангажимента си към тях и „БСП за България“ внесе в деловодството на Народното събрание проект за решение за отмяна на лятната ваканция на парламента\", заяви лидерът на БСП Корнелия Нинова.   Проектът на решение е със следните мотиви:  „Търпението на хората с увреждания е изчерпано, поради очевидната и безспорна невъзможност да оживяват в условията, в които ги поставят българското правителство и парламент. Тази група се нуждае от обществена подкрепа, в най-голяма степен. Отказът на държавата да изпълни ангажиментите си към тази най-уязвима група от населението води до реални човешки трагедии. Докато майките и децата с увреждания протестират пред Народното събрание, излизането на депутатите във ваканция би представлявало недопустим акт на бездушие и безотговорност. Отсъствието на властта в такава обстановка би довело до множество страдания за хората с увреждания, а забавянето на реакцията за някои от тях може да се окаже дори фатално.  Сложността на тази материя, както и необходимостта от съгласуване на законодателството с организациите на хората с увреждания, профсъюзите, работодателските организации, институциите и др. правят процеса на изработка на работещо законодателство труден и бавен. Именно затова, ние правим предложение да се отдели месец август само на тази тема, с което да се осигури достатъчно време за изработка, съгласуване и приемане на работещи решения, които да доведат до реални резултати за хората с увреждания.“    ", "date": "2018.06.21", "title": "\"БСП за България\" внесе предложение за отмяна на лятната ваканция за парламента"}
{"url": "http://epicenter.bg/article/Narodni-predstaviteli-ot-BSP-se-sreshtnaha-s-protestirashtite-meteorolozi/157330/2/0", "text": "Народните представители от Комисията по земеделието от ПГ на „БСП за България“ се срещнаха с протестиращите пред сградата на БАН служители на Националния институт по метеорология и хидрология към БАН.  „Протестът на служителите на НИМХ е напълно основателен, тъй като те се нуждаят от средства, за да могат да работят нормално, с нова техника и да получават адекватни заплати“. Това каза народният представител ПГ на „БСП за България“ Румен Георгиев след среща с протестиращите пред парламента.   Той припомни, че миналата седмица е задал въпрос на министъра на земеделието Румен Порожанов, с който иска отпускане на 400 хил. лв. за НИМХ към БАН, тъй като голяма част от информацията, която институтът изготвя, се ползва от министерството. „Тези хора работят 365 дни в годината, 24 часа в денонощието и е логично техният труд да се заплаща адекватно“, коментира Румен Георгиев. Той уточни, че министерството отделя средства за работата на института от 1990 г. до идването на ГЕРБ на власт през 2009 г.   Георгиев допълни, че това са специалисти, които с тази заплата в БАН не могат да бъдат задържани. „Парламентът отпусна 15 000 000 лв. допълнително на БАН, до НИМХ са стигнали едва 100 хил. лв. от поисканите от тях 1 145 000 лв. Учудващо е, че министерството няма интерес да финансира работата на метеоролозите, то трябваше веднага да реагира и да отпусне средствата, които институтът поиска от министъра още през октомври 2017 г.“, коментира Румен Георгиев.   Той обяви, че следващата седмица, заедно с ръководството на НИМХ, ще поиска среща с министър Порожанов, за да бъде договорено отпускането на 400 000 лв. за института.    ", "date": "2018.06.21", "title": "Народни представители от БСП се срещнаха с протестиращите метеоролози"}
{"url": "http://epicenter.bg/article/Direktorat-na-agentsiyata-po-transplantatsii-Mariyana-Simeonova-e-podala-ostavka/157331/2/0", "text": "Изпълнителният директор на Изпълнителната агенция по трансплантация д-р Марияна Симеонова е депозирала заявление за освобождаване по взаимно съгласие и предизвестие. Това съобщиха за БГНЕС от Министерството на здравеопазването.  Към момента министър Кирил Ананиев изчаква резултати от поръчаната от него експертна оценка за дейността на ИАТ.  На базата на оценката ще бъде взето и решението за освобождаването на Симеонова, каза още за БГНЕС от МЗ.  ", "date": "2018.06.21", "title": "Директорът на агенцията по трансплантации Марияна Симеонова е подала оставка"}
{"url": "http://epicenter.bg/article/Borisov--Shtom-BSP-govori-za-koruptsiya--znachi-kontrabandata-namalyava--VIDEO--/157332/2/0", "text": "\"Щом БСП искат вот на недоверие, значи контрабандата е намаляла. Като бяха на власт и с тяхното служебно правителство беше 34%. Борихме се и успяхме да я свалим на 6%. Затова даваме на БАН, на полицията, за здравеопазване, за добавки на пенсионерите на Коледа и Великден...\" Това коментира премиерът Бойко Борисов по време на икономическия форум в Пловдив под надслов „Комплексният контекст на растежа“, предаде PlovdivNews.bg. \"Искат вот на недоверие. За какво? Че като дойдат на власт, всичките фондове спират? И аз се ядосвам много, че изпуснахме Пелов и компания. Затова сега уволнявам. Не се хваля, но този път ще се похваля - успяхме да докараме до нула мигрантската криза в България. Какво бяха направили те? Бунтове на мигранти в Харманли, бунтове в Овча Купел... Отидох, седнах, разбрах се е президента на Турция Ердоган и сега кризата с мигрантите у нас е 0. Те какво правят? Само някакви популистки изказвания. Не се управлява лесно в див популизъм\", коментира премиерът.  \"Виждате България как се развива. Много ниска безработица, даже и липса на работна ръка. Търсят се шофьори, тъсят се сервитьори... Влизам от София към Пловдив и виждам колко завода има и колко се строят. Това са работни места. Сега пускаме и газа от Азърбайджан. Нека да спрат с този популизъм и докато сме на власт ще продължаваме да работим\", каза още Борисов на икономическия форум. Събитието е организирано от Делфийския икономически форум и Центъра за либерални стратегии. Заедно с министър-председателя в Пловдив е и половината кабинет. Присъстват известни икономисти от цяла Европа.   В рамките на форума Борисов се срещна с представители на гръцкия бизнесq съобщиха от правителствената информационна служба.  Гръцките инвеститори имат интерес да пренасочат нови капитали към България, подчертаха представители на 10 големи компании от южната ни съседка. Те благодариха на българското правителство и на премиера Борисов за стабилната инвеститорска среда в страната, като посочиха че България е привлекателна за бизнеса с нискитете си данъци и добрите финансови показатели, които отчита.  “България е стабилна, гръцките инвестиции масово идват тук, защото е сигурно за парите, които се влагат”, беше подчертано от представителите на гръцкия бизнес.  По време на разговорите бяха обсъдени и теми, свързани с банковата стабилност и данъчната политика на правителството. Първият пловдивски икономически форум е под надслов \"Комплексният контекст на растежа“, припомня Plovdiv24.  Повече от осемдесет изтъкнати личности от България и Европа ще говорят на форума, което ще даде възможност да бъдат идентифицирани и оценени ключови предизвикателства пред икономическия растеж. Ще научим повече от опитни експерти от други страни, ще можем да подкрепим възприемането на иновативни корпоративни социални практики в частния сектор и ще бъде очертан курс на действия, допринасящи за по-конкурентни и включващи икономически политики в България и Югоизточна Европа.  Министър-председателят ще открие форума днес, след което в рамките на събитието ще се включат членове на българското правителство, включително заместник министър-председателят Томислав Дончев, заместник министър-председателят по правосъдната реформа и министър на външните работи Екатерина Захариева, министърът на българското председателство на Съвета на Европейския съюз Лиляна Павлова, министърът на енергетиката Теменужка Петкова, министърът на икономиката Емил Караниколов, министърът на туризма Николина Ангелкова, министърът на регионалното развитие и благоустройството Николай Нанков, други представители на държавното управление, както и представители на частния сектор в България.  Участие ще вземат изтъкнати личности от чужбина, включително министърът на енергетиката на Република Сърбия Александър Антич, регионалният директор на Световната банка за страните от ЕС Аруп Банерджи, държавния секретар в Министерство на външните работи на Румъния Джордже Чамба, бившият държавен министър и министър на търговията и инвестициите на Обединеното кралство и член на Камарата на лордовете лорд Франсиз Мод, бившият министър на Гръцката република и комисар в Европейската комисия Ана Диамантопулу, както и други изтъкнати и формиращи общественото мнение личности от Европа.  Сред обсъжданите теми ще бъдат: визии за бъдещето на ЕС, геополитика на региона, разширение на еврозоната, енергийният съюз на ЕС, банковият съюз на ЕС, перспективи пред Западните Балкани, капиталообразуване и развития в областта на преките чуждестранни инвестиции в България, корупция и захват на държавата, регионално развитие и икономически клъстери, подобрения в образователните резултати, демография, навлизане на отворени данни, роботи и изкуствен интелект, върховенство на правото и сигурност на имуществените права.  Пловдивският икономически форум се организира от Делфийския икономически форум, Атина, Гърция, и от Център за либерални стратегии в София. Форумът ще коментира предизвикателствата пред България, региона и Европа. Крайната му цел е чрез диалог и споделяне на идеи и визии да допринесе за успешната трансформация на България и за отключването на потенциала за социален и стопански растеж. Форумът ще се провежда всяка година през месец юни в Пловдив – прекрасен град с важна роля за икономическото развитие на страната.  Форумът е под егидата на Американската търговска палата в България, Италианската търговска палата в България, Конфиндустрия Италия и Гръцкия бизнес съвет в България.  ", "date": "2018.06.21", "title": "Борисов: Не се управлява лесно в див популизъм (ДОПЪЛНЕНА, ВИДЕО) "}
{"url": "http://epicenter.bg/article/V-gigantsko-piano-se-prevarnaha-stalbite-na-podlez-vav-Varna/157334/2/0", "text": "    Стълбите в подлеза до катедралния храм „Св. Успение Богородично“ във Варна оживяват благодарение на съвременните технологии. Всяко стъпало издава звук от клавиш на пиано, съобщи bTV.   Доста уикенди и безсънни нощи изкарахме за да го направим системата да работи. Това включва хардуерна инсталация и софтуер, писан за микроконтролер, споделя Юлиан Сапунджиев, един от авторите.   Идеята на авторите е подобни пиано стълби да се появят и в други български градове.   Инициативата е част от проекта Inspire, който е иновативен не само за морската столица, но и за цялата страна. С осъществяването му се захващат група младежи, подкрепени от Община  Варна.   Под черните клавиши има сензори. Звуците се активират с приложение, което задейства аудиофайлове.   Инициативата има за цел чрез иновативен дизайн да утвърди града като културно средище. ", "date": "2018.06.21", "title": "В гигантско пиано се превърнаха стълбите на централен подлез във Варна"}
{"url": "http://epicenter.bg/article/Ombudsmanat-obyavi--che-shte-podade-ostavka--ako-zakonoproektat-y-za-lichnata-pomosht-bade-priet-/157336/2/0", "text": "Омбудсманът Мая Манолова обяви, че ще подаде оставка, ако подготвеният от нея законопроект за личната помощ бъде приет в спешен порядък от Народното събрание. Това заяви лично Манолова пред БНТ.  Освен това тя предлага \"за успокоение на всички, които са разтревожени от високия й обществен рейтинг\", да приемат и законопроектите за хората с увреждания и социалните услуги, за личния фалит и свръхправомощията на банките, като в замяна ще освободи поста на национален обществен посредник предсрочно.  Повод за заявеното намерение на Манолова е фактът, че Националният съвет за интеграция на хора с увреждания отхвърли законопроекта за личната помощ. Той не получи подкрепа от национално представените организации на хората с увреждания, финансовото министерство, синдикатите и бизнеса. Причината е, че според тях законът не защитава интересите на всички хора с увреждания.  „Законопроектът, който написахме заедно с майките, не получи подкрепа от Националния съвет за хората с увреждания, нещо повече - стана ясно, че техният проблем, който образно казано ги е изкарал на улицата, на палатки в страната и пред парламента, няма да бъде решен. Освен това беше направен опит от присъстващите да унизят майките с различни изпуснати реплики, изпуснати нерви и да стане ясно, че статуквото в политиките, в системата за хората с увреждания ще бъде запазено“, каза в студиото на „Денят започва“ по БНТ Мая Манолова.  Тя подчерта, че в „политиките уж за защита на хората с увреждания“ се наливат 169 млн. лева за чужда помощ и за асистентски услуги на 11 158 души.  „Това, което ние предлагахме и в което вече е основното разминаване с Финансовото министерство, но което е по сметки на Социалното министерство, е, че само с още 100 млн. лв. асистентски услуги ще получават 77 хил. души - 5 пъти повече, при това не на 2 часа както е сега, а според потребностите“, каза още Манолова.   Източници от политическите среди твърдят, че Мая Манолова води стратегическа кампания, за да заеме пост, който е далеч по-престижен и ресурсен от настоящия ѝ. Според запознати, след като не бе припозната от БСП за кандидат за президент през 2016-а, Манолова работи усилено за друга изборна надпревара - тази за кмет на столицата, пише topnovini.bg Постът на омбудсман предлага чудесна възможност за излъскване или повишаване на личния имидж, тъй като е свързан с нуждите и интересите на гражданите, надпартиен е и позволява винаги да се заема удобна опозиционна позиция, независимо кой е на власт. С други думи - един активен омбудсман може винаги да се възползва от недовършената работа от страна на управляващите. Които и да са те.   Тънките сметки на Манолова не предвиждат единствено как тя да напусне настоящия си пост, без да понесе негативи, че абдикира и гони нещо по-перспективно. Затова екипът на бившия заместник-председател на Парламента е стигнал до идеята да “изтъргува” оставката ѝ в казуса с майките на деца с увреждния. Такъв ход, в сегашния контекст ще я позиционира като героиня, която загърбва позицията си, за да помогне на онеправданите граждани. Очакваният резултат е личният рейтинг на Манолова да се повиши още повече и така тя да влезе в сериозна битка за “Московска” 33.   Сред основните неизвестни в плана до момента е дали Манолова би излязла като кандидат на БСП или като подкрепена от инициативен комитет. Възможно е тя да избере втория вариант, за да се дистанцира от червените и да работи в по-тясно сътрудничество с граждански организации. Бягайки от партийното си минало, критиките на Манолова към работата на Йорданка Фандъкова в последните години биха придобили повече тежест. Минусите в професионалния живот на бившия лидер на червените в Кюстендил пък ще бъдат приписвани на сметката на БСП. В близките дни се очаква да стане ясно дали този сценарий е реален и ще направи ли Манолова опит да седне на кметския стол на “Московска” 33.", "date": "2018.06.21", "title": "Омбудсманът обяви, че ще подаде оставка, ако законопроектът й за личната помощ бъде приет "}
{"url": "http://epicenter.bg/article/Grantadzhiyski-organizatsii-finansirali-protestite-na-maykite-na-detsa-s-uvrezhdaniya--/157338/2/0", "text": "Децата не са разменна монета за правенето на политики за тях. Ние като родители трябва да се борим за тяхното добро бъдеще. Това каза на пресконференция председателят на Асоциацията на деца с епилепсия Веска Събева.  В момента се случва разделение, защото хората с увреждания искаме по-добър живот, заяви изпълнителният директор на Център за психологически изследвания и зам.-председател на Националния съвет за интеграция на хора с увреждания към Министерски съвет Адриана Стоименова.  В общественото пространство национално представените организации сме обвинявани, че не подкрепяме закона за личната помощ. На съвета във вторник нашите организации подробно се запознахме с проекта, внесен от омбудсмана Мая Манолова. Не можем да подкрепим такъв проект, който е само за 77 000 деца с увреждания, а не за всичи хора с увреждания. Аз не мога да кажа на никоя майка или на възрастен човек, че те няма да имат такава подкрепа. Ние настояхме личната помощ да бъде разработена в Закона за социалните услуги – според индивидуалните нужди на децата те да получат подкрепа. Изкуственото разделение на групите в момента не е в полза на никой. За мен е много странно, защо в момент, когато правителството е подало ръка и се работи, обстановката е такава, че има протести и разсейване на общественото внимание, посочи Стоименова.  Ще продължим работа по закона за хората с увреждания – за равни, хуманни права. Личната помощ е част от хората с увреждания, отхвърляме обаче да бъде само за една група в обществото, добави тя.  Започваме разследване – към нас има подадени документи, че грантаджийски организации са получили пари от утвърдени фондации и международни източници уж за социални проекти, а впоследствие с тях финансират протести. Ще съберем факти и ще ги дадем, където трябва, за по-сериозен одит. Въпросът за хората с увреждания е надпартиен, той е обществен. Трябва да бъдат провеждани такива политики, че хората с увреждания да не живеят в бедност. Питам тези проекти, които се финансират от външни източници, дали искат този процес да не се случи, каза още Адриана Стоименова.  Председателят на Съюза на слепите в България Васил Долапчиев, уточни, че никой от съюза не е против приемането на услугата лична помощ. Това обаче е първото правителство, което събра кураж да сложи пръст в раната. Трябва да му бъде дадено време да си свърши работата при един диалог, заяви той.  Васил Долапчиев се обяви против оставката на зам.-социалния министър Росица Димитрова.  ", "date": "2018.06.21", "title": "Грантаджийски организации финансирали протестите на майките на деца с увреждания? "}
{"url": "http://epicenter.bg/article/Protestirashta-mayka--Udariha-danoto-s-obvinenieto-v-grantadzhiystvo--kak-ne-gi-e-sram-/157339/2/0", "text": "\"Не знам колко повече могат да ударят дъното. Те са \"инжектирани\" финансово, а не ние, как не ги е срам!\" Това каза пред БТВ Вера Иванова, представител на протестиращите майки на деца с увреждания по повод твърденията на национално представените организации на хората с увреждания, че протестите се финансират от грантаджийски организации.  Правим всичко това, не защото ни се плаща, а от любов към децата ни, добави тя.  Омбудсманът Мая Манолова изрази подкрепата си за протестиращите майки и потвърди, че е готова да подаде оставка, ако политиците изпълнят исканията им. ", "date": "2018.06.21", "title": "Протестираща майка: Удариха дъното с обвинението в грантаджийство, как не ги е срам! "}
{"url": "http://epicenter.bg/article/Uikendat-nastapva-s-zhalt-kod-za-potentsialno-opasno-vreme/157341/2/0", "text": "Петък идва с високи температури, но и с проливни дъждове.   ще бъде в сила за областите  . Там се очакват  , показва справка в сайта на Националния институт по метеорология и хидрология.   В петък около обяд, под влиянието на добре изразен студен атмосферен фронт, отначало в северозападната половина от страната, а привечер и през нощта и в източните райони ще се развива  . На много места ще има  . В отделни райони, главно от Северозападна България и Предбалкана,   по количество.  .  - максималните ще са от около 27 градуса в северозападните, до около 33-34 градуса в югоизточните райони. До вечерта вятърът ще се ориентира от северозапад, ще се усили и с него  .  ще има променлива облачност, но през деня валежи са малко вероятни. Ще духа бриз. Максималните температури ще са 28-31 градуса. Температурата на морската вода е 23-26 градуса. Вълнението на морето ще бъде 1-2 бала.  сутринта ще има и слънчеви часовe, но около обяд първо в масивите в Западна България, а по-късно през деня и в останалите планински райони, ще се развива мощна купеста и купесто-дъждовна облачност. На много места ще има краткотрайни валежи и гръмотевични бури, в отделни райони значителни. След обяд вятърът ще се ориентира от северозапад и ще се усили. Температурите през деня ще са все още високи и максималната на височина 1200 метра ще е около 19 градуса, на 2000 метра - около 13 градуса. . Преобладаващите максимални температури ще са между 21 и 26 градуса. На места, повече в източните и южните райони, ще има краткотрайни валежи и гръмотевични бури, отделни райони - интензивни и с градушки. , ще има променлива, в следобедните часове по-често значителна облачност и на места ще превали дъжд. Вятърът чувствително ще отслабне.", "date": "2018.06.21", "title": "Уикендът настъпва с жълт код за потенциално опасно време"}
{"url": "http://epicenter.bg/article/GERB-otgovori-na-BSP--Da-ne-badem-populisti-/157343/2/0", "text": "\"Парламентарната група на ГЕРБ е готова да удължава заседанията на парламента и да работи и посред нощ, за да се приемат законопроекти за разрешаване на проблемите на децата с увреждания. Лятната ваканция на депутатите през август обаче няма да бъде отменяна, както предлага БСП. Колегите да не бъдат крайни популисти. Нормално е политиците да имат определена чувствителност, когато защитават интереси. Но нека не злоупотребяват с това“. Това заяви пред журналисти в кулоарите на парламента Десислава Атанасова, депутат от ГЕРБ.  Коментарът на Атанасова дойде минути след като стана ясно, че от БСП са поискали да бъде отменена лятната ваканция на народните представители.  Тя съобщи, че според справка, която е направила, вчера и днес Корнелия Нинова се е регистрирала, че е в сградата на парламента, от 59 гласувания до момента днес тя е участвала само веднъж на сутрешна регистрация, за да й се брои денят като присъствен и да не бъде глобена, а вчера от 90 гласувания в зала, лидерката на БСП е имала само 5 такива.  „Разбира се, въпросът с искането на БСП да няма лятна ваканция за депутатите, ще бъде обсъден в ПГ на ГЕРБ и в пленарна зала, както законът го изисква“, потвърди Атанасова.", "date": "2018.06.21", "title": "ГЕРБ отговори на БСП: Ще работим денонощно, но ще имаме ваканция през август! "}
{"url": "http://epicenter.bg/article/Vuchich-posreshtna-Radev-v-Belgrad--snimki-/157345/2/0", "text": "Държавният глава Румен Радев e на официално посещение в Република Сърбия на 21 и 22 юни по покана на своя сръбски колега Александър Вучич, съобщиха от прессекретариата на държавния глава. В първия ден от визитата президентът Радев беше официално посрещнат с церемония в Белград. Румен Радев и Александър Вучич проведоха среща „на четири очи“.   На 22 юни президентите Румен Радев и Александър Вучич ще проведат среща с представители на българското национално малцинство в Димитровград и ще посетят гимназията „Свети Свети Кирил и Методий“.   Двамата държавни глави ще поднесат венци на паметника на загиналите български и сръбски воини през Сръбско-българската война от 1885 г. на Нешков връх.   В края на миналата година при прегледи на български лекари от  ВМА в Босилеград бе създадено напрежение, тъй като медиците бяха задържани за няколко часа от сръбските власти. Формалната причина тогава беше разрешение за провеждане на прегледите от Регионалния инспекторат по здравеопазването в Ниш.    Липсата на здравни грижи продължава да бъде един от големите проблеми на малцинството ни в съседна Сърбия. Най-близката болница е в Кюстендил, а най-близкото сръбско лечебно заведение е на 70-80 километра. ", "date": "2018.06.21", "title": "Вучич посрещна Радев в Белград (снимки)"}
{"url": "http://epicenter.bg/article/Volen-Siderov--Ako-Korneliya-Ninova-me-ubedi--bih-podkrepil-reshenie-da-nyama-lyatna-vakantsiya-/157349/2/0", "text": "Ще се запозная с проекторешението на Корнелия Нинова. В пряк диалог можем да видим какво точно искат, за какво го искат. Ако ме убеди, бих подкрепил решение да няма лятна ваканция. Това каза пред журналисти в Народното събрание председателят на ПГ на „Обединени патриоти“ Волен Сидеров по повод искането на БСП за отмяна на лятната ваканция на парламента заради приемането на законодателните промени за хората с увреждания, предаде репортер на Агенция „Фокус“.  „Г-жа Нинова е решила да отговори на обществените виждания и предлага това. Лично аз мисля, че може и да няма ваканция, бих подкрепил такова предложение“, посочи той.  „Вчера казах, че може да се предложи да работим и нощна смяна. Трябва да имаме предвид, че парламентът не е цех, в който се произвеждат части. Работата е по-специфична, тя е многостранна, не е само гласуването на поправка в определен закон“, заяви Волен Сидеров.  „Работата ни не е само натискане на бутон в залата. Много голяма част от нея остава скрита, затова се създава впечатлението за бездействие“, каза още той.  ", "date": "2018.06.21", "title": "Волен Сидеров: Ако Корнелия Нинова ме убеди, бих подкрепил решение да няма лятна ваканция "}
{"url": "http://epicenter.bg/article/Varna-be-izbrana-za-Evropeyski-grad-na-sporta-2019/157358/2/0", "text": "„Получихме потвърждение, че Варна е избрана за Европейски град на спорта през 2019 година. Титлата ще ни бъде връчено официално на 4-ти декември в Брюксел. Втората добра новина е, че догодина отново ще бъдем столица на ветрилата - Международната ветроходна регата \"Толшипс\" ще стартира от Варна “. Това съобщи пред журналисти кметът на града Иван Портних.   Миналата седмица Варна бе посетена от експерти от Асоциацията на европейските столици и градове на спорта (ACES EUROPE ), които оцениха кандидатурата ни за Европейски град на спорта с 84,5 точки от 100 възможни. Делегацията, водена от Хуго Алонсо - генерален секретар на ACES, заедно с останалите членове - Лукас Ворел, Виченцо Лупатели, Франсоа Ноел и Анатоли Илиев, обиколиха различни спортни съоръжения във Варна, след което изгледаха специалната презентация, представяща възможностите и приоритетите на града в областта на спорта и активния начин на живот.   На финала на срещата Хуго Алонсо обяви, че той и колегите му са останали очаровани от видяното във Варна.   Преди ден бе получено официално писмо от ACES EUROPE до Община Варна, в което се казва: „Поздравления за наградата! Вашият град наистина е добър пример за спорт във всички области, свързани със здравето, интеграцията, образованието и уважението, които са основните цели на ACES EUROPE\".", "date": "2018.06.21", "title": "Варна бе избрана за Европейски град на спорта 2019"}
{"url": "http://epicenter.bg/article/Dnes-nastapva-astronomicheskoto-lyato/157292/2/0", "text": "Астрономическото лято настъпва днес у нас в 13 часа и 7 минути, когато е и лятното слънцестоене, съобщиха от Националния институт по метеорология и хидрология при БАН, информира БТА.   По Гринуич астрономическото лято настъпва днес в 10 часа и 7 минути. Днешният ден е най-дългият ден в годината. През лятото на територията на по-голямата част от България най-високите средни дневни температури са през юли, а по Черноморието и в планините - през август. Лятото е един от четирите сезона в умерения пояс, заедно с есента, зимата и пролетта. Летният сезон започва с лятното слънцестоене (около 21 юни в Северното полукълбо и около 22 декември в Южното полукълбо) и завършва с есенното равноденствие (около 23 септември в Северното полукълбо и около 22 март в Южното полукълбо).    ", "date": "2018.06.21", "title": "Днес настъпва астрономическото лято в 13 часа и 7 минути"}
{"url": "http://epicenter.bg/article/Borisov-otkriva-parvoto-izdanie-na-Plovdivskiya-ikonomicheski-forum/157293/2/0", "text": "Премиерът Бойко Борисов ще открие първото издание на Пловдивския икономически форум. Организатори са Делфийският икономически форум, който е със седалище Гърция и Центърът за либерални стратегии.   Представители на изпълнителната власт от страната и Европа ще говорят за бъдещето на ЕС, геополитиката на региона и разширението на еврозоната. Сред темите са и енергийният съюз, банковият съюз и перспективите пред Западните Балкани.    ", "date": "2018.06.21", "title": "Борисов открива първото издание на Пловдивския икономически форум"}
{"url": "http://epicenter.bg/article/Meteorolozite-ot-BAN-izlizat-na-protest/157294/2/0", "text": "Метеоролозите от БАН излизат на протест, съобщава БВТ. Причината са ниските заплати и минималното финансиране на работата им.   Работещите в Националния институт по метеорология и хидрология се събират тази сутрин пред сградата на БАН на предупредителен протест - митинг. Недоволството е срещу целенасочения опит на ръководните органи на БАН да ликвидират дейността им, като ги оставят без необходимите средства за изпълнение на задълженията им. От Института се обръщат към Народното събрание с молба спешно да направи необходимите изменения в Закона на БАН, за да е невъзможно в бъдеще средствата от държавния бюджет, предназначени за тях, да се преразпределят справедливо. Ако до 9 юли не бъдат изпълнени исканията им, те се заканват да преустановят работа.    ", "date": "2018.06.21", "title": "Метеоролозите от БАН излизат на протест"}
{"url": "http://epicenter.bg/article/Rumen-Petkov--Da-kupuvame-ruski-gaz-ot-Turtsiya-e-natsionalno-predatelstvo/157295/2/0", "text": "С цял куп папки влезе в студиото на предаването „Тази сутрин” по БТВ лидерът на АБВ Румен Петков.   В партията са събрали на 1800 страници „грозните приказки срещу България и нашата енергийна сигурност и най-вече срещу „Южен поток”. „Всички, които говориха срещу „Южен поток”, работиха, за да купуваме руски газ от Турция и това е национално предателство”, категоричен бе Румен Петков. Той и цитира извадки от интервютата с изказвания на Радан Кънев и Иван Иванов (ДСБ), според които проектът „Турски поток” е блъф, а тръбата от Русия през Черно море до България е щяла да ни донесе 400 млн. евро загуби. „Ние от АБВ казахме много категорично „Не на двойните стандарти!” – може „Северен поток”, може Меркел да отиде в Сочи и да каже „Северен поток” за нас е икономика”, а „Южен поток” за нас да е зависимост”, подчерта лидерът на АБВ и допълни, че „лъжите на тези хора ще ги платим ние”.   „Сега се започва същата агресия срещу „Белене”, без да си даваме сметка, че Турция строи 8 реактора – 4 руски и 4 японски. Когато затворим „Козлодуй”, ако нямаме „Белене”, ще си купуваме ток от руски реактори, но от Турция”, предупреди Петков. Според него всички правителства до момента без това на Жан Виденов са подкрепяли строежа на Втора атомна. Според лидера на АБВ правителството има пред себе си две големи предизвикателства – да се договори с Русия за директна доставка на газ и да намери инвеститор, който да построи АЕЦ „Белене” в рамките на 7 до 10 години. По отношение на вота на недоверие срещу правителството по тема „Сигурност”, той определи действията на БСП като „компенсаторен акт, стремеж да се запушат вътрешни пробойни и несбъднатости”. „Този вот на недоверие дава възможност да се види бухалката МВР – г-н Марешки юнашки обяви, че ще подкрепи правителството и тогава защо да се чудим защо няма борба с контрабандата с горива (…) защо няма борба с незаконното производство и разхвърляне на лекарства в България и по света”, отбеляза Петков. Той \"с болка\" призна, че у нас има платени русолюбци, но подчерта, че не е от тях.    ", "date": "2018.06.21", "title": "Румен Петков: Да купуваме руски газ от Турция е национално предателство"}
{"url": "http://epicenter.bg/article/Georgi-Svilenski--MVR-e-pochti-falirala-ohranitelna-firma/157296/2/0", "text": "МВР се превърна в почти фалирала охранителна фирма, заяви в студиото на предаването „Здравей, България“ по Нова телевизия депутатът Георги Свиленски от \"БСП за България\".  Свиленски изтъкна, че системата е пробита, според него хората се страхуват да се разхождат по улиците. „Проблемите са ежедневни и се сменят много динамично“, коментира депутатът.   „Липсва доверие в самата държава. Искаме държавата да ни да е наред и затова трябва да започнем от Конституцията, законите и наредбите”, заяви зам.-председателят на ПГ на „БСП за България” Георги Свиленски. Той каза също, че трябва депутатите поне Конституцията да спазват.   „В нея, в чл. 105, ал. 2 ясно е написано, че общественият ред и сигурност е ангажимент на правителството. Това правителство не си изпълнява основния ангажимент по Конституция. Задаваме парламентарни въпроси към министър-председателя, те ни се връщат с аргумента, че той не е компетентен по тази тема. Когато не си компетентен по вътрешните работи, по транспорт, по здравеопазване, когато не си компетентен по 7-8 основни сфери за обществото – за какво си министър председател тогава? И самото правителство е некомпетентно”, изтъкна Свиленски.   Според него социалната политика е едно от слабите звена, а зам.-министър Росица Димитрова е постъпила правилно, като си е подала оставката. „Няма как да се обясни на тези хора, че пътуваш с такива скъпи билети, без значение дали знаеш, или не“, смята политикът. Свиленски обясни, че проблемът е създаден през годините. „Факт е, че на тези хора никой не им обръщаше внимание. Много е удобно всяко нещо, което направи политическа партия, да се тълкува като популистко действие“, заяви народният представител. По думите му всичко е политика в държавата.    „Нееднократно правихме срещи с различни сдружения, за да може да стане ясно и на депутатите, и на министрите, че проблемите на хората с увреждания не може да се подминават”, обясни още зам.-председателят на ПГ на левицата. По думите му хората с увреждания очакват проблемите им да бъдат решени от политиците, очакват политики. „Ако тръгнем да решаваме проблемите им, били сме популисти, ако стоим безучастно – не ни пукало. Аз съм готов да бъда обвинен, че съм популист, ако проблемите на хората бъдат решени”, заяви той.  „При гласуванията за бюджета, не беше прието нито едно от предложенията ни”, припомни Свиленски. Става въпрос за 15-те милиона за учените от БАН, 1,5 милиона за Храм-паметника „Александър Невски” и Зографския манастир, 100 милиона за полицаите, 40 милиона за съдебната система. „В рамките на няколко седмици, след това обаче, премиерът Борисов взе решение да ги изпълни”, припомни Свиленски. Според него в случая не става въпрос да се отпуснат 100 млн. лв. за протестиращите, например, за да си тръгнат, или пък да се внесе закон, с който да се изнасат дейности от МВР, за да се даде на концесия охранителната дейност.   ", "date": "2018.06.21", "title": "Георги Свиленски: МВР е почти фалирала охранителна фирма"}
{"url": "http://epicenter.bg/article/Rumen-Radev-e-na-ofitsialno-poseshtenie-v-Republika-Sarbiya/157298/2/0", "text": "Президентът Румен Радев е на официално посещение в Република Сърбия днес и утре (22 юни) по покана на своя сръбски колега президента Александър Вучич. Това съобщиха от прессекретариата на държавния глава. Европейската перспектива на Сърбия, насърчаването на икономическото развитие и подобряването на достъпа до здравеопазване и образование в районите, в които живее българското национално малцинство, са теми от дневния ред на двустранните отношения. Развитието на инвестиционното сътрудничество, икономическия обмен и туризма, подобряването на транспортната и енергийна свързаност в Югоизточна Европа, както и регионалното сътрудничество на Балканите се очаква да бъдат сред акцентите по време на срещите на президента Румен Радев в Сърбия. Днес ще се състои церемонията по официалното посрещане на българския държавен глава в Белград. Президентите Румен Радев и Александър Вучич ще проведат среща „на четири очи“, след което ще се състоят пленарните разговори на официалните делегации на България и Сърбия. Двамата държавни глави ще дадат съвместна пресконференция. В Белград президентът Радев ще проведе срещи и с министър-председателя Ана Бърнабич и с председателя на Народната скупщина Мая Гойкович. По-късно държавният глава ще положи венец пред Паметника на незнайния воин и ще посети изложбата „Приложна носталгия“. На 22 юни президентите Румен Радев и Александър Вучич ще проведат среща с представители на българското национално малцинство в Димитровград и ще посетят гимназията „Св. св. Кирил и Методий“. Двамата държавни глави ще поднесат венци на паметника на загиналите български и сръбски воини през Сръбско-българската война от 1885 г. на Нешков връх.  ", "date": "2018.06.21", "title": "Румен Радев е на официално посещение в Република Сърбия"}
{"url": "http://epicenter.bg/article/Maya-Manolova--Shte-stoya-do-protestirashtite-mayki-dokray/157300/2/0", "text": "„  Това обяви в ефира на „Денят започва” на БНТ националният омбудсман Мая Манолова.  Малко след това тя се обърна към всички, които я обвиняват, че с този проектозакон преследва кариера, политически цели и висок рейтинг: „   „За да сте спокойни”, обърна се тя към опонентите.  Изяавлението й бе предизвикано от упреци, прозвучали и по време на Националния съвет за хората с увреждания, че преследва политически цели.  „   „Сега се наливат 169 милиона лева за асистентски услуги”, съобщи тя и поясни, че в момента от тези пари се осигурява помощ на 11 158 души, че има листа на чакащите и общини, които изобщо не предоставят тази услуга.  „По законопроекта за лична помощ само с още 105 млн. лева асистентски услуги ще получават 77 000 души, а освен това ще имат право да кандидатстват всички до 500 000, като кандидатстването ще бъде по индивидуален признак, посочи омбудсманът, като подчерта, че в момента статуквото е дискриминационно – до услугата могат да се доберат едва 11 000 души.   каза Манолова.    Законопроектът, който написахме заедно с майките, не получи подкрепа.  Беше направен опит от присъстващите да унизят майките с различни изпуснати реплики. Целта беше да стане ясно, че статуквото в политиките за хората с увреждания ще бъде запазено, заяви Манолова.   Манолова коментира и случая с  , който си изпусна нервите на заседанието на Националния съвет за интеграция на хората с увреждания във вторник и се разкрещя на майки на деца с увреждания да се засрамят и да спрат да ги \"разхождат по улиците\". \"Не знам какво стои зад това говорене - пристрастия, страхове, зависимости, но то е недопустимо, при това беше казано със страст. Много се надявам синдикатите да насочат тази страст в защита на хората, които имат нужда, а не срещу тях. Бях сащисана по време на заседанието, познавам тези хора в друга светлина. Нямам обяснение за изпуснатите нерви\", заяви националният омбудсман.   \"Този закон не решава всички проблеми, но е първото камъче, което трябва да бъде обърнато, за да се подобри живота на тези хора. Настройването на хора срещу хора убива солидарността в обществото, отнема ни най-важната функция – да бъдем човеци. От кого да започнем, ако не от децата с увреждания\", каза още  . По думите ѝ социалният министър   не е поел отговорност по време на обсъждането на закона за личната помощ.  ", "date": "2018.06.21", "title": "Мая Манолова към опонентите: Помогнете на майките и ще подам оставка. За да сте спокойни"}
{"url": "http://epicenter.bg/article/Nigyar-Dzhafer--Otdavna-nastoyavame-da-se-varne-stariyat-model-na-upravlenie-na-NZOK/157302/2/0", "text": "„Вчера си отиде 17-ият поред управител на НЗОК. За 17 години и малко отгоре си отива 17-и директор, който явно не може да се справи със системата. Ние смятаме че това, което се случва в здравеопазването е симптоматично, управленските решения, които са вземани през тези години са погрешни, състоянието на системата - казват и пациентите, и работещите в нея - показва, че трябва да се проведат кардинални реформи”. Това коментира депутатът от ДПС и заместник-председател на НС Нигяр Джафрер в \"Денят започва\" на БНТ.   „ДПС винаги е настоявало за реформа, за промяна на здравно-осигурителния модел”, обясни още тя.   „Ние смятаме, че проблемът не е в персоните. Сега е проф. Плочев, след още време най-вероятно ще бъде друго име.Ние смятаме, че този модел на здравно осигуряване е изчерпал своя потенциал”, коментира Джафер и допълни, че управляващите най-накрая трябва да представят ясна визия какво ще предприемат.   Според нея промяна в системата би подобрила здравеопазваопазване - в противен случай ще се говори за все по-задълбочаващите се проблеми.  Отдавна настояваме да се върне стария модел на управление на НЗОК, обясни Джафер.  „До 2010 година там имаше общо събрание с широко представителство, Управителен съвет и един Контролен съвет. 2010 година се въведе промяната, при което всичко това се сля в един Надзорен съвет, който практически се назначава. Касата е одържавена, администрирането надделя над всичко, което беше заложено като идея за здравно-осигурителен модел. Ето защо ние настояваме да се върне старият начин на избор на управител на НЗОК, още повече, че НС се проваля в тези избори. ГЕРБ трябва да се замислят върху тези предложения”, коментира тя. ", "date": "2018.06.21", "title": "Нигяр Джафер: Отдавна настояваме да се върне старият модел на управление на НЗОК"}
{"url": "http://epicenter.bg/article/Iliana-Raeva-zashtiti-Slaveya-i-skandalniya---post-sreshtu-maykite--Dolu-ratsete-ot-dashterrya-mi--/157303/2/0", "text": "  Илиана Раева с много емоционални думи застана зад гърба на детето си. Към коментара си, тя добавя и втора публикация на дъщеря си, в която Славея се извинява.     \"Долу ръцете от дъщеря ми! Написахте ли се?! Употребихте ли всички възможни клетви към Славея и семейството ми?! Изхвърлихте ли агресията от собствените си тела?! Отървахте ли се от злобата си, която ви трови?! Надявам се вече сте по-добре. Дали ще можете спокойно да четете, това което очаквате от часове да напиша и да отговоря. Четох. Но не много, защото знам репертоара от години. Един същ... Кълнете, обиждате, мразите до посиняване, до изтощение...   От няколко години Славея обикаля и подпомага домове за изоставени деца и такива в неравностойно положение в някои градове на България и София. Отначало се връщаше много разстроена. После, някакси го прие като нещо, което я правеше много полезна за тези Божии деца и го правеше с огромно желание. Измисляше различни инициативи и им носеше различни неща, оставаше там, знаеше имената на някои от дечицата и историите им, разказваше ни с усмивка за тях и им се радваше искрено. Но не успя да прости на родителите им. Е, може и да не е е права, но не успя да разбере тези родители. Преди време дори получи някакво благодарствено писмо от директор на един от домовете. Постът и, който е бил харесан от повече от 20 000 души общо от Фейсбук и Истаграм е доста емоционален, защото тя има твърде искрено отношение към тези деца от домовете и както по-горе обясних, не разбираше тези родители. Между другото сега се сещам, че беше ходила и в лагер за бежанци, за да им носи храна и дрехи и на тях, но сега темата е друга. Та... прочетох този неин пост, който даде повод на някакви хора, преличащи ми на освирепяла и изгладняла глутница да излеят агресията, жестокостта, злобата си върху дъщеря ми, защото явно дотам им стига “смелостта”... да се нахвърлят върху една млада жена, която е имала “наглостта” да напише това, което сърцето и е диктувало. Защо върху нея, “смелчаци”?! Защо я кълнете, а говорите за възпитанието и?! Защо я обиждате, а говорите за интелекта и?! Защото е дъщеря на Илиана и Наско! И това ли не можете да и простите, че кълнете и родителите и? Защото на един дъх е изляла душата и мислите си? Защо не разпространявате и втория и пост по темата, в който се извинява на протестиращите майки и обяснява, че говори най-вече за родителите оставили тези деца? Защото и там отдолу само сте клели и обиждали! Да! Пожелавали сте ужасни неща и на нея, и на майка и, и на баща и! А вие какви сте щом кълнете?! Херувимчета ли сте? Защо се правите, че не виждате, че още в първия пост е написала за тези родители, които оставят децата си?!     Да, има за какво да се хванете, защото постът и е доста емоционален. Може да звучи объркано, но ви е написала втори, в който ясно е обяснила и първо се е извинила, че може да не е била достатъчно ясна. Но и под него пак сте обиждали и клели?! Точно заради клетвите ви и обидите към семейството и ви е изстрила. Защото е разбрала, че е безсмислено. Защото никой не чете, а търси място къде да кълне и обижда. И правилно е направила. Защо сте се хванали за думата “гади ми се”?! Ами и на мен ми се догади от това, което изсипвате. И на всеки нормален човек ще му се догади! Наистина нямаше да ви напиша нищо, защото през това вече съм минавала и познавам до болка българската народопсихология във всичките и палитри, и защото Славея е преминавала заедно с нас като наша дъщеря, както и Виолета, и са обръгнали от всичката тази помия.     Но това само още повече им е помогнало с добрина и усмивка да продължават по пътя си. Но ми пишат и ми звънят, възмутени от тази агресия . И само едно написано нещо от непозната жена ме провокира да отговоря. Защото онемях, наистина! Няма да и напиша името, за да и спестя неприятности, но ще копирам написаното от нея (разбира се, пазя съобщението и). Отговорът и на мое изречение: Аз: Вярвам, че тези, които кълнат дъщеря ми и семейството ми не са родители на деца в неравностойно положение, а обикновени хейтъри. Тя: “за съжаление , една от кълнащите ми е близка приятелка, с детенце .... (спестявам името на детето, което ми е написала), на ... (спестявам годините му) години ...с церебрална пареза... ох, страшна патардия се вдигна. изключително интелигентни хора, които много уважавам, изтърваха нишката и погнаха дъщеря ви. на мен ми стана странно...”   Е, това вече е страшно, много страшно и е за ГАДЕНЕ! Та не трябва ли точно тези жени да са изпълнени с любов, а не да кълнат чуждите деца?! Това наистина е потресаващо.   И за финал: Днес казах на Славея: Боже, какви са тези хора?! Ужас!!! Как е възможно? А тя ми отговори: “ Мамо, много по-голямата част от хората са добри.” Да! Точно така ми отговори. Това е БЛАГОСЛОВИЯ! След толкова омраза и агресия към теб и родителите ти да си изпълнен с добрина и вяра... ГОРДЕЯ СЕ С ДЪЩЕРЯ СИ, С ДЪЩЕРИТЕ СИ! Лека нощ! Ще се опитам да мисля като дъщеря ми, че много по-голямата част от хората са добри... Дано ми се получи.   “Преди всичко се ИЗВИНЯВАМ, че с последния пост засегнах майки и родители, които неправилно са изтълкували думите ми, или аз неточно съм изразила онова, което силно ме възмущава последните години!   Подкрепям всички вас, които се борите за нормалното съществуване на вашите деца. За първи път ще напиш нещо, което съм премълчавала досега от деликатност и възспитание! Същото, което беше една от причините да напиша този пост. От както съм се върнала в България не един път съм била инициатор и човек, който е подкрепял благотворителни каузи свързани с домове за изоставени деца с тежки увреждания. В един такъв дом човек може да види съвестните хора, които се грижат за тези деца, като за свои..., но там може да видиш и безотговорността и безсърдечността на родителите, които са ги изоставили. Повече няма да навлизам в подробности...   Всичките тези срещи и преживявания бяха една от причините да изразя публично отношението ми към тези безотговорни родители. Може би силната ми емоция не ми е позволила да бъда достатъчно ясна. Прочетох част от коментарите ви и останах изумена от клетвите и злобата, която сте изсипали върху мен и семейството ми! В моя живот винаги е имало място за помощ и човечност към нуждаещите се. Това ме кара да се чувствам щастлива и полезна.” Толкова по темата! P.s Защо е тази моя снимка ли?! Защото е най-подходяща за темата. Но ако не си отговорите, ползвайте жокер, или приятел!\"", "date": "2018.06.21", "title": "Илиана Раева защити Славея и скандалния ѝ пост срещу майките: Долу ръцете от дъщеря ми! "}
{"url": "http://epicenter.bg/article/Valeri-Simeonov-sled-otlaganeto-na-zakona-za-hazarta--Nyama-da-skachaam-ot-partiy-dom--ya-/157304/2/0", "text": "Той обаче нямало да си посегне на живота заради случилото се. \"Едно такова отлагане някакси не кореспондира с декларираната подкрепа от ГЕРБ и от БСП. Да не бъда краен, ще изчакам тия месеци и ще видим какво ще стане. Интересите са толкова големи, че с едно изречение мога да ги определя - 3 милиарда интереси. За 3 милиарда много работи могат да се случат и много позиции могат да се променят\", коментира той вчера след края на заседанието на комисията, цитиран от Канал 3.   \"Нямам полезен ход, нямам намерение да скачам от последния етаж на партийния дом. Борбата продължава. Имам разговор пак с председателите на групи, пак ще разговарям\", каза Симеонов. Той обаче тълкува, че искането на нотификация означава още 4 месеца отлагане на въпроса, а пък ЕК можело да \"се замота\" още 4 месеца. Симеонов се чуди още, че становището на финансовото министерство е било определящо за решението на бюджетната комисия, а в същото време първоначално министър Владислав Горанов го поздравил за инициативата. \"От МФ категорично казват, че е нужна нотификация. При положение, че получих поздрави от министър Горанов за законопроекта, не знам, това са фактите\", коментира вицепремиерът. Иначе депутатите нямали забележки по същество против законопроекта му. \"Това не е втори данък, този данък е нещо като алтернатива на курортната такса. Това е данък за апартаменти, отдавани под наем - така са определени по директивата на ЕС. Съгласни сме на всякакви разговори, само и само този сив поток, този сив сектор да бъде обхванат. Защото на мен, като човек от бизнеса, много повече ми тежи, че се конкурират законните бизнесмени, които предоставят туристически услуги, те фактически са конкурирани некоректно, те са най-ощетените\", посочи Валери Симеонов.   Имало огромен брой туристи, които ползват апартаментите, вместо да отидат в хотели, за които са направени инвестиции, за които се плащат данъци и туристическа такса.   За съжаление, точно това се получава, защото е сив сектор и защото цените са изкуствено занижени\", заключи вицепремиерът.", "date": "2018.06.21", "title": "Валери Симеонов след спирането на закона за хазарта: Няма да скачаам от партийния дом, я!"}
{"url": "http://epicenter.bg/article/Podalata-ostavka-Rositsa-Dimitrova-shte-stava-savetnik-na-vitsepremiera-Valeri-Simeonov/157306/2/0", "text": "Подалата оставка зам.-министър на труда и социалната политика Росица Димитрова най-вероятно ще стане съветник на вицепремиера Валери Симеонов, в чийто ресор е тази дейност. Това съобщи председателят на парламентарната група на ГЕРБ Цветан Цветанов пред \"Нова телевизия\".      Димитрова подаде оставка вчера след негативна обществена реакция заради това, че е пътувала в командировка в Ню Йорк със скъп самолетен билет. Тя участва във форум за политиките спрямо хората с увреждания в момент, в който майки на болни деца протестираха в София срещу липсата на политики в тяхна подкрепа, а като се върна, обясни, че България е получила поздравления за постиженията си в тази област.   Премиерът Бойко Борисов прие оставката, но вицепремиерът Валери Симеонов, който е представител на коалиционния партньор \"Обединени патриоти\",  , че оставката на добър по думите му специалист не е съгласувана с него.   От думите на Цветанов се разбра, че Димитрова е отдавна свързана с ГЕРБ. Тя е от неговия избирателен район Велико Търново. \"Познавам я, откакто правя политика. Присъствал съм на много нейни срещи с хора с увреждания, тя над 20 г. работи в социалната сфера\", каза зам.-председателят на ГЕРБ. Той изрази подозрение, че е имало \"сценарий това да се случи\". От думите на Цветанов се разбра, че отговорността за скъпата командировка е на министър Бисер Петков, в чиито правомощия е да подписва заповедите за командироване. Форумът е трябвало да бъде посетен от български представител на високо ниво, защото България го е председателствала, а министърът не е могъл да пътува във време на протести, защото това щяло да се изтълкува още по-лошо.   Димитрова спестила пари, като нощувала в общежитието на българското консулство, така че съмненията, че е използвала командировката за екскурзия, са несъстоятелни, според Цветанов.", "date": "2018.06.21", "title": "Подалата оставка Росица Димитрова ще става съветник на вицепремиера Валери Симеонов"}
{"url": "http://epicenter.bg/article/Raziskvaniyata-po-vota-na-nedoverie-kam-kabineta--Borisov-3--shte-badat-na-26-yuni--glasuvaneto---na-29/157308/2/0", "text": "Народното събрание ще проведе извънредно заседание на 26 юни от 13.00 часа за разискванията на внесения от БСП вот на недоверие към кабинета „Борисов 3“ на тема сигурност, предаде репортер на Агенция „Фокус“. Предложението на председателя на парламента Цвета Караянчева за насрочване на заседанието беше прието със 170 гласа „за“ и 4 „въздържал се“.  БСП внесе вота на недоверие към кабинета и мотивите към него вчера. Опозицията обяви, че управляващите са се провалили в политиката на сигурността.  По правилник разискванията по вота започват не по-рано от 3 дни и не по-късно от 7 дни след внасянето му, а гласуването - не по-рано от 24 часа след разискванията.  Цвета Караянчева обяви, че гласуването на вота на недоверие към кабинета „Борисов 3“ ще се проведе на 29 юни от 9.00 часа.  За да бъде вотът успешен, са необходими 121 гласа.  ", "date": "2018.06.21", "title": "Разискванията по вота на недоверие към кабинета „Борисов 3“ ще бъдат на 26 юни, гласуването - на 29"}
{"url": "http://epicenter.bg/article/Sinoptitsite-ne-iskat-po-visoki-zaplati/157309/2/0", "text": "Метеоролозите от Националния институт по метеорология и хидрология към БАН излязоха на протест пред сградата на Народното събрание, предаде репортер на Novini.bg.   Те настояват да се направят промени в Закона, които да забранят средствата от държавния бюджет, предназначени за метеорология да се преразпределят от ръководството на БАН.   Протестът на учените от НИМХ е насочен срещу ръководството на БАН, което според тях не осигурява достатъчно средства, за да продължи нормално работата им, а не искат по-високи заплати. До 2 юли те настояват да им бъдат отпуснати още 1 145 000 лева, за да завърши годината успешно.   Метеоролозите напомниха, че Института функционира от 128 години.   Днес следобед учените от НИМХ към БАН имат среща с министъра на образованието Красимир Вълчев.", "date": "2018.06.21", "title": "Синоптиците не искат по-високи заплати, а достатъчно пари, за да продължи нормално работата им"}
{"url": "http://epicenter.bg/article/Prof--Todor-Kantardzhiev--Ne-imunizirani-sreshtu-morbili-detsa--da-ne-hodyat-na-kurort-v-sasedni-darzhavi/157316/2/0", "text": "„Не съветвам децата под 13-месечна възраст, които не са имунизирани за морбили, да се водят на курорти в съседни държави\", каза в ефира на Нова телевизия проф. Тодор Кантарджиев, директор на Националния център по заразни и паразитни заболявания.   „Храната, която се консумира на морето, трябва да е от хубав източник. Да не избираме най-евтиното, а да е чисто”, допълни още той.   . Риск носи консумацията на таратор в заведенията. Добре е и хората да си мият хубаво ръцете.   Проф. Тодор Кантарджиев коментира и  , които бяха регистрирани в края на май.   „Салмонелата е лятна инфекция, характерна за нашия географски регион и бит. Всякаква животинска храна през лятото трябва да е много добре термично обработена. Храна не бива да се оставя извън хладилника”, поясни той.   „Салмонелата, попаднала в малко количество в храната, от месото и яйцата и престояла над 4 часа на стайна температура, развива един токсин. Това предизвиква гадене, повръщане и висока температура”, разясни още проф. Кантарджиев.   Той потвърди, че е установено в няколко детски заведения в София случаи на салмонела. Оказало се е, че микробът е един и същ.   „Това означава, че от някъде се използват общи продукти, които са заразени или обща кухня”, допълни директорът на Националния център по заразни и паразитни заболявания.   Проф. Кантарджиев коментира и  . Те са от ферма за кокошки в добричкото село Дончево. Яйцата, които се изтеглят, са тези, снесени след 23 май.   „Птичият грип е ветеринарен проблем. От него не боледуват хората, а птиците. Не трябва да се плашат хората. Проблемът не касае човешкото здраве”, категоричен бе той.", "date": "2018.06.21", "title": "Проф. Тодор Кантарджиев: Не имунизирани срещу морбили деца, да не ходят на курорт в съседни държави"}
{"url": "http://epicenter.bg/article/Aviokompaniite-shte-predostavyat-na-DANS-danni-za-patnitsite-i-ekipazha/157318/2/0", "text": "Парламентът гласува на второ четене промените Закона за Държавна агенция „Национална сигурност“ (ДАНС), предаде БГНЕС. Измененията предвиждат всички въздушни превозвачи да предоставят на ДАНС данни за пътниците и екипажа с цел превенция, установяване и разследване на престъпления, а Националното звено за обработване на резервационните данни към службата ще ги оценява.   В мотивите на законопроекта е записано, че анализът на данните ще подпомага идентификацията на високо рискови пътници, в контекста на борбата с тероризма, трафика на наркотици, трафика на хора, сексуалната експлоатация на деца и други тежки престъпления.   С промените въздушните превозвачи се задължават да предоставят информацията за пътниците си до 48 часа преди редовните полети и до 24 часа преди нередовните, а на екипажа – непосредствено преди полета.   Всички данни ще бъдат съхранявани за срок от 5 години. Резервационните данни съдържат информация за датата на резервацията, издаването на билета, данните на пътника (име, адрес, дата на раждане, координати за връзка), информация относно плащането, данни за пълния маршрут на предвиденото пътуване и др.   Според вносителите от Министерски съвет регламентирането на получаването и обработването на резервационни данни е актуална необходимост не само за предприемането на мерки от държавите в Европейския съюз и НАТО за противодействие на международния тероризъм и други тежки престъпления, но и за охрана на границите.      ", "date": "2018.06.21", "title": "Авиокомпаниите ще предоставят на ДАНС данни за пътниците и екипажа"}
{"url": "http://epicenter.bg/article/-Darzhavata-dava---BAN-ne-dava---Iskame-dostoyno-zaplashtane--skandiraha-sinoptitsite-na-zhaltite-paveta/157322/2/0", "text": "Приключи протестът на служителите на Националния институт по метеорология и хидрология (НИМХ) пред сградата на Българската академия на науките (БАН), предаде репортер на агенция „Фокус“.   Протестиращите са оставили плакатите си на входа на БАН.   Точно в 9.00 часа десетки служители на Института се събраха с настояване ръководните органи на БАН да предоставят на НИМХ недостигащите 1 145 000 лв. за осигуряване на дейността му като Национална хидрометеорологична служба.   Служителите на НИМХ поискаха от Народното събрание спешни изменения в Закона на БАН, за да е невъзможно в бъдеще средствата от Държавния бюджет предназначени за НИМХ да се преразпределят от ръководни органи на БАН.   , че ако до 9 юли не бъдат изпълнени исканията им, Институтът ще преустанови изпълнението на националните си и международни задължения като Национална хидрометеорологична служба поради изчерпване на предоставените средства за тях.   Протестиращите  „Решението на Общото събрание на БАН убива НИМХ”, „Спрете да ни използвате като рекетьори на държавата\", „НИМХ е необходим за обществото”, „Държавата дава - БАН не дава”, „Искаме достойно заплащане”, „Тамън се научи да не яде и взе, че умря”, „Търсим отговорност за съсипването на българската хидрометеорологична служба”, „БАН - майка за едни, мащеха за други”, „Гордеят се с нас, вземат за тях”, „Време е да помислите за времето! Без нас... и потоп...”, „Публикации или прогнози”, „КИХ=манипулация” др. Те скандираха „Осъзнайте се!” и „Уволнение”.    коментира пред журналисти, че на 9 юли ще започнат да им свършват парите, от което ще започнат да отпадат дейности по чисто финансови причини. По думите му първо ще започнат да отпадат гражданските прогнози и тези неща, които не са свързани с национална сигурност и безопасност. Той уточни, че ако не получат помощ от министъра на образованието, ще потърсят от министър-председателя.   Малко по-късно   с министъра на образованието и науката Красимир Вълчев, щаба на протестиращите от НИМХ, директора на Института и председателя на БАН.  ", "date": "2018.06.21", "title": "„Държавата дава - БАН не дава”, „Искаме достойно заплащане” скандираха синоптиците на жълтите павета"}
{"url": "http://epicenter.bg/article/Natsionalno-predstavitelnite-organizatsii-napadnaha-protestirashtite-mayki-/157325/2/0", "text": "Национално представителните организации на хората с увреждания нападнаха протестиращите майки, които протестират в основните градове на страната. Те са против предложения от майките и омбудсмана Мая Манолова Закон за личната помощ с мотива, че той обслужва само една малка група хора с тежки здравни проблеми, предаде бТВ.  Организациите призоваха общността на хората с увреждания да се обедини, „защото се намираме в исторически момент”, в който се пише изцяло ново законодателство по въпроса. Те попитаха кой стои зад сега получилото се разделение и кой иска статуквото да се запази.  Въпреки призива за обединение, национално представените организации хвърлиха „бомба”, като обявиха, че имат сигнали за финансиране на протестите на майките. Те не дадоха повече подробности извън сумата – около 1 млн. лв. и начина – през международни организации.  Национално представителни организации обмислят дали да не опънат шатра пред Националния стадион „Васил Левски” и да облекат бели фланелки – очевидно като контра действие на палатковите лагери и черните тениски с надпис „Системата ни убива!”. Целта на акцията ще е хората да се запознаят с дейността на организациите.  Те категорично се обявиха против оставката на луксозно пътувалата до САЩ по време на протестите зам.-министърка Росица Димитрова. Според тях благодарение на нея се пише изцяло ново законодателство за хората с увреждания и за социалните услуги. Настояват премиерът да върне Димитрова на поста й.  В понеделник президентът на КТ „Подкрепа” Димитър Манолов предизвика скандал, след като изкрещя на протестиращите майки: „И престанете да разхождате тези нещастни деца по улиците. Засрамете се, засрамете се!”. Вчера вицепремиерът Валери Симеонов пък заяви, че „на майките не им е работа колко струва билетът на зам.-министърката”.  В някои медии пък се лансира тезата, че протестът на майките обслужва единствено политически цели.  ", "date": "2018.06.21", "title": "Национално представителните организации нападнаха протестиращите майки "}
{"url": "http://epicenter.bg/article/Krosfit--plazhen-futbol-i-krosovo-byagane-shte-se-igrayat-vav-Varna-za-denya-na-Olimpizma/157362/2/0", "text": "Варна ще отбележи Международният ден на Олимпизма на 23-ти юни с турнир по кросфит, плажен футбол и кросово бягане за ученици. Събитията са организирани от варненски клубове, спортни организации и са със съдействието на Община Варна.   За трета поредна година над 160 атлета от цяла Европа, разделени в 7 категории ще мерят сили в Кросфит Varna Throwdown. Състезателите ще бъдат подложени на двудневен тежък физически тест за сила и издръжливост в дисциплините бягане, плуване, гребане, вдигане на тежести, скачане, гимнастически упражнения и други.   . с атрактивни плажни дисциплини и ще продължи от 11,30 ч. на специално изградена арена в Морската градина, под Пантеона.   Подробна информация има на сайта: http://varnathrowdown.com/#event    Участие в турнира ще вземат отбори от ПФК „Черно море“, ФК „Спартак 1918“ и ФК „Олимпик“.   Традиционното   от Спортно училище „Г. Бенковски“ ще се проведе по Алеята на Олимпийската слава в Морската градина.", "date": "2018.06.21", "title": "Кросфит, плажен футбол и кросово бягане ще се играят във Варна за деня на Олимпизма"}
{"url": "http://epicenter.bg/article/Plamen-Dimitrov-skochi-sreshtu-Maya-Manolova--Dramatichno-podvezhda-maykite--napravo-gi-lazhel-/157363/2/0", "text": "Президентът на КНСБ Пламен Димитров смята, че протестиращите майки на деца с увреждания са \"драматично подведени\" от омбудсмана Мая Манолова, според която Законът за личната помощ ще реши техните проблеми. \"Ние не сме \"за\" или \"против\". Ние споделяме това, което казват майките като проблеми. Не споделяме начина, по който Мая Манолова казва, че ще им реши проблемите, защото не е вярно, защото ги лъже. Социалният министър е в неговата функция да излезе и да каже как ще решат проблемите и колко пари ще струва всичко\", заяви Димитров. Позицията на КНСБ е, че трябва да се увеличат средствата за чужда помощ, което ще позволи на самотни хора с увреждания в малките населени места да се погрижат за себе си. \"Проблемът не е в личната помощ. Защо не идете на село и да видите тази жена с 90 и повече процента увреждания, на легло, дали й трябва личен асистент и Закон за личната помощ, или й трябва друго. Хората, които имат нужда от чужда помощ, получават добавка за чужда помощ. Тя е мизерно ниска. Трябва да бъде удвоена, утроена не знам колко пъти, но от там трябва да се мине\", категоричен е синдикалният лидер.\r\n   \r\n", "date": "2018.06.21", "title": "Пламен Димитров скочи срещу Мая Манолова: Драматично подвежда майките, направо ги лъжеl!"}
{"url": "http://epicenter.bg/article/21-yuni---nay-kasiyat-i-nay-dalgiyat-den-za-2018-godina/157333/10/99", "text": "Днес в северното полукълбо е най-дългият ден в годината. По случай лятното слънцестоене британският в. \"Дейли експрес\" предлага няколко интересни факта:   обозначават достигането съответно на най-високата и най-ниската видими позиции на Слънцето в небето.    произлиза от латинските думи за \"слънце\" и \"стоя неподвижно\".    е най-дългият ден в годината, в южното е най-късият.  над Северния полярен кръг се наблюдава 24-часова слънчева светлина - т.нар. полярен ден или 24-часов ден.   обикновено е на 20 или 21 юни, но в редки случаи се пада и на 22 юни.    като същинското начало на лятото. Метеоролозите предпочитат 1 юни.    Земята в действителност е най-отдалечена от Слънцето около времето на лятното слънцестоене.   е моментът, когато Слънцето се намира точно над Тропика на Рака.    през 1633 г. Галилео Галилей е принуден да отрече, че Земята орбитира около Слънцето.   думата \"лятна\" е използвана само в заглавието.    се отбелязва със среднощна игра на бейзбол.   годишното астрономическо явление с различни прояви и ритуали.    е Стоунхендж, Великобритания. Всяка година край древния мегалитен паметник в Уилтшър се събират хиляди хора, за да наблюдават изгрева на слънцето и да честват най-дългия ден в годината в северното полукълбо.    в рамките на който се организират музикални пърформанси, духовни семинари и йога сесии.   Източник: дарик", "date": "2018.06.21", "title": "21 юни - най-късият и най-дългият ден за 2018 година"}
{"url": "http://epicenter.bg/article/Britansko-izdanie--Megan-e-bremenna-s-bliznatsi--ochakva-momche-i-momiche-/157348/10/99", "text": "Любовта се вижда ясно в очите на Хари и Меган и едва ли някой може оспори този факт. Още преди да се врекат във вечна вярност, двамата разкриха, че с нетърпение очакват деня, в който ще станат семейство и че повече от всичко биха искали скоро да сдобият с наследници.   Очевидно и тогава те са работели по въпроса, а днес Меган вече е бременна с близнаци. Или поне така твърдят някои британски издания.   Поводът, предизвикал разпространението на новината е корицата на сп. \"ОК!\", която гласи: \"Дворецът потвърди: Меган е бременна с близнаци, очаква момче и момиче!\".  Но всъщност информацията не е потвърдена официално и нито говорителят на двореца Кенсингтън, нито Хари, или Меган са давали публично изявление.   Според неназовани източници щастливите влюбени научили новината на медения си месец и бързо споделили на Кейт и Уилям.   Въпреки че страстта между Меган и Хари е силна, и двамата били изненадани, че опитите им за зачеване са дали плод толкова скоро.   Макар че до вчера Маркъл се занимаваше основно с актьорство, в момента тя е изтънчена дама от кралското семейство, която вече е настроена да бъде майка и често говори с Кейт за всичко, което й предстои.   Според няколко западни издания херцогинята на Съсекс и принцът вече са съобщили радостната вест на близките си и е въпрос на време (по-точно три месеца) тя да бъде потвърдена!  Източник: woman.bg", "date": "2018.06.21", "title": "Британско издание: Меган е бременна с близнаци, очаква момче и момиче!"}
{"url": "http://epicenter.bg/article/Britanskiyat-prestolonaslednik-prints-Uilyam-navarshi-36-godini/157351/10/100", "text": " в 21:03 часа в болницата \"Сейнт Мери\", Лондон. Той е първородният син на британския престолонаследник принц Чарлз и принцеса Даяна. на 6-седмичното им официално посещение в Австралия и Нова Зеландия.  е записан в училището с пансион \"Лъдгроув\", Бъркшър. е бил капитан на отбори по хокей и ръгби. е на 1 март 1991 г., когато се присъединява към родителите си в пътуването им за патронния празник на Уелс - Деня на Свети Давид. През същата година се сдобива с белега си в стил \"Хари Потър\", след като е ударен от свой приятел със стик за голф, докато играят. Уилям претърпява 72-минутна операция, по време на която са му направени 24 шева. Той върви след ковчега й, докато траурната процесия преминава през Лондон. По-късно Уилям неведнъж е казвал, че това е било едно от най-трудните неща, които някога е правил. принц Уилям прекарва една свободна година, по време на която участва в тренировки на Британската армия в Белиз, посещава Африка, обучава деца в Чили.  - той вероятно е първият потенциален бъдещ крал, сниман с гумени ръкавици, докато бърше под в тоалетна. , но впоследствие той сменя специалността история на изкуството с география, свиква с изолирания град в Шотландия и започва да се среща с Кейт Мидълтън. Връзката им продължава повече от осем години. Сключват брак през юли 2011 г. в Уестминстърското абатство. На сутринта в деня на сватбата принц Уилям е провъзгласен от кралица Елизабет Втора за херцог на Кембридж. , имат три деца - принц Джордж, принцеса Шарлот и принц Луи. Той винаги е споделял, че не иска те да израснат като материалисти.  на \"Колдплей\" и \"Линкин парк\". -  е 191 сантиметра. \r\n   \r\n Източник: дарик \r\n", "date": "2018.06.21", "title": "Британският престолонаследник принц Уилям навърши 36 години"}
{"url": "http://epicenter.bg/article/18-godishna-dashterya-na-ruski-oligarh-sas-svatba-za--2-mln---Snimki-/157354/10/100", "text": "\r\n 18-годишната Ирина Чигиринская се омъжи за 23-годишният Морис Мирели на пищна сватба. \r\n \r\n Милионерската дъщеря, която не веднъж е влизала в новините по не особено приятни поводи се омъжи. Младото момиче е известна с това, че веднъж сбъркала Робърт де Ниро със сервитьор и се обърнала към него да ѝ донесе чаша вода. \r\n   \r\n На сватбата ѝ са присъствали 1500 гости, а тя се е състояла в голф клуб, който е собственост на приятел на Доналд Тръмп. \r\n   \r\n Чигиринская е дъщеря на милиардерът Александър Чигириснки, който пък е приятел на собственика на \"Челси\" Роман Абрамович. \r\n   \r\n Ирина е била облечена в булчинска рокля, дело на ливанския дизайнер Зухаир Мурад, която е струвала 220 000 долара, а храната е била на стойност над 450 000 долара. \r\n   \r\n Гостите са се хранили със сьомга, всякакви видове риба, узбекски пилаф, шиш кебап, ирански кайсии, свежи горски плодове и торта. \r\n   \r\n Младоженецът е син на бивш губернатор на руския северен регион Архангелск. \r\n   \r\n Преди време Ирина нашумя покрай свой пост в Инстаграм, в който се възмущава от полета си в самолет. Вътре имало много хора и тогава 14-годишната тийнейджърка преживяла ужасен шок. \r\n", "date": "2018.06.21", "title": "18-годишна дъщеря на руски олигарх със сватба за $2 млн. (Снимки)"}
{"url": "http://epicenter.bg/article/Ispaniya-prechupi-Iran-s-kasmet--otmeniha-gol-za-aziattsite-sled-VAR-/157315/8/0", "text": "Испания записа първа победа на Мондиал 2018. \"Ла Фурия Роха\" се наложи с 1:0 над Иран в двубой от група \"В\" на турнира, като единственото попадение отбеляза Диего Коста в 54-ата минута, предаде бТВ.  Голът обаче дойде след куриозна ситуация. Таранът се завъртя в наказателното поле, опитвайки да овладее топката, а защитник на азиатците панически я изрита в краката на Коста и тя... влетя в мрежата.  На \"Казан Арена\" селекцията на Фернандо Йеро доминираше през първите 45 минути, в които се играеше предимно пред иранската врата. Испания обаче трудно намираше пролуки в сгъстената отбрана на съперника. Първият точен удар за \"Ла Роха\" дойде в 25-ата минута, когато Давид Силва прати топката право в ръцете на вратаря Бейранванд. Пет минути по-късно отното плеймейкърът на \"Манчестър Сити\" стреля, този път след акробатично изпълнение, но бе далеч от целта.  През втората част Испания продължи да има инициативата, а тимът Иран се бранеше геройски.  Все пак в 54-ата минута, макар и с много късмет, Ла Роха поведе чрез Диего Коста.  В 62-ата минута азиатците изравниха след центриране от пряк свободен удар и разбъркаване, при което Езаталохаи преодоля Де Хеа. Реферът използва системата VAR и в крайна сметка отмени попадението заради засада на Сердар Азмун.  В 82-ата минута Иран изпусна златен шанс да измъкне точка на фаворита. Мехди Тареми засече с глава остро центриране отляво, но топката премина покрай гредата.  До края испанците комбинираха в стил \"тики-така\" и не дадоха на противника възможност да създаде повече опасности.  ", "date": "2018.06.21", "title": "Испания пречупи Иран с късмет, отмениха гол за азиатците след VAR "}
{"url": "http://epicenter.bg/article/Palava-fenka-flirtuva-s-Grisho-v-London--Ne-iskam-dupeto-ti--iskam-litseto-ti--Obarni-se-za-men-/157335/8/18", "text": "  Организаторите на турнира в \"Куинс\" не пропуснаха да запознаят и феновете с любопитния разговор, който се проведе на корта. Хасковлията се бе навел, за да подреди сака си и в този момент женски глас му подвикна: \"Григор, не искам дупето ти, искам лицето ти. Може ли да се обърнеш заради мен\".   Видимо изненадан българинът обаче отвърна: \"Съжалявам, ще се обърна след секунда\".   И след като се обърна Гришо явно зарадва фенката:   \"Благодаря ти, благодаря ти! Снимах те. Сега ще пусна и снимката с дупето ти\", пошегува се отново дамата.   Източник: Канал 3", "date": "2018.06.21", "title": "Палава фенка флиртува с Гришo в Лондон: Не искам дупето ти, искам лицето ти! Обърни се за мен!"}
{"url": "http://epicenter.bg/article/Daniya-udarzha-raven-sreshtu-Avstraliya-/157377/8/0", "text": "Дания и Австралия не успяха да се победят и завършиха 1:1 в среща от трета група на световното първенство в Русия. Така \"червеният динамит\" събра 4 точки в класирането, а пък \"кенгурутата\" се поздравиха с първа точка на Мондиал 2018.  В последните си срещи от груповата фаза, след които ще стане ясно и кои два тима ще продължат на 1/8-финалите, Дания ще се изправи срещу Франция, а Австралия срещу Перу, предаде бТВ.  Срещата започна динамично и в 7-ата минута Кристиан Ериксен даде преднина на Дания за 1:0.  В 23-ата минута пред водения от Херайде тим се откри нова възможност, но ударът с глава на Николай Йоргенсен мина покрай дясната греда на Матю Райън.  В 36-ата минута се наложи поредна ключова намеса на VAR от началото на шампионата. Юсуф Поулсен игра с ръка в наказателното си поле и след допитване до системата, реферът посочи бялата точка. Зад топката застана капитанът Миле Йединак, който порази вратата на Каспер Шмайхел за 1:1, отбелязвайки второто си попадение на Мондиала. Той се разписа от дузпа и в първия двубой срещу Франция, в който \"кенгурутата\" отстъпиха с 1:2.  В началото на второто полувреме датчаните направи няколко добри атаки в търсене на победата. Вместо да вкарат втори гол обаче те можеха да инкасират такъв в собствената си врата в 68-ата минута. Шмайхел не се намеси добре при центриране, но с малко късмет топката бе изчистена в корнер.  Две минути по-късно Моой стреля мощно, но над вратата на Дания. Австралия продължи да стои по-добре на терена, а удар на Том Рогич попадна в ръцете на стража на \"Лестър\".  При ответната атака \"червеният динамит\" претендираше за дузпа, но съдията подмина ситуацията.  В последните минути на мача австралийците отново бяха близо до втори гол, но ударите на играчите на Арзани и Леки бяха отразени от Шмайхел.  ", "date": "2018.06.21", "title": "Дания удържа равен срещу Австралия "}
{"url": "http://epicenter.bg/article/Dzhokovich-pobedi-Grigor-Dimitrov-s-2-0-seta-v-London-/157383/8/0", "text": "Григор Димитров приключи участието си на турнира на трева в Куинс Клъб. В двубой от втория кръг, българинът отстъпи с 4:6, 1:6 пред бившия лидер в ранглистата Новак Джокович, предава Агенция \"Фокус\".  Интрига в срещата имаше до осмия гейм на първия сет, след който Димитров започна да изпитва сериозни проблеми на начален удар и впоследствие допусна пет двойни грешки – по две в първите два пробива на съперника си.  Това беше осми двубой между двамата, като Джокович постигна победа №7. Единственият успех на Димитров над този съперник остава мачът им в Мадрид през 2013-а година. Следващият турнир, на който Димитров ще участва е Уимбълдън.  ", "date": "2018.06.21", "title": "Джокович победи Григор Димитров с 2:0 сета в Лондон "}
{"url": "http://epicenter.bg/article/Frantsiya-nadvi-pestelivo-Peru-s-1-0-i-e-na-osminafinal-/157384/8/0", "text": "Франция стигна осминафиналите на Мондиал 2018, след като надви Перу с 1:0 в мач от група С, игран в Екатеринбург, предаде Канал 3.  В 34-та минута Пол Погба подаде на Оливие Жиру в наказателното поле, ударът му се отби в защитник на Пери и Килиан Мбапе бе безгрешен.  След почивката южноамериканците търсиха изравнителния гол, но не го реализираха, защото далечният удар на Педро Акино намери гредата и излезе в аут.  ", "date": "2018.06.21", "title": "Франция надви пестеливо Перу с 1:0 и е на осминафинал "}
{"url": "http://epicenter.bg/article/Politico--ES-mozhe-da-vavede-vizi-za-grazhdanite-na-Velikobritaniya/157305/7/0", "text": "Европейската комисия подготвя план, който може да доведе до въвеждане на визов режим за гражданите на Обединеното кралство след излизането на страната от структурите на Общността, съобщава електронното издание Politico в европейската си редакция ,  цитирано от агенция „Фокус“ .   Предложението е включено в списък с предложения за изменения на законите и подзаконови актове. Документът е представен пред евродепутатите от генералния секретар на ЕК Мартин Зелмайер миналата седмица. Дали обаче той ще влезе в сила, зависи преди всичко от резултатите от преговорите за Брекзит.   Според Зелмайер обаче, в оставащите 27 държави от Блока са необходими законодателни промени в осем различни области на политиката, за да бъдат смекчени последиците от напускането на Великобритания. Преходният период изтича през януари 2021 г., но не е изключено Лондон да излезе от клуба на Брюксел още през март следващата година - без да сключи споразумение.   По отношение на визите, документът предлага промяна в регламента на ЕК относно визовата политика на ЕС за трети страни и поставя Обединеното кралство в списъка с държавите, за които се изисква виза.   До датата на оттегляне и по време на преходната фаза настоящите имиграционни споразумения за британски граждани ще бъдат в сила, което означава, че те няма да се нуждаят от визи, за да пътуват до други държави от Общността. Но какво ще бъде положението за британците, пътуващи до Европа след изтичането на преходния период, към момента остава неясно.   Представител на ЕС, запознат с преговорите за Брезит, поясни за изданието, че предложението за въвеждане на визи за британците ще трябва да получи одобрението на ЕП и Европейския съвет.", "date": "2018.06.21", "title": "Politico: ЕС може да въведе визи за гражданите на Великобритания"}
{"url": "http://epicenter.bg/article/Novi-danni-ot--Panamskite-dosieta--ulichavat-svetovni-znamenitosti-v-ukrivane-na-dohodi/157307/7/0", "text": "Нови данни от „Панамските досиета“ сочат, че укриването на доходи и данъци от известни личности продължава, съобщи БНР. Това става ясно от публикация в германски медии, участвали в журналистическото разследване на международния консорциум на разследващи журналисти.   Капитанът на аржентинския национален отбор Лионел Меси бе неприятно изненадан преди втория си мач на СП в Русия.   Преди две години разследването „Панамски досиета“ показа, че аржентинската футболна звезда притежава подставена фирма, чрез която укрива доходите си. Въпреки че Меси тогава отрече, фирмата да е активна, нови данни от журналистическото разследване цитират финансовите контролни органи в Панама, според които фирмата му извършва „съмнителни“ сделки. Това проличава и от над един милион нови документи на скандалната адвокатска кантора „Мосак Фонсека“, които са предадени на международната мрежа разследващи журналисти.   Потърсен за коментар, адвокат на Меси е отрекъл всякакви нелегални действия на футболната звезда. А адвокатската кантора „Мосак Фонсека“ е отказала всякакъв коментар по новите разкрития.   Те изваждат на повърхността и данни за руски олигарси, политици, престъпници и богаташи, които чрез фирми-пощенски кутии укриват доходи и перат пари.   Сред тях са наследниците на френския бижутер Пиер Картие, аржентинският президент Маурисио Макри и бившият премиер на Малайзия Наджиб Разак.   Два месеца след като адвокатската кантора „Мосак Фонсека“ разбира, че архивът за десетилетия назад ѝ е копиран и изнесен, ръководството не успява в над две трети от случаите да установи кои са крайните собственици на повече от 28 хиляди активни компании, които са регистрирали на Британските Вирджински острови. Днес срещу закритата тази пролет кантора и нейни клиенти има започнати близо 150 разследвания, проверки от одитори и проверки в близо 80 държави.", "date": "2018.06.21", "title": "Нови данни от „Панамските досиета“ уличават световни знаменитости в укриване на доходи"}
{"url": "http://epicenter.bg/article/Melaniya-Tramp-se-obarnala-kam-taynite-sluzhbi-zaradi-zaplahi-kam-sina-y-/157310/7/0", "text": "Съпругата на американския президент  във връзка със  . Това съобщи интернет порталът \"Daily Colleague\", цитиран от Дарик.   Според това съобщение, в Twitter. \"Трябва   и  \", пише той, използвайки оскърбителен език в съобщението. Служителите на тайните служби са били Според асистентката на Мелания Стефани Гришъм   ", "date": "2018.06.21", "title": "Мелания Тръмп се обърнала към тайните служби заради заплахи към сина й "}
{"url": "http://epicenter.bg/article/Krizata-v-Sayuza--HDS-HSS--Mnozinstvoto-germantsi-odobryava-otdelyaneto-na-bavarskata-partiya/157312/7/0", "text": "Кризата в редиците на Съюза (ХДС/ХСС), която бушува вече няколко седмици, заплашва да доведе до разпадане на политическия блок, воден от канцлера на ФРГ Ангела Меркел. Това може да означава, че в бъдеще Християнсоциалният съюз (ХСС) няма да бъде регионална партия, избирана единствено в Бавария – тя ще може да се конкурира за гласовете на избирателите на национално ниво. Проучване показва, че идеята се харесва на мнозинството германци, пише водещото издание Der Spiegel, цитирано от Агенция \"Фокус\".  Редакцията е провела анкета, съдържаща въпрос дали ХСС трябва да участва самостоятелно в изборите в Германия. Резултатите показват, че повече от 60% от гражданите на ФРГ възприемат „позитивно“ или „много позитивно“ идеята, докато 31% от респондентите са категорични, че не могат да си представят подобен сценарий.  Независимо дали става въпрос за отделяне на двете партии, краят на Съюза (ХДС/ХСС) обаче със сигурност ще навреди и на двете партии, категорични са участвалите в анкетата.  По-нататъшен анализ показва как е разделено обществото, когато става въпрос за политиката в областта на убежището. Въпреки че множеството германци могат да си представят ХСС на федерално ниво, по-голямата част от гражданите на ФРГ все още защитават политиката на Ангела Меркел по отношение на миграцията.  Повече от 50% от респондентите заявяват, че проблемът с бежанците може да бъде решен по-добре на европейско, отколкото на национално равнище, за което настоява лидерът на ХСС Хорст Зеехофер. От друга страна, малко под 45% са на мнение, че Берлин може и сам да се справи с проблема.  Независимо от това, рейтингът на Хорст Зеехофер продължава да се подобрява през последните седмици. Проучванията показват, че в очите на гражданите той е победител в спора с Меркел. Сега той се нарежда на второ място в класацията за най-харесваните политици, с три места по-напред, в сравнение с резултатите от анкетите през месец май. Канцлерът Меркел остава на 12-то място по отношение на удовлетвореността на гражданите.  ", "date": "2018.06.21", "title": "Кризата в Съюза (ХДС/ХСС): Мнозинството германци одобрява отделянето на баварската партия"}
{"url": "http://epicenter.bg/article/Premierat-na-Nova-Zelandiya-rodi-i-izleze-v-otpusk-za-6-sedmitsi-/157319/7/0", "text": "Новозеландският премиер Джасинда Ардърн съобщи, че е родила първото си дете, момиче, предадоха световните агенции. Тя е вторият действащ премиер, родил по време на мандата си след министър-председателя на Пакистан, Беназир Бхуто.  Ардърн, която е на 37 г., бе най-младият премиер в историята на страната, когато пое поста миналата година. Тя ще излезе в майчинство, което ще продължи 6 седмици, а през това време задълженията й ще поеме вицепремиерът Уинстън Питърс.  След това, през август, грижите за детето ще бъдат поети от партньора й - Кларк Гейфорд. Той ще прекарва част от времето си в дома им в Окланд и известно време в столицата Уелингтън, където тя ще работи. Ще я придружава и при международни пътувания.  Ардърн е третият премиер жена на Нова Зеландия.", "date": "2018.06.21", "title": "Премиерът на Нова Зеландия роди и излезе в отпуск за 6 седмици "}
{"url": "http://epicenter.bg/article/Tachi-provokira-Belgrad-s-vaprosa-za-granitsata-mezhdu-Sarbiya-i-Kosovo-/157321/7/0", "text": "В навечерието на възобновяването на диалога за нормализиране на двустранните отношения, президентът на Косово Хашим Тачи провокира Белград, като повдигна въпроса за границата, отбелязва електронното издание на сръбския ежедневник „Политика“, цитиран от Фокус.  В сряда Тачи даде заявка за желанието на Прищина при подновяването на преговорите със Сърбия, които бяха замразени през последните три месеца, да бъде въведена нова тема в разговорите – тази за границата между двете държави. Тачи подчерта: „Границата (между Косово и Сърбия) е с дължина от 400 километра. Ще бъде трудно да се постигне споразумение със Сърбия. За разрешаването на този въпрос ще бъде необходимо участието на експерти, включително и на НАТО. Няма да позволим да бъде застрашен нито един милиметър от територията на Косово\", увери президентът на най-младата държава на Балканите.  В тази връзка министърът на външните работи на западната ни съседка Ивица Дачич бе категоричен: граница между Сърбия и Косово никога не е имало и такава няма да бъде установявана. На свой ред ръководителят на правителствената Служба за Косово и Метохия Марко Джурич иронично заяви, че не разбира изявлението на Тачи.  След месеци на спекулации в началото на седмицата бе потвърдено официално, че диалогът Белград-Прищина ще бъде възобновен на високо равнище със среща в неделя в Брюксел между президентите на Косово и Сърбия Хашим Тачи и Александър Вучич.", "date": "2018.06.21", "title": "Тачи провокира Белград с въпроса за границата между Сърбия и Косово "}
{"url": "http://epicenter.bg/article/Germaniya-spechelila-pochti-3-mlrd--evro-ot-gratskata-dalgova-kriza-/157323/7/0", "text": "От 2010 г. насам Германия е спечелила около 2,9 млрд. евро от лихви по гръцките държавни облигации. Това става ясно от публикуван в „Ди Цайт” официален отговор на правителството в Берлин по запитване на „Зелените”, предава бТВ.  Според официалната информация печалбите са се формирали главно от изкупуване на облигации на гръцката държава в рамките на Програмата за изкупуване на активи (SMP) на Европейската централна банка, които са влезли в германската „Бундесбанк” и се прехвърлят към федералния бюджет от 2010 г.  До 2017 г. общо в „Бундесбанк” са постъпили печалби от 3,4 милиарда евро от лихви на покупки в рамките на SMP. През 2013 и 2014 г. съответно 527 млн. евро и 387 млн. евро са преведени на Европейския механизъм за стабилност (EMS) и на Гърция, така че от тях остава печалба от 2,5 милиарда.  Към нея се прибавят 400 млн. евро от лихви по заемите, отпуснати от държавната банка Kreditanstalt fuer Wiederaufbau (KfW).  До момента Гърция е получила около 270 млрд. евро, за да се стабилизира, като в замяна трябваше да направи тежки реформи, които доведоха до сериозна безработица. \"Зелените\" настояват част от задълженията на Атина да бъдат опростени.  ", "date": "2018.06.21", "title": "Германия спечелила почти 3 млрд. евро от гръцката дългова криза "}
{"url": "http://epicenter.bg/article/Makedonskiyat-prezident--Neka-Zaev-zapochne-protsedurata-po-otstranyavaneto-mi/157324/7/0", "text": "Македонският президент Георге Иванов призова премиерът Зоран Заев веднага да започне процедура по искане за отстраняване /импийчмънт, бел.ред./на държавния глава. Изявлението на Иванов е по повод вчерашното интервю на Заев пред телевизия Канал 5, в което министър-председателят заяви, че е възможно да се стигне до отстраняване на президента, ако той откаже да подпише договора за разрешаване на спора за името. \"Призовавам Заев с това мнозинство от две трети, което е необходимо за промени на Конституцията на Република Македония, веднага да започне процедура за уточняване на отговорността на президента и гласуването на импичмънт\", каза още Иванов, цитиран от БГНЕС. \"Въпреки заканите и натиска, аз оставам на позицията си, че става въпрос за вреден договор\", пише още Иванов. ", "date": "2018.06.21", "title": "Македонският президент: Нека Заев започне процедурата по отстраняването ми"}
{"url": "http://epicenter.bg/article/Chavushoglu--Turtsiya-shte-poluchi-iztrebitelite-F-35-prez-2020-g--/157344/7/0", "text": "Министърът на външните работи на Турция Мевлют Чавушоглу увери, че САЩ ще доставят договорените изтребители F-35 през 2020 г., а дотогава пилотите ще преминат обучение за управлението им, съгласно сделката, постигната между Вашингтон и Анкара. Това предава държавната информационна агенция Anadolu Agency, цитирана от Агенция \"Фокус\".  „До 2020 г. ще се провеждат обучения. Доставките на самолетите в Турция ще бъде през 2020 г.“, подчерта Чавушоглу пред журналисти в южната част на провинция Анталия.  В началото на седмицата Сенатът на САЩ гласува за блокирането на сделката за продажба на Турция на изтребители F-35. Същевременно от компанията „Локхийд Мартин“ увериха, че очакват доставките на самолетите да бъдат извършени, преди законопроектът да придобие силата на закон.  Производителят на реактивните изтребители съобщи, че очаква предаването на първите F-35 на Турция на церемония, която ще се проведе на 21 юни в американския щат Тексас. Турските пилоти ще бъдат обучавани да управляват машините през лятото.  Останалите самолети – общо 100 на брой, няма да бъдат предадени на Анкара през настоящата година.  ", "date": "2018.06.21", "title": "Чавушоглу: Турция ще получи изтребителите F-35 през 2020 г. "}
{"url": "http://epicenter.bg/article/Dimitris-Avramopulos--Evropeyskiyat-sayuz-obmislya-sazdavane-na-granichna-politsiya/157353/7/0", "text": "Европейската комисия ще предложи ново законодателство за създаване на гранична полиция на Европейския съюз.  Това съобщи на пресконференция еврокомисарят по миграцията Димитрис Аврамопулос, цитиран от Ню.бг. Комисарят представи пред медиите предложенията на ЕК за неформалната среща на 24 юни по миграцията, в който ще участва и премиерът Бойко Борисов. Нуждаем се от по-голяма защита на границите. Комисията признава това и поради тази причина ние скоро ще предложим ново законодателство за трансформиране на Европейската агенция за гранична и брегова охрана (Фронтекс) в истинска гранична полиция на ЕС с по-голяма мандат да наема и да разполага гранични служители, разкри той и добави, че ще включва 10 000 граничари.  Той подчерта, че миграцията отново е основна тема в медиите.  Според него притокът на мигранти в източната част на Средиземно море е спаднал с 97% в сравнение преди да бъде сключено споразумението между ЕС и Турция и със 77% в централната част на Средиземно море за същия период през миналата година. Над 600 000 души са спасени през последните три години.  По думите му в момента 1 300 европейски граничари подпомагат страните членки, като в резерв има още 1 500.  Започнахме да оправяме слабостите в европейската бежанска система. Пет от седемте законодателни предложения, представени от ЕК, са близо до завършване. Тези предложения включват общи правила за условията за прием на бежанци, за оценка кой е квалифициран да получи закрила и избягване на второстепенно движение, каза още той.  Еврокомисарят подчерта, че евролидерите трябва да постигнат споразумение по всички компоненти за обща европейска бежанска система до края на годината.  Аврамопулос допълни, че също така трябва да се разрешат въпроси като връщането на нелегални имигранти, изкореняване на причините за миграцията и други. Той бе категоричен, че дума не може да става за обособяване в Европа или близо до границите й на затвор за мигранти като Гуантанамо. Според комисаря в африканските преходни миграционни центрове ще бъдат установявани подлежащите на закрила и ще се предлага доброволно връщане по родните им места на икономическите мигранти. Аврамопулос отбеляза, че африканските страни от Магреба ще получават помощ от ЕС за охрана на границите.   Димитрис Аврамопулос призова да се намери решение до края на годината на въпроса с т.нар. Регламент от Дъблин за бежанците. \"Всички знаем, че настоящата система не работи. Ако системата за даване на убежища бе направена както трябва, по общите стандарти, нямаше да има вторични придвижвания. Освен това трябва да ускорим връщанията и да се уверим, че взетите решения влизат наистина в сила. Разбира се, и с помощта на европейските гранични сили\", заяви на брифинга той.  Еврокомисар Аврамопулос бе категоричен, че единственото решение на проблема е на европейско ниво. Той предупреди, че ако това не се случи, са под въпрос много постижения, в т.ч. и на шенгенското пространство.    ", "date": "2018.06.21", "title": "Димитрис Аврамопулос: Гуантанамо за мигранти няма да има! ЕС обмисля създаване на гранична полиция"}
{"url": "http://epicenter.bg/article/Lav-izbyaga-ot-zooparka-v-Bryuksel--evakuiraha-posetitelite/157355/7/0", "text": "Зоологическата градина в Брюксел бе евакуирана, след като лъв избяга от клетката си.   По време на инцидента е имало само няколко посетители, твърдят в съобщението си от управата на зоологическата градина. Никой не е пострадал, но след евакуацията на градината тя е затворена, съобщават още от там.   Около 40 души посетители били помолени да влязат в магазина за подаръци, докато екип на зоопарка се опитвал да се справи с избягалото животно, съобщава Sky News, цитира Нова телевизия.   Два автобуса с ученици, пристигнали за посещение по това време, са били помолени да изчакат на паркинга, като децата останат вътре.   Не е известно как лъвът е избягал.   В страницата си в Twitter от зоопарка обявиха, че са убили лъва \"след два неуспешни опита за анестезия\" и успокоиха, че няма риск за посетителите или персонала.", "date": "2018.06.21", "title": "Лъв избяга от зоопарка в Брюксел, евакуираха посетителите"}
{"url": "http://epicenter.bg/article/Nikola-Dimitrov--Na-kakav-ezik-govorim-v-Makedoniya--Ne-si-govorim--skarani-sme/157356/7/0", "text": "Министърът на външните работи на Македония Никола Димитров по саркастичен начин коментира атмосферата в Македония по отношението на споразумението, постигнато в Гърция, предава македонският „Фокус“ .  „На какъв език говорим в Македония? Не си говорим. Скарани сме“, написа Димитров на профила си в социалната мрежа „Фейсбук“, след като договора предизвика буря от емоции сред част от населението, което се е уплашило, че националната идентичност и културните ценности на нацията са застрашени.  Междувременно партията „Демократичен съюз“ с председател Павле Траянов предупреди държавния глава на Македония Георге Иванов, че ще бъде изправен пред политическа и наказателна отговорност, ако възпрепятства процедурата за евроатлантическите процеси, съобщава скопското електронно издание A1 On, като се позовава на изявление от партията.  „Демократичен съюз“ призовава президента Георги Иванов, да подпише указа за ратифициране на Договора между Македония и Гърция, с който се деблокират евроатлантическите процеси и се създават реални възможности да получим покана за пълноправно членство в НАТО и да започнем преговори за присъединяване към Европейския съюз.  Ако продължи да настоява на позициите си, че няма да подпише указа, тогава призоваваме Иванов веднага да върне Закона за ратификация на договора обратно в парламента, за да може да се гласува отново за приключване на процедурата по ратификация.  Ако продължава да възпрепятства процедурата за евроатлантическите процеси, той ще бъде изправен пред политическа и наказателна отговорност.  ДС смята, че никой няма право да пречи и бави процедурата за референдум, на която гражданите да се произнесат за пълноправно членство в НАТО и ЕС.  За този договор, с който се укрепва държавността, македонската идентичност и език, както и унитарноста на Република Македония, трябва да се отвори широк обществен дебат. Ясно е, че подобно споразумение ще получи огромна подкрепа от гражданите.  От членството в ЕС и НАТО се страхуват самозвани патриоти, които с фалшив патриотизъм и манипулация с чувствата на гражданите се опитват да покрият обира и престъпността, както и тяхната отговорност, се казва в изявлението на ДС.   ", "date": "2018.06.21", "title": "Никола Димитров: На какъв език говорим в Македония? Не си говорим, скарани смe"}
{"url": "http://epicenter.bg/article/Utopiyata-na-turtsite-stava-realnost/157352/11/0", "text": "  В свещените книги се разказва как Бог е спуснал на хората манната небесна.   Свят, в който потребностите се задоволяват от небесата е утопичен.   Сякаш за да напомни за утопията в свещените книги, президентът Ердоган обеща на турците държава, в която денонощно на хората ще се раздават безплатни кексчета.   Най-голямата мечта на един средно статистически турчин е да се сдобие с държавна служба. Затова обещанията на Ердоган трябва да се тълкуват като блага вест за бленуваната от векове насам утопия на турците. С други думи, обещание за строй, в който на хората няма да се налага да работят много, а държавата ще задоволи всичките им нужди.   Тук трябва да подчертаем няколко пункта.   Нито светски настроените, нито ислямистите не разбраха, че икономиката е самостоятелна категория. Както за кемалистите, така и за ислямистите на първо място стоеше политиката, бюрокрацията, т.е. държавата.   Но корените на това състояние се крият в историята: в турската държавническа традиция обикновено основополагаща роля са имали „бюрократите“. За разлика от това, на Запад важна роля за държавното образувание е изиграла буржоазията.   Като наследници на една и съща държавническа традиция и кемалистите, и ислямистите очакваха икономиката да се формира според правилата на държавата. Но производството и търговията не са само области, свързани с полагане на труд, а същевременно изискват и интелектуална дейност.   При това положение в турската политика липсва прозорливост, чрез която да се проумее например, че ограничаването на свободите на журналистите е във вреда на свободите на всички хора в обществото и, че в същото време това означава елиминиране на икономическите субекти.   В турската държавническа традиция екзистенциалната връзка между икономиката и свободата е неприемлива величина.   Например по време на кемалисткия период един средно статистически прокурор се съмняваше в даден обвиняем „дали е комунист“ или „привърженик на шериата“.   По време на управлението на ислямистите един средно статистически прокурор, започна да се съмнява в обвиняемия дали защитава кюрдската кауза, дали е участник в събитията от Гези или е гюленист.   В турската история още не се е появил прокурор, който най-напред да се усъмни в обвиняемия „дали укрива данъци“.   Един типичен турски прокурор не е убеден, че държавата може да се подкопае чрез укриване на данъци.   Затова в Турция най-големият позор не е укриването на данъци, финансовият фалит, даването на подкуп. В Турция най-големият позор е обиждането на държавните големци.   Хубаво е да си припомним, че думите на Фузули „отправих поздрав, но не го приеха, защото не беше рушвет“, са казани по времето на султан Сюлейман Законодателя, известно още като Златният век на османците.   И републиканска Турция, както и нейните предшественици сулджуците и османците остана вярна на схващането, че икономиката трябва да е подчинена на държавата.   При тази държавническа традиция държавата въобще не допуска, че икономическият субект може да има независими права. С други думи, в турската държавническа традиция правото на недвижима собственост не е неприкосновено.   Например с Танзиматския ферман от 1839 г., Османската държава обещава следното:   „При наличието на обвинение или провинение към дадено лице, неговите наследници не носят отговорност за това обвинение или провинение, следователно, наследниците му не трябва да бъдат лишавани от наследството си, чрез конфискация на наследственото имущество.“   Само че нито Османската държава, нито ислямистките елити, които не отстъпват на никого званието да бъдат нейни наследници, не спазиха това обещание.   През 2018 година в Турция имуществото на хората пак се конфискува.   Отгоре на всичко, когато днес, през 2018 г., правото на частна собственост въобще не се зачита, най-големият икономически успех на този държавен строй се дължи на производството на продукция в ниския сегмент в условията на глобалния пазар, използвайки с лихва средствата на глобалната система.   Нещо по-важно, подходът на турската държавническа традиция, чрез който се игнорират реалните правила на икономиката, се подкрепя и от значителна част от обществото.   Този подход е възприет дори от онова съсловие, което наричаме търговци и инвеститори, заради липса на друго определение в турския език. Затова когато държавата попита турския „търговец“ или „индустриалец“ – какво искаш?, отговорът е: „субсидия“, но не и „свобода“.   А една значителна маса от хора, чиято най-голяма мечта е да стане „държавен чиновник“, не знае, че икономиката е сфера, различна от държавата и вярва, че държавата разпределя благата. Тоест, за тази маса източникът на „хляба“ им не са данъкоплатците, бизнесмените, работниците, търговците, а – държавата.   Ето, това състояние ни отвежда към предизборното обещание на Ердоган за денонощно раздаване на безплатни кексове.   Нека да онагледим темата с един пример: на парламентарните избори през ноември 2015 г. в град Байбурт Партията на справедливостта и развитието получи 60 на сто от вота. А на референдума през 2017-а, тук беше най-висок процентът на гласувалите с „да“ (82 процента).   Сега да погледнем някои икономически показатели. Според информация, публикувана във в. „Байбуртска поща“ през последното четиримесечие на 2016 г. от тази област износът е нулев. А по информация на вестник „Съла“, в цялата страна в Байбурт се харчи най-малко електроенергия и областта е с най-нисък процент на износ.   Но според дописка пак в същия вестник, Байбурт е трети по индекс на щастието в Турция. Ключовият момент да бъдеш трети по индекс на щастието, въпреки наличието на ниско потребление на електроенергия и без износ е, вярата в държавата, а не в икономиката.   Възможно ли е да спадне подкрепата за ПСР в Байбурт?   Би било подвеждащо да се очаква, че предпочитанията на избирателите, които са свикнали с внушеното от държавата, едва ли не утопично разбиране, за разпределение на благата, да се промени бързо и драстично, както ние предполагаме. Защото за голяма част от тези избиратели материалното благосъстояние е производна не на икономиката, а – на държавата.   Тогава как това става възможно? Отговорът на този въпрос се крие в системата за разпределение на благата, изработена в полза на поддръжниците на онова съсловие, което управлява държавата. Ние наричаме това турска държавническа традиция.   В този строй, в ядрото на който лежи разбирането за сдобиване с трфоеи, реакцията на доволните от разпределението на благата срещу икономическите процеси не може да е такава, каквато ние очакваме. Защото за тези щастливи хора, преди всичко най-важното нещо не са процесите, които се случват на пазарите, а дали държавата ще има възможност да разпределя благата.   По тази причина за определен брой граждани истинският проблем не е за кого ще се гласува, истинският проблем за тях се крие в една съществена подробност, касаеща крайната фаза на турската утопия. Тоест, кексът със стафиди ли ще бъде или с шоколад?      ", "date": "2018.06.21", "title": "Утопията на турците става реалност"}
{"url": "http://epicenter.bg/article/Kathimerini--Troyanskiyat-kon-na-Erdogan-v-Makedoniya/157378/11/0", "text": "    Президентът на Турция Реджеп Тайип Ердоган не крие амбициите си за разпростиране на своите неоосманистки крила из целия Балкански полуостров. Той разглежда Македония като още един турски сателит в производство, което за жалост правителството в Скопие изглежда, че е приело без внимателно да оцени дългосрочните неблагоприятни последици от това. Много малко албански гласове в Македония имат куража да критикуват публично Ердоган, изплашени от това да не се превърнат в цели на заплахи и обиди от огромната пропагандна машина насърчавана от много от неговите приближени. Ердоган е изключително успешен в оказването на влияние върху мнозинството албанци в страната, много от които смятат него за единствения им доверен лидер.  За повече от десетилетие, Ердоган инвестира сериозно в разпространението на влиянието си сред албанците, чрез строенето на джамии и турски училища, чрез финансирането на медийни и религиозни институции, и най-от скоро на политически партии, които са директно контролирани от близките му сътрудници и значително са увеличили влиянието му над албанската общност.  Всеки, който се осмели да критикува Ердоган или да дискутира личните му амбиции в Македония, е нападнат публично от „интернет бригадата“ като ислямофоб или предател. „Аз лично бях жертва на тези атаки два пъти“, заяви Джелал Незири, опитен разследващ журналист от Македония. „Те не могат да ми попречат да казвам истината, но е факт че много от моите колеги не желаят да говорят за тази тема, заради „заплахите от линчуване“.  Мнозинство от албанците в Македония се идентифицират като мюсюлмани повече, отколкото чрез албанската си национална идентичност. Има гласове, в тези фанатични религиозни групи, които казват, че албанците не трябва да припознават Майка Тереза като светец, въпреки че тя е била от албански произход от Македония, защото тя не представлява интересите на мюсюлманската общност. Броят на тези, които вярват че други албански национални герои като Георги Кастриоти Скендербег, който е повел въстание срещу османската власт през 15 век, не трябва да бъдат признавани защото са били християни, расте стремително.  Сравнено с албанците в другите балкански държави, които не отчитат религията като господстващ фактор в живота си, тези в Македония са най-верните поддръжници на Ердоган и неговият ислямизъм. Стратегията на Ердоган за възстановяване на турското влияние в Балканите, подобно на това, на което Османската империя се е наслаждавала някога, има ранен успех с албанците в Македония.  Почти две трети от населението на Македония са етнически православни християни, а останалата една трета от населението е преобладаващо албанско мюсюлманско. През 2001 година, напрежението между двете групи ескалира във въоръжен конфликт между правителствените сили за сигурност и албанската народноосвободителна армия (АНОА).  Конфликтът беше мимолетен и приключи с Охридското споразумение – мирен договор който ребрандира командирите на АНОА като законни политици, получавайки повишени социални и политически права, които бяха дадени на албанските граждани на Македония.   Въпреки че военните действия приключиха преди близо 17 години, отношенията между двете различни групи все още са сурови.  Албанците са в неравностойно положение и биват пренебрегвани, и продължават да страдат от неравенство. Македония отрече основните им човешки права. Албанският език не беше признат до март 2018 година, когато македонският парламент одобри закон, утвърждаващ официалното използване на албанския език, въпреки масовите протести от дясната опозиция.  Славяните и албанците в страната все още са широко разделени и не се радват на еднакви права. Ердоган използва етническите и политическите проблеми между славяните и албанците като „златна възможност“ да се представи като най-големия защитник на последните.  Според Световната Банка, през 2016 година износът на Турция към Македония е бил на стойност 378 милиона долара, докато вносът е бил 82.6 милиона долара. Турският статистически институт докладва, че около 100 турски бизнесмени към момента имат инвестиции на стойност 1.2 милиарда евро в Македония. Тези инвестиции са насочени към частите, в които живеят славяни, докато в албанската част Ердоган е инвестирал в религиозни институции, които да насърчават ислямската му пропаганда. Ердоган използва албанците като коз в своите икономически и финансови инвестиции в Македония. По този начин, той се преструва че гарантира стабилност за държавата като конвертира проблемния албански национализъм в силна ислямска идентичност.  В публичните си речи, Ердоган нееднократно флиртува с корумпирани правителствени чиновници в Скопие. Той заяви, че Турция и Македония споделят братствена връзка и че „Турция винаги ще бъде на страната на Македония“.  „За нас, Анкара и Скопие нямат разлики и ние никога няма да оставим нашите братя сами. Винаги ще бъдем с тях и винаги ще им помагаме и ще стоим зад тях“, заяви Ердоган през февруари 2018 година.  В разговор с Артан Груби, депутат представляващ най-голямата албанска политическа партия (Демократическият съюз за интеграция, ДСИ), той заяви, че „влиянието на настоящето турско правителство в политическата обстановка в Македония е несъмнено сериозно и присъстващо“.  Ердоган постига това „чрез правителствена финансова подкрепа, културна обмяна и служещ като модел на подражание образ за вдъхновение на политически партии и политиците, по подобие на новоустановената партия „Беса““, заяви Груби, допълвайки че ДСИ няма да позволи на никакви маргинални влияния да ги отклонят от техния проектиран път на интеграция в НАТО и Европейския съюз.  Движението „Беса“ е политическа партия в Македония основана през ноември 2014 година от Билал Касами и Зекирия Ибрахими, главен редактор на списание „Шенжа“, което е една от най-положително настроените медии към Ердоган в Македония.  Лидерите на тази политическа партия отричат да имат директни връзки с Турция, но открито следват линията на Ердоган. В първите си избори преди три години, те спечелиха пет места в парламента. Ние изпратихме въпроси към лидерите на „Беса“, но те не отговориха.  Професор Имер Исмаили, един от най-критичните гласове в Македония, заяви публично по време на последните избори през 2016 година, че „Движението Беса е религиозна секта с отворена мисия да разпространява ислямизма на Ердоган сред албанците в Македония“.  В разговор с нас, Исмаили заяви че албанските националисти на Балканите (особено в Македония) са любимата „цел“ на Ердоган, заради техните „религия, бедност и функционална образователна неграмотност“.  „Ердоганизмът желае балканската „нео-инвазия“, не с военни, а с финансови и религиозни методи, за да подкопае „Християнска“ Европа! В това „пътешествие“ в определени ситуации, неговият политически и геостратегически съюзник е Русия на Владимир Путин. И двете страни са обединени в своя персонален култ и своята мисия: И двете са „диктатури“ и анти-Запад“, заяви Исмаили.  Много албански емигранти, след Втората световна война и установяването на комунистически режим, избягаха към Западноевропейските страни или САЩ, за да намерят работа или да търсят политическо убежище. „Почти всяко албанско семейство има един член на Запад и очевидно може да разграничи това, което Западът може да предложи културно, политически и по отношение на човешките права, и това което може да предложи Ердоган“, заяви Незири. Въпреки това, те продължават да бъдат манипулирани от него.  Турската агенция за сътрудничество и координация, държавната агенция на Турция за финансово подпомагане, поддържа офис в Скопие снабден с държавен координатор и извършил почти 600 проекта в Македония към края на 2017 година.  „Юнус Емре“, турската правителствена културно насърчаваща агенция, също е активна в Македония. Според „Turkish Minute“ е „ясно, че Ердоган натиска всички правителствени агенции да се фокусират върху Македония с всички видове схеми, от строенето на джамии до установяване на училища, като част от големия план за създаване на васална държава, която ще бъде лоялна на ислямисткото му управление“. За да бъде сигурен, „мирната атака“ на Ердоган в Македония има една и само една цел: да доминира страната под маската на дълга история на братски отношения. Това е модерният троянски кон на Ердоган и албанците в Македония трябва да осъзнаят, че неусетно попадат в неговия капан.    ", "date": "2018.06.21", "title": "Kathimerini: Троянският кон на Ердоган в Македония"}
{"url": "http://epicenter.bg/article/Brat-prebi-do-smart-sestra-si-v-Sozopol/157342/3/0", "text": "Днес Окръжна прокуратура - Бургас внесе в съда искане за налагане на постоянна мярка за неотклонение \"задържане под стража\" спрямо 55-годишният Борислав С. по прякор Боби Хлебаря, който преби до смърт сестра си Десислава на 49 години. Той е обвинен в причиняване на смърт по непредпазливост, съобщи  Dir.bg .   На 19.06.2018 г. Борислав по непредпазливост причинил смъртта на сестра си, настъпила в МБАЛ-Бургас. Братът нанесъл тежка телесна повреда на Десислава, чрез нанасяне на удари с ръце и крака в коремната област, в периода за времето от 09:00 ч. до 10:00 ч. на 17.06.2018 г. в жилищен имот в Созопол.   Оказало се, че Десислава вследствие на жестокия побой е с разкъсан черен дроб и жлъчен мехур, които довели до смъртта й.   Днес се очаква Окръжен съд - Бургас да насрочи заседанието си.", "date": "2018.06.21", "title": "Жестоко! Брат преби до смърт сестра си в Созопол"}
{"url": "http://epicenter.bg/article/Tezhka-katastrofa-na-patya-Dobrich---Varna--SNIMKI-/157347/3/0", "text": "Тежка катастрофа е станала на пътя Добрич – Варна, предаде кореспондент на bTV.   Ударили са се пътнически микробус и камион, все още не е ясно какво е довело до катастрофата.   Пострадали са петима души и шофьорът на микробуса.  Т е са в стабилно състояние.   Движението се извършва само в едната лента.", "date": "2018.06.21", "title": "Тежка катастрофа на пътя Добрич – Варна, петима са пострадали"}
{"url": "http://epicenter.bg/article/Zam-ministar-Nikolay-Prodanov--Vse-oshte-ne-e-otkrit-izbyagaliyat-zatvornik-ot-Lovech-/157357/3/0", "text": "До момента нямаме информация избягалият от затворническото общежитие в Ловеч затворник да е открит. Това каза заместник-министърът на правосъдието Николай Проданов на брифинг в министерството, предаде репортер на Агенция \"Фокус\".  \"Днес сутринта, в 10.30 часа, в затворническото общежитие към затвора в Ловеч е получена информация от служител във фирма, че Борислав Ангелов Иванов е напуснал неохраняемия обект, на който е работил\", уточни зам.-министър Проданов.  Той уточни, че лишеният от свобода мъж е работил на обекта заедно с още 4-ма души.  По думите на зам.-министъра избягалият затворник е на 48 години, с постоянен адрес в град Добрич и от 2011 година е излежавал 13-годишна присъда за редица престъпления, сред които блудство и кражби.  \"Предприети са действия по издирването му, но до този момент няма информация да е открит\", каза още зам.-министърът.   „  В такива случаи определени ангажименти за охраната на тези лишени от свобода поемат от съответната фирма, която ги е ангажирала като работна ръка“, уточни той. По думите му случаите на отклонили се от работни обекти лишени от свобода не са се увеличили, а са добили по-голяма медийност.   Поисках да ми бъде направена справка колко са лишените от свобода, които днес работят на неохраняеми външни обекти. Това са общо 802-ма души, каза още Проданов.  „Тук въпросът въобще не опира до пропуски на надзорно охранителната дейност. Тук става дума за принципен въпрос до колко обществото би било готово да промени основни принципи, заложени в Наказателния кодекс от 1968 година, където на труда се гледа на основно средство за превъзпитание, както и дали законодателят би решил на лишените от свобода да им се забрани да работят“, коментира зам.-министърът.  „Тогава тези 802-ма души ще си стоят зад мрежите и много трудно биха могли да се отклонят“, допълни той. Зам.-министърът отбеляза още, че към момента близо 7000 души изтърпяват присъда „лишаване от свобода“ в затворите в страната и няма как да им се осигури работа на територията на затворите.  „Що се отнася до охраната на външните работни обекти, на мен ми е много трудно да ви кажа, ако всички тези 800 души трябваше да бъдат охранявани днес, колко точно надзорно-охранителен състав щеше да ни трябва“, посочи още зам.-министър Проданов.  ", "date": "2018.06.21", "title": "Зам.-министър Проданов за избягалия затворник от Ловеч: Това е отклоняване от обект без охрана"}
{"url": "http://epicenter.bg/article/Zadarzhaha-bezhantsi-na--quot-Kulata-quot--ukriti-v-polski-TIR-s-dini-/157361/3/0", "text": "Шофьорът на тежкотоварния автомобил е задържан. Той е полски гражданин, пътувал от Гърция за Полша Четирима бежанци бяха намерени скрити в ТИР с дини на ГКПП “Кулата”, предава \"Труд\". Властите проверили полски камион, който пътувал от Гърция за Полша, когато се натъкнали на бежанците.  Произходът им още не е ясен, тъй като нямали документи за самоличност.  Шофьорът на тежкотоварния автомобил е задържан. Той е полски гражданин.  Нелегалните мигранти са в ареста на ГПУ-Петрич. Не е изяснено и дали шофьорът не е станал жертва на нелегално влезли в камиона му бежанци или са част от канал за трафик на мигранти.   ", "date": "2018.06.21", "title": "Задържаха бежанци на \"Кулата\", укрити в полски ТИР с дини "}
{"url": "http://epicenter.bg/article/Eto-go-izbyagaliyat-zatvornik-/157375/3/0", "text": "Борис Ангелов Иванов се е отклонил от изтърпяване на наказанието от затвора в Ловеч. Мъжът е на 48-години, той е среден на ръст, с кафяви очи и къса, черна коса.  Иванов е с нормално телосложение, продълговато, леко мургаво лице, правилен нос, високо чело. На врата си има татус – червена целувка. Това съобщиха от пресцентъра на МВР.  От полицията призовават хората, които имат допълнителна информация за издирвания, или го забележат, да сигнализират на тел. 112 или във всяко поделение на МВР. Анонимността им е гарантирана.  ", "date": "2018.06.21", "title": "Ето го избягалият затворник!"}
{"url": "http://epicenter.bg/article/Uchiteli-razpoznali-Yoan-Matev-sled-ubiystvoto-na-Georgi--no-ne-saobshtili-v-politsiyata-/157381/3/0", "text": "Учениците и учителите в частното училище „Езиков свят” са разпознали Йоан Матев от излъчените след убийството кадри. Това стана ясно днес от разпитите на свидетелите по делото за убийството на Георги Игнатов преди 3 години, предаде бТВ.  Съдът допусна очна ставка между двете момичета, от показанията на които започва разплитането на случая  Лице в лице застанаха Стефания Коларова и приятелката на Георги – Лора. Те потвърдиха, че са се срещали около година след убийството.  Инициатор на срещата е била Стефания, която събира сили да разкаже на приятелката на Георги какво говорят всички в училището и как дори учителите са разпознали Йоан Матев на разпространяваните снимки и кадри. И двете отказаха коментар.  В показанията си учителката по английски език Венислава Гегова каза, че директорката на училището е влизала в час, за да иска извинителна бележка за Йоан за деня на убийството. А после я е питала дали е давала показания по случая в полицията. Не стана обаче ясно защо Гегова е мълчала и сама не е отишла в полицията.  До края на есента показанията си в съда ще даде и директорката на училището.  ", "date": "2018.06.21", "title": "Учители разпознали Йоан Матев след убийството на Георги, но не съобщили в полицията "}
{"url": "http://epicenter.bg/article/Borisov-opredeli-kato--neosnovatelen--vneseniya-ot-BSP-vot-na-nedoverie-kam-pravitelstvoto--/157371/2/0", "text": "Премиерът Бойко Борисов определи като „неоснователен” внесения от БСП вот на недоверие към правителството.  „С кое сме вредни? Че сме ви докарали повече пари, че сме отсекли мигрантската вълна, единствени в Европа?! Прочетете за тази стабилна перспектива, където описват цялата икономическа, политическа, финансова среда в България. И излизат вчера и казват: „Това правителство е вредно за България”.    Не ви ли е странно, че дойде ли БСП на власт всички фондове спират... всеки път. Те тогава казват: „Това е заради работата на ГЕРБ, ама като дойде ГЕРБ на власт, си вървят всички фондове”, коментира Борисов.  Не се управлява лесно в този див популизъм, обхванал и България и света. Под това мото мина цялото изказване на премиера Бойко Борисов, който откри в Пловдив Пловдивски икономически форум, който се провежда днес и утре. Подчерта, че форумът в Пловдив е естествено продължение на Делфийския икономически форум, който се проведе през март в Гърция, и посочи, че Делфи е място на оракули. Припомни едно от предишните имена на Пловдив - Филипополис, и се пошегува, че ако сме били като македонците, сме щели да кажем, че ние, а не Гърция, имаме нещо общо с това.", "date": "2018.06.21", "title": "Борисов към БСП: С кое сме вредни? Че сме ви докарали повече пари, че сме отсекли мигранската вълна?"}
{"url": "http://epicenter.bg/article/Ivan-Takov--Ogromen-e-riskat-1-3-ot-Sofiya-da-ostane-bez-kanalizatsiya-i-prez-sledvashtite-50-godini/157372/2/0", "text": "\"Рискът 1/3 от София да остане без канализация в следващите 50 години е огромен.\" Това коментира заместник-председателят на Комисията по финанси и бюджет в СОС Иван Таков. Според него населени места като Кремиковци и Нови Искър от години са пренебрегвани, въпреки че хората, живеещи там си плащат данъците и имат абсолютното право на нормални условия за живот.  \"Опасността те да останат без канализация въобще е огромна, категоричен е Иван Таков. - Изграждането на канализация в София е предвидено да става с помощта на европейски средства. А европейската програма затваря през 2020 година. В случай, че до тогава Столична община не се пребори да прокара проект, а подготвеният проект е много проблемен, има огромен риск в следващите 50 години тези части от София изобщо да нямат канализация\".  Според Иван Таков е хубаво, че все пак нещо за София е направено. \"Но в случая то не е повод за хвалба. Да, изградили са канализация в \"Симеоново\", но това не решава проблема на София. Това е добро частично решение за един район. Но мисленето трябва да е по-мащабно. Защото няма нищо по-нормално от това в 21-и век хората да разполагат с най-елементарни комунални услуги. И оправданията и кършенето на пръсти, че няма пари, са абсурдни. Защото проблемът с канализацията не е от днес и не се решава за година. А ГЕРБ управляват Столична община вече 11 години\".  Заместник-председателят на Комисията по финанси и бюджет в СОС смята, че канализацията в \"Симеоново\" е била използвана за най-обикновен кризисен пиар, предвид неприятната изненада, която обилният дъжд в понеделник вечерта поднесе на управляващите в София.  \"За да бъде изградена изцяло канализацията в София, през следващите 8 години са необходими 2 милиарда лева. За тези 8 години, максимумът от средства, които Столична община би могла да осигури по европейски програми, от инвестиционната програма на \"Софийска вода\" и парите, които самата община би могла да задели, са 800 милиона. Това са официални данни от доклад, който беше разглеждан на заседание на СОС само преди няколко месеца, обясни финансистът от БСП. - В крайна сметка всичко е въпрос на приоритети. През годините управляващите в Столична община не отделяха достатъчно внимание на този толкова сериозен проблем и затова сме в такава ситуация в момента - в 21-и век сме, а част от столичани ползват септични ями като в 19-и. Освен всичко друго, това носи и сериозен риск за здравето на хората\".  ", "date": "2018.06.21", "title": "Иван Таков: Огромен е рискът 1/3 от София да остане без канализация и през следващите 50 години"}
{"url": "http://epicenter.bg/article/Danchev--Za-kakvi-investitori-govoryat-upravlyavashtite--Ne-osiguryavat-usloviya-za-edna-industrialna-zona-/157373/2/0", "text": "\"За какво привличане на чуждестранни инвеститори говорят постоянно премиерът и министърът на икономиката, след като не могат да осигурят нормални условия да функционира една индустриална зона?\"   Този въпрос зададе народният представител от групата на \"БСП за България\" Димитър Данчев, който заедно с Иван Ченчев, също народен представител от БСП, подкрепи протеста на граждани от \"Толева махала\" и Божурище днес. Хората се бяха събрали на кръстовището на Международен път Е-80 при магазин \"Метро-2\" с искане незабавно да бъде изградено продължението на бул. \"Царица Йоанна\" от ж.к. \"Люлин\" до Индустриална зона \"Божурище\".  \"Протестът на гражданите е напълно справедлив, коментира Димитър Данчев. - В момента входът за най-голямата индустриална зона в София минава през \"Толева махала\" и \"Божурище\". Това предизвиква огромен хаос, тъй като десетки камиони преминават на ден, дори в събота и неделя. Хората настояват поне през почивните дни да бъде забранено преминаването, докато бъде разрешен проблемът с пътя. Гражданите имат обещание от министъра на икономиката, който е принципал на Национална компания \"Индустриални зони\", да бъде изграден нов път между бул. \"Царица Йоанна\" и зоната в Божурище. Но въпреки това, нещата не се получават. Затова хората протестират\".  Димитър Данчев обясни, че този проблем не е от скоро и народният представител от БСП Румен Гечев вече е задавал официален въпрос на министъра на икономиката по него. \"С колегата Иван Ченчев, с когото бяхме на протеста днес, ще подготвим ново питане до министъра, за да научим какво става с обещаното от Национална компания \"Индустриални зони\" финансиране от 14 милиона лева за изграждане на пътя и кога най-накрая ще започне работа по него, за да се разтовари трафикът през \"Толева махала\" и \"Божурище\", заяви той.  Народният представител от БСП обясни, че съвсем скоро проблемът ще стане още по-тежък, тъй като ще заработи най-големият логистичен център в Европа на известна чуждестранна компания. \"Тогава липсата на довеждаща и извеждаща инфраструктура в района ще предизвика огромен бунт и от страна на инвеститорите, и от тази на гражданите, предупреди Димитър Данчев. - Премиерът и министърът на икономиката под път и над път говорят за привличане на нови чуждестранни инвеститори чрез развитието на индустриалните зони в България, а в същото време не могат да осигурят нормални условия за функционирането им. Така създават проблеми и на бизнеса, и на гражданите и нещата няма как да проработят\".  ", "date": "2018.06.21", "title": "Данчев: За какви инвеститори говорят управляващите? Не осигуряват условия за една индустриална зона!"}
{"url": "http://epicenter.bg/article/Nedzhmi-Ali/157374/2/0", "text": "„В информационния доклад на Европейската сметна палата (ЕСП) се вижда, че болшинството от мигрантите (77%) са се преселили в пет от страните-членки на ЕС (Германия, Испания, Франция, Италия и Великобритания). Макар реално да говорим за петте най-големи държави в Общността, вероятно има набор от други причини, поради които това се случва - например функционирането на демократичните системи, икономическите условия, размерът на пазара на труда, както и историческите връзки със страните, от които идват мигрантите.“, отбеляза евродепутатът Неджми Али на заседание на Комисията по бюджетен контрол на Европейския парламент, на което бе представен информационен доклад на ЕСП за „Интеграцията на мигранти от страни извън ЕС“.   На заседанието на Комисията Неджми Али участва в дебата като докладчик на групата на Алианса на либералите и демократите за Европа (АЛДЕ).   За 33 на сто от легалните мигранти в Европейския съюз няма никаква информация относно причините, поради които избрират да се заселят в дадена страна, а без успешно класифициране на тези хора няма как процесът на тяхната интеграция да бъде ефективен.   Върху тези въпроси фокусира вниманието евродепутатът Неджми Али по време на представянето на информационния доклад.   „Когато измерваме липсата на интеграция между гражданите на ЕС и мигрантите извън страните на ЕС, бихме ли могли да счетем, че сред второ и трето поколение мигранти има хора, които принадлежат към групата на гражданите на ЕС?”, попита Неджми Али. Той поиска да се запознае и с това как различните средства от еврофондовете биват разходвани за интеграция и защо те се използват от ограничен брой страни-членки. Според него, отговорите на тези въпроси, заедно с класификацията на причините за избор на дадена страна, биха задълбочили възможностите за анализ и подобряване на процеса на интеграцията.   Евродепутатът от АЛДЕ посочи, че фондове на ЕС, като Хоризонт 2020, Еразъм+, Програмата за конкурентоспособност на предприятията и малките и средните предприятия (COSME), Европа за гражданите и Програмата за заетост и социални иновации, също могат да бъдат използвани за финансиране на дейности, насочени към интеграцията на мигранти.   „През годините се доказа, че интеграционният процес е комплексен и се сблъсква с много препятствия, като в информационния доклад са представени почти всички аспекти на този процес - от човешките права и противопоставяне на дискриминацията, до координиране на финансирането и измерването на резултатите”, допълни Неджми Али.", "date": "2018.06.21", "title": "Неджми Али: 77 % от легалните мигранти живеят в пет страни-членки на ЕС"}
{"url": "http://epicenter.bg/article/Mustafa-Karadaya--V-Balgariya-se-zarazhda-fashizam--video-/157376/2/0", "text": "Спешни нови закони и правосъдни промени са нужни за борбата с ксенофобията у нас. За това призова председателят на ДПС Мустафа Карадайъ, който откри международна конференция на тема „Борба с ксенофобията: Прилагане на мултикултурни и мултиезични модели”, организирана от  фондация „Либерална интеграция” и евродепутата Илхан Кючюк. По думите на Карадайъ нетърпимостта към другите етноси се увеличава, а управляващата коалиция подпомага процеса.   Председателят на Движението за права и свободи заяви, че ксенофобията е общ проблем и възможно най-скоро трябва да бъде направен анализ, след който да се работи с държавна политика за справянето с него.   \"У нас проблемът за фашизирането на управлението става все по-актуален. Нито една фашистка диктатура на идва изведнъж. Какво става у нас в последната година. Вдига се измислен шум около бурките в една махала. Община Пазараджик веднага приема мерки, които ги забраняват на местно ниво. Месеци по-късно в парламента влиза законопроект за бурките и забрадките.   Вдига се шум около топонимите в Стара Загора, създава се организация уж с претенциите за замяната с изконно български. Общинският съвет приема предложението за преименуване, две седмици по-късно в парламента влиза закон за защита на нацията. Пардон, закон за българския език. В името на мира трябва първо да изведем всички от състоянието на равнодушие. Всеки, на когото е скъп мирът трябва да направи своя избор и твърдо да се бори с ксенофобията и зараждащия се фашизъм\", заяви лидерът на ДПС Мустафа Карадайъ.   \"Предложихме всичко или поне се опитахме да предложим по темата за Западните Балкани. Но не се сетихме да предложим или не искахме едно нещо – интеграционен модел. А без интеграционен модел Западните Балкани не могат да бъдат устойчив проект\", каза евродепутатът Илхан Кючук.   Експертите обсъдиха и всички възможни успешни практики за борба с расизма и ксенофобията, които се прилагат в останалите страни.", "date": "2018.06.21", "title": "Мустафа Карадайъ: В България се заражда фашизъм (видео)"}
{"url": "http://epicenter.bg/article/Elena-Yoncheva/157379/2/48", "text": "\"ГЕРБ е шайка, както казва бивш депутат от партията. Тя е организирана престъпна група\". Това заяви преди БТВ говорителят на парламентарната група на „БСП за България“ Елена Йончева по повод внесения от социалистите вот на недоверие срещу кабинета „Борисов 3“.   Тя бе категорична, че правителството на Бойко Борисов трябва да си ходи, тъй като е вредно за България. Мотивите за внесения вот са пълен провал на работата на правителството по темата за сигурността, осигуряването на националната сигурност, както и провал в работата на МС при осигуряване на необходимите условия за работа на българските военнослужещи”.    „ Всеки вот на недоверие към кабинета Борисов, е закъснял вот на недоверие, заяви Елена Йончева.   Вотът на недоверие е начин да поставим проблемите, за да може българският избирател да знае какво се случва в държавата, каза тя. Полицията няма самочуствие, няма достойнство. Заплатите им са ниски. Какъв е изходът, специалистите трябва да кажат, посочи Елена Йончева.   У нас има най-ниските заплати, най-ниските пенсии, хората едвам оцеляват, посочи тя. България пропада, хората не издържат вече“, каза тя.   Според нея държавата не можела да се справи с битовата престъпност. \"Всичко се превръща в една шега. Защо МВР не се справя, и Цветан Цветанов го признава. Кметовете на общините ще наемат частни групировки, за да охраняват. Въпросът е защо стигнахме до тук. През последните години са направени 20 поправки в закона за МВР. Не можете да очаквате от човек, който получава 700 – 600 лв. да ви охранява. Един охранител в частния сектор взима 2500 лв. Как да ни охраняват хора, които нямат самочувствие\", поясни Йончева.   \"В доклада за върховния департамент на САЩ се говори за корупция по най-високите етажи на властта. Отвсякъде сме уязвими, затова не ни приемат в Шенген\", уточни говорителката на \"БСП за България\".", "date": "2018.06.21", "title": "Елена Йончева: ГЕРБ е организирана престъпна група"}
{"url": "http://epicenter.bg/article/Mincho-Spasov-otgovori-na-Anton-Todorov-/157369/2/0", "text": "  \"Единственото вярно нещо е, че г-н Тодоров не ми е звънял по телефона. Аз и не бих му вдигнал, защото не желая да общувам с този човек. По БНР казах, че отправил обидите и заплахите си към мен чрез страницата си във Фейсбук, която прилагам. В интервюто съм казал точно това, а не съм говорил за телефонен разговор. Не искам да споря с него, за това прилагам документите в оригинал с подписи, печати и имена на прокурори и \"защитници\" на класифицираната информация.   Моля редакцията на Епицентър по възможност да ги публикува не толкова за изобличаване на г-н Тодоров, а на прокуратурата и МВР, които вместо да се грижат за националната и гражданска сигурност, обгрижват г-н А.Тодоров и не само го зареждат с информация, но възпрепятстват наказателно преследване срещу извършителите на престъпления срещу сигурността на информацията. Така че г-н Тодоров очевидно не се е запознал с фактите. От текста на статията му става ясно, че той изрича очевидната и проверима лъжа - че бил узнал за доклада на ДАНС от разискването в парламентарните комисии, в които членувал като депутат. По време на интервюто по Нова телевизия , в което г-н Тодоров казва: \"лично съм чел доклада\" той все още не е депутат!    ГОСПОДИН ЦАЦАРОВ, ЗАЩО ПРОКУРАТУРАТА, МВР И ДАНС ПОДДЪРЖАТ ШАЙКАТА ГЕРБ?  Поради вродената ми гнусливост не познавам и не желая да познавам господин Антон Тодоров. Но професионалният ми път на адвокат ме сблъска с неговите деяния. Наложи се да прочета книгата му за шайката ГЕРБ, към която по-късно той се присъедини.  Дотук със забавната част от историята.  Трагичната част започна след като прокуратурата, ДАНС и главна дирекция национална полиция (ГДНП) започнаха да прекрояват наказателния кодекс, националната сигурност и истината, за да прикрият, че системно и противозаконно захранват г-н Тодоров с информация за личния живот на гражданите.  Преподавател съм по дисциплината наказателноправна защита на сигурността на информацията. Мой студент гледал интервю на господин Антон Тодоров от преди да стане депутат на ГЕРБ, в което същият е разказва, че лично е чел секретен доклад на ДАНС за проучване за надеждност за достъп до класифицирана информация, описващ сексуалния живот на една гражданка преди 30 години. Попита ме дали тези доклади не са класифицирана информация. Разбира се, наивно отговорих аз. И написах сигнал до ДАНС за проверка кой служител е дал достъп на Тодоров до доклада. Нямаше отговор. Сезирах района прокуратура като гражданин, загрижен, че от Българското ФБР изтича информация за личния живот на хората към журналисти, близки до властта. Районният прокурор Боянка Младенова и градският прокурор М.Момчев ми отговориха, че председателят на ДАНС им писал, че е извършил проверка и констатирал, че няма нерегламентирано предоставяне на достъп до доклада. Е как така, след като Антон Тодоров го изнесе в ефир и то не като съновидение, а с ясно изявление, че лично го е чел?  Очевидно достъпът, даден на г-н Тодоров е бил регламентиран. Службите за сигурност разбира се не следва да проявяват гнусливост, когато събират информация, но обратния процес на изтичане на информация е забранен.  \"Регламентираното\" информиране на г-н Тодоров продължи по цялата верига на службите за сигурност.  От ГДНП, на която бе възложена проверката веднага съобщили по телефона на г-н Тодоров, че аз съм автора на сигнала. Последваха обиди и заплахи към мен на страницата на Тодоров във фейсбук. Тодоров дори прояви афинитет към задните ми части със заплахата \"Дупе да му е яко на МУнчо\". Сигнализирах прокуратурата (Н.Ралчев СРП и З.Мананаска СГП), МВР и Комисията за защита на информацията, че изнасянето на информация за самоличността на автори на сигнал, свързан с пробив в системата на националната сигурност е служебна тайна. И трите институции отговориха, че в случая с г-н Тодоров не е точно така.  Обърках се. Моето дупе няма да го дам лесно на г-н Тодоров, но какъв знак е това за гражданите, които искат да подадат сигнал срещу шайката във властта?  Прикриването на шайката от властите е съучастие с нея. Господин Цацаров, не може при нарушаване на азбучни правила в наказателното право, да се прикривате зад дървеното желязо на тъй нареченото \"вътрешно убеждение\" на прокурорите в единната и централизирана прокуратура, която еднозначно трябва да ви се подчинява. Указанията ви към долу стоящите са задължителни. Вие ще мълчите ли?\"     ", "date": "2018.06.21", "title": "Минчо Спасов за  Антон Тодоров: Докога ДАНС и МВР ще го захранват с класифицирана информация?"}
{"url": "http://epicenter.bg/article/Koy-v-darzhavata-ima-pravo-da-patuva-v-biznes-klasa-v-samoleta--/157382/2/0", "text": "До втората оставка за броени дни в социалното министерство се стигна заради командировката в бизнес класа на бившия вече зам.-министър Росица Димитрова – с билета за малко над 8 хиляди лева до Америка, припомня бТВ.  На пътуване в бизнес класа, или първите няколко реда в самолета, имат право президентът, главният прокурор, омбудсманът, а от правителството – премиерът, вицепремиерите и министрите. Също и членовете на Конституционния съд, председателят на парламента, директорът на следствената служба и председателите на ВАС и ВКС.  Заместник-министрите могат да пътуват бизнес класа също, но само по изключение и ако полетът е над 5 часа. Чиновниците според наредбата за командировки в чужбина могат да летят в икономичната класа.    Командировките на министрите и заместниците се разписват от премиера. В това правителство Борисов е делегирал правото на министрите да одобряват командировките на заместниците си. След това билетите се купуват през агенция, с която всяко министерство е подписало договор след проведени обществени поръчки.  bTV отправи запитване към няколко ключови министерства. От МВР никой не е пътувал със самолетен билет за бизнес класа през тази година.  От Министерството на правосъдието също – всички задгранични пътувания са с билети икономична класа.  Такава е ситуацията и с пътуванията на представителите на здравното министерство, а от социалното втори ден не могат да ни дадат отговор на въпросите.  Междувременно в специализирания съд се гледа делото срещу бившия министър на външните работи Даниел Митов и заместника му Христо Ангеличин. Те са обвинени за сключване на неизгоден договор за самолетни билети и хотелски резервации за служебни пътувания, с които са ощетили държавата.  ", "date": "2018.06.21", "title": "Кой в държавата има право да пътува в бизнес класа в самолета? "}
{"url": "http://epicenter.bg/article/Prof--Nikolay-Radulov--Rakovodstvoto-na-MVR-ne-znae-kak-da-upravlyava-sistemata--ne-e-kompetentno/157385/2/0", "text": "Няма как работата на МВР да продължи без рестарт. Това каза във вечерния блок „Това е България“ на Радио \"Фокус\" проф. Николай Радулов, експерт по национална сигурност и бивш секретар на МВР.  Вариант е МВР да съществува като затворена общност на хора, които получават заплати, изпълняват разпореждания, но този вариант не води до гражданска сигурност, смята той.  „В основата на всичко е лошата управленска култура. Тези хора не знаят как да управляват системата. Спорно е колко от тях знаят да си вършат работата. Знаете, че някои от тях бяха отличени като работници, например бившият главен секретар, който сега е шеф на митниците. Като ръководители те в най-добрия случай бяха безполезни, да не кажа вредни. Най-големият проблем е липсата на компетентни хора и сред политическото ръководство, и сред професионалното. Тук е и вината на по-горното ниво на управлението на държавата, защото самият министър-председател веднъж се изрази: „Не ме ядосвайте, защото ще назнача за министър на вътрешните работи учителка по музика“, коментира проф. Николай Радулов.  Според него е крайно време да бъдат назначени качествени хора, под управлението на които народът ще се чувства спокоен.  ", "date": "2018.06.21", "title": "Проф. Николай Радулов: Ръководството на МВР не знае как да управлява системата, не е компетентно"}
{"url": "http://epicenter.bg/article/Yanko-Yankov--Ochertavat-se-seriozni-protesti--balgarinat-e-muden--no-tragne-li---nyama-spirane/157386/2/0", "text": "Това, което наблюдавам, е че има все по-висока мотивация и консолидация хората да си защитават правата. Очакват се много сериозни протести. Това прогнозира в предаването \"Денят на живо\" по Канал 3 заместник-председателят на ДПС Янко Янков.  \"Българинът е изключително търпелив човек, муден в реакциите си, но започне ли - няма спиране. Очаквам голяма обществена активност - сегашните и новите партии ще опитат да я приватизират. Но сегашното разделение на нацията може да генерира конфликти с непредвидими последици\", предупреди Янко Янков. Той посочи, че в момента 35% от българите искат нови партии, поне в проучванията.  По думите му на българската политическа сцена се идва с популизъм. \"Да сте чули отчет за свършеното по предизборните програми? Нищо от това не е станало\", посочи Янко Янков. Той се хвана за думите на премиера Борисов, че при сегашното управление в България няма безработица. \"Ще ви дам само едни факти: 4,5 милиона са били заетите преди 90-та година, в момента са 1,3 милиона. Намалява безработицата, защото не се отчита. Българските граждани отиват да работят в чужбина, масово заминават и не се записват в бюрата за безработни\", обясни Янко Янков статистиката, на която се позова премиерът Борисов днес в Пловдив. ", "date": "2018.06.21", "title": "Янко Янков: Очертават се сериозни протести, българинът е муден, но тръгне ли - няма спиране"}
