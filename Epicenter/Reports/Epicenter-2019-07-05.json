{"url": "http://epicenter.bg/article/Filip-Popov--BSP--V-partiyata-ne-mozhe-da-se-govori-za-razdelenie--a-za-printsipi-/187381/2/0", "text": "Като народен представител от Видин, аз съм задал 5 въпроса към министъра на здравеопазването, касаещи състоянието и развитието на МБАЛ \"Света Петка\", Видин. Подписах се в отворено писмо до министъра, в което народните представители ясно изразихме позицията да бъде спряна политиката на унищожаване на българското здравеопазване, особено в Северозападна България. Това заяви народният представител от ПГ на \"БСП за България\" Филип Попов по БНТ, като коментира думите на Михаил Миков, съобщиха от пресцентъра на БСП. От своя страна, проф Гайдарски, член на ИБ на БСП, определи обвиненията на Миков като обидни.  \"В БСП не може да се говори за разделение, а за принципи. По отношение на това как е реагирал г-н Станишев и как е нарекъл г-н Борисов - това е негова работа и негово право. Аз не мисля, че г-н Борисов е държавник. Изпълнителното бюро на БСП също не мисли така\", коментира Попов.  Той припомни доклада на Европейската комисия, в който се казва, че България е на едно от първите места по корупция, липса на достъп до здравеопазване и здравеопазване.  \"В една държава с един държавник това нямаше да се сочи като проблем от неговите парньори в чужбина. Освен това - трябва да има достатъчно историческо време, за да се определи една личност за държавник или не\", изрази мнение още народният представител.  Той припомни и думите на Борисов, който е заявил, че ще намали партийните субсидии и е предупредил, че бизнесът ще превземе партиите.  \"Как е възможно един министър-председател да дойде и да каже, че продава българските партии - и какво от това\", възмути се Попов.  \"БСП е оцелявала и ще оцелее. Въпросът е, че това е стъпка назад и означава показен разстрел на демокрацията\", каза още Попов.  \"Генералният проблем е сбърканата организация на здравеопазването в България, особено след правителството на Борисов - сменяха се министри на по 3 и 6 месеца. Всеки говореше за някаква реформа, за да се стигне до фатален момент за българското здравеопазване. В ситуацията, в която се намираме, министърът е поставен в много тежко положение, защото той трябва да отговаря за събитията, които са се случили преди него. Полагаме усилия да му дадем съвети, за да направи нещо добро за хората\", заключи проф. Гайдарски.  ", "date": "2019.07.05", "title": "Филип Попов, БСП: В партията не може да се говори за разделение, а за принципи "}
{"url": "http://epicenter.bg/article/Radev-v-Shanhay--Tryabva-da-utvardim-turizma-sred-vodeshtite-sferi-v-satrudnichestvoto-s-Kitay/187317/2/0", "text": "Необходим е цялостен подход и много сериозна организация в България, за да утвърдим туризма сред водещите сфери в сътрудничеството с Китай.  Това заяви държавният глава Румен Радев в отговор на въпрос на журналисти след срещата си с главния изпълнителен директор на китайската туристическа корпорация „Ctrip Corporation“ Джейн Цзе Сун. Компанията е сред водещите туроператори в света и държавният глава посети централата й в Шанхай в рамките на държавното си посещение в Китай.  Румен Радев покани Джейн Цзе Сун да посети страната ни заедно със своя екип и да участва в експертна конференция за засилване на партньорството в областта на туризма, което да доведе и до споразумение между компетентните институции на двете държави.  По думите на президента българското Министерство на туризма трябва да бъде по-активно и да търси контакт с огромни туристически компании като „Ctrip Corporation“, която е номер едно в света по онлайн платформа и брой активни потребители.  Годишно 27 000 китайски туристи избират да почиват в България, в сравнение със стотиците хиляди, посещаващи други страни от Централна и Източна Европа, което налага както подобряването на туристическите пакети, така и по-активна реклама. Румен Радев благодари за предоставената възможност от „Ctrip Corporation“ страната ни безплатно да подаде най-атрактивната информация за туристическите услуги, които предоставя България, както и за готовността й да я включи в своята онлайн платформа.  По-рано през деня българският президент изнесе лекция в Шанхайския университет „Джао Тонг“. В рамките на посещението си държавният глава разгледа българския изследователски център във висшето училище, който работи за разширяване на двустранното партньорството в областта на културата и образованието.  Университетът е едно от най-старите национални висши училища в Китай. Той е и третият по-големина университет в азиатската страна. Шанхайският университет „Джао Тонг“ си сътрудничи с българския Университет за национално и световно стопанство. Oт януари 2017 г. в УНСС е открит Българо-китайски център за научноизследователски програми и обмен на студенти между България и Китай.  Румен Радев подчерта пред студентите, че днес нито една нация, независимо колко голяма и силна е, не може да се справи сама с предизвикателствата на днешния ден. Глобални явления като климатичните промени, сигурността, борбата с бедността и противодействието на тероризма изискват общи усилия и глобален отговор.  По думите на президента установяването на стратегическо партньорство между България и Китай е именно стъпка за обединяване на идеи, подходи и действия в името на мира и просперитета. „Голямата задача на лидерите не е за днешния ден, а да прозрат какво ни очаква в утрешния“, посочи Румен Радев и призова младите хора да съхранят критичното си мислене и да отстояват своите идеи.  Държавният глава изрази и надежда, че все повече политици ще се срещат със студентите, за да получат и тяхната гледна точка за решенията, които ще определят бъдещето на младите хора. ", "date": "2019.07.05", "title": "Радев в Шанхай: Трябва да утвърдим туризма сред водещите сфери в сътрудничеството с Китай"}
{"url": "http://epicenter.bg/article/Emil-Koshlukov-e-noviyat-generalen-direktor-na-BNT-/187324/2/0", "text": "  Неговата концепция най-добре се вписва в днешното състояние на обществената телевизия, обяви Бетина Жотева, която първа гласува за него.   Подкрепа за Кошлуков даде и Розита Еленова, макар да обяви, че Сашо Йовков е много добре подготвен.   За основния му конкурент - Сашо Йовков гласуваха Иво Атанасов и Ивелина Димитрова от петчленния състав на СЕМ.   Членовете на СЕМ оцениха качествата и на Сашо Диков, но според тях предлага концепция, която е неизпълнима и никой не грасува за него.   Така с 3:2 гласа досегашният програмен директор на БНТ става генерален директор на обществената телевизия.    Ако стана шеф на БНТ, бих спрял \"Стани богат\" и социологията в \"Референдум\", обяви вчера Емил Кошлуков по време на изслушването си пред СЕМ.   Българската национална телевизия е в практически фалит, призна още Кошлуков пред Съвета за електронни медии. Той разкри, че до края на годината обществената телевизия ще бъде на червено с 44 милиона лева и поиска подкрепата на Съвета за електронни медии, за да бъде спасена медията.  „Мерките, които съм предприел за този месец май, който отчитам, ще намалят плащанията на БНТ в размер на 7-8 милиона. Прекратени са договори за покупка на филми, рекламни договори, спрени са предавания от програмната ни схема”, заяви Емил Кошлуков.   Кошлуков отбеляза, че БНТ е закупила правата на Световното първенство по футбол, но след това не е успяла дори да преполови разходите с реклама. За него това е знак, че телевизията не се нуждае от тези програми. Най-скъпите програми пък са вътрешната продукция \"Референдум\" заради \"тежък и скъп\" договор със социологическа агенция (\"Алфа рисърч\") и външната продукция \"Стани богат\", която може и да е най-гледана в ефира на телевизията, но струва 4.4 млн. лв., от които с реклама се покриват едва 10 процента.  Кошлуков коментира, че в БНТ се е получило предупредително писмо от УЕФА, че ще спрат излъчването на една от финалните срещи на турнира. \"Хем ще ни осъдят да си платим неустойките, хем няма да предаваме нищо. А какви са неустойките и техните адвокати, не е за разправяне\", каза той.  От управата на БНТ алармираха, че задълженията, които трябва спешно да бъдат изплатени, са в размер на 27 млн. лв. Извън това текат лихви за просрочени задължения по договори с частната компания НУРТС, която е отговорна за разпространението на телевизията.  Юристката на БНТ Зина Трифонова и член на управата ѝ нарече изслушването \"публичен линч\". Според нея закупуването на правата за спортни предавания като световното първенство по футбол и олимпиади е задължение на една обществена телевизия. Тя обяви, че подава оставка и в края на заседанието вчера връчи на Кошлуков ръчно подписано заявление.   Бюджетът на БНТ за 2019 г. е 67.7 млн. лв.   В края на април Кошлуков беше посочен от СЕМ да ръководи телевизията до избор на нов директор, след като дотогавашният ръководител Констатнин Каменаров напусна заради присъда за шофиране след употреба на алкохол.      Завършва средното си образование в Английската гимназия в Пловдив. Докато отбива военната си служба той е осъден за антидържавна пропаганда на 6 години лишаване от свобода и изтърпява присъда като политически затворник в Старозагорския затвор. През 1989 г. излиза от затвора и започва отново активна дейност срещу комунистическия режим. Става председател на Федерацията на независимите студентски дружества (ФНСД).   - първата политическа сила, опозиция на Българската комунистическа партия.    след което завършва висшето си образование в Калифорнийския университет (Санта Барбара), специалност \"Политически науки\".    печелеща проекти с наши и чужди донори в сферата на гражданския контрол и мониторинга върху изпълнителната и законодателната власт.   който през лятото на същата година е избран за министър-председател на България.   В   . През 2010-2014 г. Емил Кошлуков създава и управлява продуцентската компания \"Ноу Фрейм Медиа\". За това време \"Ноу Фрейм\" заема първо място по брой създадени продукции за българския тв пазар, като фирмата работи едновременно с четирите големи национални телевизии - БНТ, БТВ, Нова ТВ, ТВ7.   (\"Уикенд с...) по ТВ7 - първото публицистично предаване в сутрешния пояс на ефира през уикенда.   От декември 2017 г. е директор на дирекция \"Програма БНТ 1\", а от януари 2018 г. е водещ на публицистичното предаване \"Още от деня\" в ефира на обществената телевизия. През април 2019 г. Емил Кошлуков е определен за изпълняващ длъжността генерален директор на БНТ.  ", "date": "2019.07.05", "title": "Eмил Кошлуков е новият генерален директор на БНТ, ще управлява до 2022 година "}
{"url": "http://epicenter.bg/article/Atanas-Kostadinov--Da-premahnem-kontsesioniraneto-na-plazhovete-i-da-go-dadem-na-obshtinite-/187337/2/0", "text": "„Да премахнем концесионирането на плажовете и да го дадем на общините. Ако не променим радикално принципа на стопанисване и управление на изключително държавна собственост, България ще изчезне от картата на туризма“.  Това заяви народният представител от ПГ на „БСП за България“ Атанас Костадинов от парламентарната трибуна. Според него не може да се учредява в изключителна държавна собственост частни права за дълъг период от време, при положение, че инвестицията не е толкова голяма. „Едно е да има концесия за поземлени богатства и добив на петрол, друго е да се твърди, че трябва концесионер за чадъри и шезлонги. България вече губи конкурентни предимства“, категоричен е Костадинов.  Той подчерта, че само на час път със самолет и на два часа с кола има райски кътчета, където няма бележка за 11.50 лв. за бутилка минерална вода. „Нямаме право това, което природата е дала на страната ни, да го харчим“, каза още той. По неговите думи управляващите събират около 18 млн. лв. от такси и концесионни договори от Черноморието, но от другата страна стоят няколко милиарда приходи - държавата трябва да реши коя сума е по-важна. „Не е работа на Министерството на туризма по средата на сезона да се събират и да мислят как да спасят сезона. Правят се проверки на хора с договори и ги питат защо са им толкова високи цените, когато техните вноски към държавата са доста високи.  Убеден съм, че пазарът ще подреди цените - там, където са високи, ще станат ниски, защото ще има конкуренция“, коментира народният представител. Според него решението е да се сключват договори под контрола на общините. Той подчерта, че както преди 20 години, така и сега, концесиите предварително са разпределени на компании, които нямат нищо общо с морското концесиониране – например от Смолян, София и Самоков имат честта да стопанисват плажове.  „Законът за концесиите се променя вече за 13-ти път за последните няколко години\", подерта народният представител от ПГ на „БСП за България“ Димитър Данчев от парламентарната трибуна. Той уточни, че всеки закон трябва да урежда трайни обществени отношения. „Какви са тези трайни обществени отношения, които се променят няколко пъти в годината?“, попита той.   По неговите думи резултатите не закъсняват, защото няма как да се очаква от бизнеса всяка година да се преориентира. „Плажът е ключът към летния туризъм. Когато плажовете са мръсни, шумни и пренаселени, а цените са непосилни, няма как да очакваме, че 5-звездни хотели ще бъдат запълнени“, каза още Данчев. Според него тази тема ще бъде и под засилено наблюдение от страна на европейските органи, защото плажната ивица се явява и външна граница на ЕС.", "date": "2019.07.05", "title": "Атанас Костадинов: Да премахнем концесионирането на плажовете и да го дадем на общините "}
{"url": "http://epicenter.bg/article/Balgariya-zasilva-satrudnichestvoto-si-s-OISR-chrez-plan-za-deystvie-/187338/2/0", "text": "Като част от усилията на България да задълбочи и структурира сътрудничеството си с ОИСР и да допринесе за обществената политика и програмата за реформи в страната, министър-председателят Бойко Борисов представи план за действие на генералния секретар на ОИСР Анхел Гурия. Това съобщиха от правителствената информационна служба.  Планът за действие на България отваря пътя за по-голямо участие в редица дейности на ОИСР и идентифицира редица области на политиката, в които експертите на ОИСР ще си взаимодействат с български представители за укрепване на обществената политика и стремежа към успешни реформи.  Премиерът Борисов връчи плана за действие по време на двустранна среща с г-н Гурия в Познан, Полша, в рамките на Срещата на върха на Берлинския процес за Западните Балкани, на 4-5 юли.  „Дейностите, очертани в Плана за действие, ще дадат на България достъп до ключова информация и препоръки за развитие и укрепване на програмата за реформи в полза на силен, приобщаващ и устойчив растеж. Това е план на България, основан на приоритетите на България. Ние се ангажираме да споделяме опита и най-добрите практики на ОИСР, за да помогнем на България да напредне в програмата си за реформи и да се доближи до стандартите на ОИСР ”, каза г-н Гурия.  Премиерът Борисов припомни, че Планът за действие е разработен въз основа на Пътната карта за пред-присъединителния период 2017-2020 г., приета от българското правителство.  \"Очакваме България да получи покана да започне преговори за членство в ОИСР възможно най-скоро, във времевата рамка на Плана за действие\", заяви Борисов.  Планът за действие (2019-2020 г.) се състои от „21+“ области на политиката, които ще подкрепят ключовите приоритети на реформата в България в областта на икономическата политика, инвестициите, финансовите въпроси, фискалните въпроси, бюджетирането и публичните разходи, корпоративното управление и държавните предприятия, науката и иновациите, образованието, цифровата икономика, политиката за защита на потребителите, търговията, развитието, туристическите политики за устойчив и приобщаващ растеж, селското стопанство, борбата с корупцията, заетостта и социалното предприемачество, околната среда и изменението на климата, статистиката, общественото управление и регионалното развитие, здравеопазването и конкуренцията.  По време на изпълнението на Плана за действие, ОИСР ще проведе редица прегледи на политиките в различни области на българската икономика и ще предостави конкретни препоръки въз основа на най-добрите практики на ОИСР. Това ще включва например: икономическо преглед на ОИСР в България, преглед на публичното управление и преглед на инвестиционната политика. В допълнение, България възнамерява да приеме и приложи няколко международни стандарта, включително Кодексите за либерализация на движението на капитали на ОИСР и текущите невидими операции, като същевременно увеличи участието си в комитетите на ОИСР по корпоративно управление, цифрова икономическа политика и публично управление.  ", "date": "2019.07.05", "title": "България засилва сътрудничеството си с ОИСР чрез план за действие (ВИДЕО)"}
{"url": "http://epicenter.bg/article/Stoyan-Mirchev--BSP-i-IB-se-razgranichava-ot-Stanishev---za-nas-Borisov-e-provalen-politik/187339/2/0", "text": "„ИБ на БСП излезе с позиция по повод думите на Сергей Станишев, че г-н Борисов вече не е политик, а държавник. Бяхме длъжни да излезем с тази позиция, защото мнението на БСП и Изпълнителното бюро се различава от неговата позиция“.  Това заяви народният представител от ПГ на „БСП за България“ и член на ИБ на БСП Стоян Мирчев пред журналисти в парламента.   „България е на 111-то място по свобода на медиите, в Европа сме шампиони по корупция, а в същото време, в България най-голям е процентът на работещите бедни – 1/3 от населението, неравенствата са големи.  Г-н Борисов за нас е провален политик и води България към дъното“, каза още Мирчев. Той подчерта, че вчера сме станали свидетели как вместо Горанов да поеме своята отговорност за наддадените субсидии, управляващите са се опитали да санират това, като реално унищожиха държавното финансиране на политическите партии и те бяха прехвърлени в ръцете на олигарсите. „Това е поредна крачка към създаване на диктатура в България и унищожаване на опозицията“, категоричен е Мирчев. „От три години БСП се опитва да покаже истинското лице на управлението на Борисов. Мнението на Станишев е лично, но в общественото пространство това мнение се обвързва и с БСП“, коментира народният представител.  По повод промените в парламентарната група, Мирчев обясни, че те се налагат заради предстоящите местни избори – необходима е нова стратегия.", "date": "2019.07.05", "title": "Стоян Мирчев: БСП и ИБ се разграничават от Станишев - за нас Борисов е провален политик"}
{"url": "http://epicenter.bg/article/Dimitar-Danchev--Vavezhdaneto-na-tol-sistemata-e-v-palen-haos-i-se-otlaga-za-poreden-pat-/187340/2/0", "text": "Докато ГЕРБ и компания принудително ни държи в плен на сагата „Всичко по левче“, в държавата ни се сгромоляса тихомълком още един провален ангажимент на властта: въвеждане в действие на тол-системата. Хубава работа, ама гарантирана от ГЕРБ. Това се случва в момента, след като се разбра, че тол-системата, като режим на таксуване на тожкотоварни автомобили по българските пътища, се отлага за пореден път.  Уважаеми колеги от ГЕРБ,  Ние сме сигурни, че дори и на вас вече ви стана ясно, че тази система и нейното реално въвеждане в действие са пълен хаос. Лошото е, че този хаос продължава да се разраства. Проблемът с вече на два пъти отлагания старт на тол-системата просто е параван, зад който прозира натиск за интереси и прекрояване на апетитни части от този закон. Вие нямате нито амбицията, нито разумния ресурс да обясните защо се прокарват в 90-та минута поредните промени в закона и се обявява трета поред дата за старт на тол-системата.  Кой от вас ще дръзне да даде аргументирано обяснение защо се променя едва сега режимът за т.нар. ДДД /доставчици на декларирани данни/? Уж идеята бе точно те да подписват договори с АПИ, а сега изведнъж това ще се прави от посредниците между АПИ и потребителя НДУ - националния доставчик на услуги.   Някой трябва да се престраши и да признае, че зад завесата на тоя театър наднича една любима тема на ГЕРБ - КОМИСИОНИТЕ! Уж системата на доставяне щеше да действа официално без комисиони, а изведнъж се промъкна как комисионата щяла да бъде 2%. И компаниите, според последните промени, ще сключват договори с посредниците. Внезапно с новите ви промени в закона АПИ рязко се отказва от събирането на тол-такси и така открито и напълно необезпокоявано всички приходи се насочват през една единствена компания.   Питаме: На някого още да не му е ясно, че кучето е заровено в едни 50 милиона лева за комисиони, разбира се, според прогнозите за приходи от тол-системата?   Дори и след двукратно отлагане старта на системата, държавата продължава да не е наясно с окончателния обхват на пътната мрежа, която ще влезе в режима на тол-системата, а преговорите с бранша, относно тарифата и обхвана, непрекъснато се отлагат. Проспахте и последния обещан, дори лично от премиера, срок - 1 ноември, когато уж трябваше да заработи тол-системата.   За кой ли път чуваме полупризнанието как и тол-полицията на била укрепена. А истината е, не че не е укрепена, а че е смешна системата от полуработа и полуправила!  По същество: пълен хаос ви е идеята и с начина на плащане. Няма обяснение защо отпада досегашната идея камионите да плащат тол-такси по избор през маршрутни карти, бордови устройства или GPS устройства.   Продължава да не е ясно какви са мотивите, според които държавната агенция се освобождава изцяло от планираната и препоръчана от Световна банка функция да събира тол-такси и как така изведнъж няма капацитет да изпълнява тази работа! Хайде сега да се върнем пак към заровеното куче и да потърсим обяснението във финансовия ефект - националните доставчици на услуги ще прибират до 7% комисиона от цената и на винетките, и на тол-таксите, като приходите от вторите ще са в пъти по-големи. Според последните признания по този законопроект като годишен доход от тол-такси се посочва цифрата 700 млн. лв. Да пресмятаме ли, че това значи как на година около 50 млн. лв. ще отиват в посредниците като официални комисиони.  Фактът, че на GPS компаниите не се позволява сами да функционират на пазара и така да спестят на държавата тези разходи, е съмнителен. Вие дори не знаете колко хора работят и са нужни на тая система и до момента! В началото бяха 23-ма, сетне станаха 68, сега цифрата набъбна до 629. В гъста мъгла е потънала и информацията за монтираните рамки за контрол на тол-системата. Така че сроковете са ви най-малкият проблем. И както сте тръгнали на дългосрочни, 1 март не ви върши работа. Кажете направо 1 април! Вие така и така се шегувате с поредния калпав закон, шегувате се с обещания пред транспортния бранш, тъжна шега са ви и пътищата, и приходите в бюджета.   Но законодателната ви немощ е повече от сериозна и нямате умора да продължавате да го доказвате.", "date": "2019.07.05", "title": "Димитър Данчев: Въвеждането на тол-системата е в пълен хаос и се отлага за пореден път "}
{"url": "http://epicenter.bg/article/Iliyan-Timchev-kam-ministar-Ananiev--Dokoga-shte-rabotite-vav-vashiya-stil-na-proba-greshka--/187341/2/0", "text": "„Уважаеми г-н министър, защо проведохте срещата на 26 юни с управителите на трите болници Видин, Враца и Монтана, както и с директорите на регионалните здравни инспекции на същите три града, не в региона, а в столицата? След тази среща вие оповестявате, че имате намерение и готовност да преструктурирате болниците във Видин, Враца и Монтана, закривайки нерентабилните отделения. С това изказване внесохте допълнително напрежение в системата на здравеопазването и усещане за несигурност за бъдещето на неговите изпълнители и за бъдещето на отделенията”.  С тези думи народният представител от ПГ на „БСП за България” Илиян Тимчев се обърна от трибуната на Народното събрание към министъра на здравеопазването Кирил Ананиев. По думите му с годините е бил редуциран обемът на дейност на общинските и областните болници и по този начин се е предизвикало напускането на много здравни специалисти.  „Здравеопазването се вкара в демографска катастрофа на такъв регион, какъвто е Северозападът. Изказахме категоричното си несъгласие на така оповестените мерки за справяне с проблемите на здравеопазването в региона. Поканихме Ви два пъти в парламента, за да информирате и да внесете яснота по въпроса, но не се отзовахте”, припомни още доктор Тимчев.  „Докога ще продължавате да работите във вашия стил на работа проба-грешка? Този модел е пагубен за консервативна система, каквато е здравеопазването. За последните 10 години са закрити 18 общински болници. През последните години изчезват клинични отделения”, констатира още народният представител. Той даде пример с град Дупница, където е закрито отделението по хемодеализа, а по думите му предстои да се закрият отделенията по ортопедия и хирургия, евентуално и АГ.  В Кюстендил – закрити са 3 отделения, от няколко дни е закрито и инфекциозното отделение.  „Правили сме много предложения, залегнали в изготвената „Визия за България. Този модел на здравеопазване не е ефективен и не води до качествена и достъпна медицинска помощ. Нужни са дълбоки реформи в здравеопазването. Освен обществен дебат е нужно и политическо съгласие. Предлагаме консултации и преговори между политическите партии в парламента за нов модел на здравеопазването на страната”, заключи Тимчев.  \"След като са налице правни норми и финансов ресурс, с които да бъдат реализирани конституционните здравни права на гражданите, Вие не го правите. Защо? Защото не можете да ги реализирате, не желаете, или не Ви разрешават?\", попита на свой ред народният представител от ПГ на \"БСП за България\" Филип Попов министъра на здравеопазването Кирил Ананиев от парламентарната трибуна. \"Ако не Ви достигат законови правомощия, за да реализирате тези права, то тогава какво предлагате?\", попита още Попов. Въпросите му бяха свързани с кризата в здравеопазването в областите Видин, Враца и Монтана. Той припомни на Ананиев, че в сферата на образованието има защитени училища и детски градини. \"Споделяте ли тази идея и за защитени болници в тези области?\", попита народният представител от левицата. Филип Попов припомни на министъра, че финансовият ресурс в системата на здравеопазването само за миналата година надхвърля 10 милиарда лева, което е и сериозен процент от БВП.  Валентина Найденова : Започнахте ли преструктурирането на болниците, което да продължат след вас?   „Започнахте ли преструктурирането на болниците, което да продължат след вас?”,  попита народният представител от ПГ на \"БСП за България\" Валентина Найденова министъра на здравеопазването от парламентарната трибуна. „Всяко преструктуриране засяга всички работещи в болниците, както и гражданите. Събитията сами ви изпревариха”, допълни социалистът. Тя коментира, че оздравителни планове за стабилизацията на болниците във Видин, Враца и Монтана са се оказали недостатъчни. „Възможно е болниците да не могат да извършват дейности. Налага се спешна намеса на държавата”, завърши Валентина Найденова.", "date": "2019.07.05", "title": "Илиян Тимчев към министър Ананиев: Докога ще  работите във вашия стил на проба-грешка? "}
{"url": "http://epicenter.bg/article/Mladen-Marinov--Kapatsitetat-na-granichnite-punktove-ne-otgovarya-na-potrebnostite-na-horata-/187320/3/0", "text": "„Смисълът на нашата работа е процесът да е непрекъсваем, така че ние не можем да работим само през деня. Нощен труд се налага да се полага и ще се полага! Надявам се да се обсъди проблемът, да се намери финансиране, така че да отговори на реалните потребности!“ Това каза за БНР вътрешният министър Младен Маринов. Той обясни, че ще направи всичко възможно проблемът със заплащането на нощния труд на полицаите, заради който те обявиха, че излизат на протест, да бъде разрешен. Маринов подчерта, че това е възможно в рамките на следващия бюджет.  \"Подкрепям колегите в техните искания, но всичко е въпрос на финансови възможности. Така че мисля за следващия бюджет и, във връзка с обещаното увеличение на заплатите, ние да направим възможност това увеличение да бъде разпределено включително и да се покрият разходите за нощен труд,\" коментира Маринов.  В рамките на 2–2,5 години няколко пъти е имало увеличение на заплатите, изтъкна министърът в интервю за предаването \"Преди всички\" по \"Хоризонт\", но подчерта:  \"Разглеждам нощния труд като по-специфична дейност и правя всичко възможно да постигнем съгласие по отношение на размера и, естествено, това да се даде в перспектива вбъдеще\".  За задръстванията по ГКПП-тата с Гърция министърът коментира:  „Създадохме организация до известна степен да облекчим контрола по отношение на граждани на европейски страни. Беше изведен и проблемът, когато пътуват малолетни и непълнолетни деца и не се придружават от двамата родители; предприели сме съответните мерки, надявам се сега да е по-облекчено, но самият капацитет на граничните пунктове не отговаря на потребностите на хората. За съжаление обаче, това не е решение само на България. Знаете случая с румънската граница в Русе - от наша страна, ние направихме инфраструктурата, но румънската страна още не е направила. Нашите действия решават проблема на Румъния, а ние чакаме Румъния да направи тяхната инфраструктура, за да реши нашия проблем с опашките. В случая на Гърция, знаете, че там контролът се извършва на една линия, което увеличава с 50% пропускливостта. Разбрали сме се с гръцките колеги те да повишат тяхната пропускливост, така че да използваме максимума. Определил съм и са изготвени допълнителни мобилни устройства, които да проверяват автобусите. Това също ще доведе до по-облекчено преминаване, но като цяло и стратегически трябва да се мисли. Евентуално, когато България влезе в Шенген, поне с вътрешните граници, шенгенските, този проблем може би ще отпадне“.  Относно задръстванията по магистралите у нас, той изтъкна, че по пътищата ще има засилено присъствие на органите на реда, но подчерта:  „Пикът на придвижване от Западна Европа към Турция е юли месец, така че очакваме това нещо да продължи“.  Министърът обеща да е „безкомпромисен“ към служителите, които уронват престижа на ведомството:  “Заставам зад всеки служител, който си изпълнява съвестно задълженията, но не е достатъчно само в работата да е съвестен. Полицейският служител е полицейски служител през цялото време, затова ние трябва да сме за пример и такива действия не би следвало се толерират. С началника на 6-то районно сме работили, добър професионалист е, компетентен, теоретично и практически подготвен, но, за съжаление, в определени ситуации, това поведение няма как да бъде толерирано. По отношение на реализацията на дирекция „Вътрешна сигурност“ - имаме такава реализация в Казанлък, там където имаме сигнали и те се потвърдят, действаме безкомпромисно. Всичко се докладва в прокуратурата. Под неин надзор се извършват и действията  ", "date": "2019.07.05", "title": "Младен Маринов: Капацитетът на граничните пунктове не отговаря на потребностите на хората "}
{"url": "http://epicenter.bg/article/Temenuzhka-Petkova--AETs--39-39-Kozloduy-39-39--e-edna-ot-nay-sigurnite-tsentrali-v-sveta-/187312/4/0", "text": "Разбира се, че българският бизнес е изключително важен за държавата. В тази връзка има възможност българските фирми да се възползват от държавна помощ, свързана с разходите за енергия от възобновяеми енергийни източници, като отстъпката може да достигне до 85 процента. Това заяви в студиото на ''Здравей, България'' по Нова телевизия енергийният министър Теменужка Петкова по повод недоволството на бизнеса заради скъпия ток за индустрията.  ,,Пазарът на електрическа енергия у нас се дели на два сегмента - за нуждите на битовите потребители и за нуждите на бизнеса. А бизнесът търгува с електрическа енергия на свободния пазар. За целта има различни платформи за търговия на електрическата енергия. Моят съвет към фирмите е да купуват енергията на база двустранни договори, а не за ''ден напред''. Това е свободен пазар и единственият регулатор е търсенето и предлагането'', коментира Теменужка Петкова и припомни, че всички производители на електроенергия са длъжни да я продават само и единствено на борсата.  Тя сподели, че има възможност да си внасяме енергия отвън, като за целта трябва да се върви към пазарни обединения със съседните страни.  По отношение на аварията в АЕЦ ''Козлодуй'' министърът сподели, че реакцията е била адекватна и няма място за притеснения.  ,,Екипът се справи за броени часове. Искам да подчертая, че АЕЦ ''Козлодуй'' е една от най-сигурните централи в света, а екипът е изключително професионален'', категорична е тя.  На въпрос за сделката за ЧЕЗ Теменужка Петкова посочи, че българското правителство няма как да влияе върху подобна сделка, която се реализира от чешката държава и в съответствие с чешкото законодателство.  ,,Нямам никакви притеснения относно ''Еврохолд''. Има си компетентни органи, които да проверяват'', каза министърът на енергетиката и увери, че в сделката няма политическо решение.   Тя посочи, че са пълни спекулации твърденията, че Цветан Цветанов стои зад сделката за ЧЕЗ, която е в процес на закупуване от българската компания „Еврохолд“. Подобен тип сделки се реализират от чешката държава и се реализират по чешкото законодателство. Българската държава няма как да влияе и въздейства на подобен тип сделки, поясни тя.  ", "date": "2019.07.05", "title": "Теменужка Петкова: АЕЦ ''Козлодуй'' е една от най-сигурните централи в света "}
{"url": "http://epicenter.bg/article/Hristo-i-Marin-Genchevi--Oshte-edna-staya-ili-kak-da-zapochnem-da-reshavame-problemite-s-razhdaemostta-/187342/11/0", "text": "Андрей и Биляна са хора с добри професии. Току що са навършили 30 години. Малко след като създават семейство те купуват тристайно жилище в софийски квартал с добра транспортна инфраструктура. Четири години по-късно те имат вече две деца и Биляна мисли да се върне на работа за да продължи успешната си кариера. Децата израстват и постепенно в семейните разговори започва да се прокрадва темата за трето дете.  Заплатите на двамата гарантират финансова стабилност. Децата ще стават все по-независими, а едно ново майчинство не застрашава кариерата на Биляна. Всички още едно искат братче или сестриче. Но има нещо, което прави проекта “трето дете\" труден - жилището няма възможност да поеме нов член на семейството. Нужен е апартамент с още една стая. Смяната на апартамент обаче е почти невъзможна задача за семейство с двама работещи родители. Притиснати от този проблем Андрей и Биляна се отказват - едно решение, за което вероятно ще съжаляват цял живот.  Какво може да направим като общество, че наследниците на Андрей и Биляна да се решат да имат още едно дете?  Да спрем да копираме провалили се демографски модели  Ако искаме да разберем кои механизми за стимулиране на раждаемостта не работят е достатъчно да погледнем актуализираната Национална стратегия за демографско развитие на населението в република България (2012 г. - 2030 г.) създадена под влияние на “чуждестранни аналози”. Там намираме политики като - “равнопоставеност на половете”, “финансови стимули”, “услуги в подкрепа на отглеждането”, “консултации по семейно планиране” и “благоприятна жизнена среда”. Няма обаче доказателства, че от тези фактори зависи нивото на раждаемостта. Напротив - в градове с перфектна жизнена среда, с добри училища и детски градини и големи детски надбавки (напр. Виена), раждаемостта е сравнима с тази на София [1]. Да не говорим че, раждаемостта на държави предлагащи много големи финансови стимули за отглеждане на деца като Германия е идентична с българската.  Гъстотата на населението е ключов фактор определящ нивото на раждаемостта  По същото време, в което Андрей и Биляна решават да нямат още едно дете, в село близо до Мелник се връща младото семейство на Тодор и Камелия, очакващо своето трето дете. Тодор е програмист работил в София, който избира да се върне в родната си къща и да работи дистанционно. Единственият му проблем е че, къщата няма работно помещение, в което той може да се усамоти по осем часа на ден. За тях този проблем е минимален - с баща му и брат му за 6 седмици изграждат разширение на къщата и премахват последното препятствие Тодор и Камелия да заживеят спокойно. От тук нататък за това младо семейство дори отглеждането на четвърто дете няма да бъде голямо предизвикателство.  Науката дава много добро обяснение за семейните модели на Андрей/Биляна и Тодор/Камелия[2]. За разлика от миграционните процеси, които се движат основно от икономически мотиви, раждаемостта се зависи от други фактори. Един от основните фактори, които определят раждаемостта при хората е нивото на населеност в една популация. Това е и причината защо раждаемостта в пренаселена градска среда да е винаги по-ниска от тази в селата[3] или в зоните с нискоетажно застрояване.  И понеже е от изключително значение нека го повторим - гъстотата на населението е ключов фактор влияещ върху раждаемостта. Фактът, че този механизъм съществува и при много други бозайници говори за това, че възпроизводителното поведение зависещо от нивото на населеност на популацията е основна, вероятно генетично заложена, поведенческа програма, която не можем да пренебрегваме. А ние се опитваме да го правим - отново и отново.  Да уточним - далеч сме от мисълта че, раждаемостта зависи само и единствено от плътността на населението в даден регион. Наличието на социално-осигурителна система извън семейната среда, достъп до контрацепция и не на последно място религиозност са също фактори влияещи върху това колко деца ще има дадено семейство. Но за разлика от тях гъстотата на населението е в сферата на контрол на местната власт.  Защо се увеличава гъстотата на населението?  Преди да продължим нека обсъдим един друг въпрос. Защо съществува стремежа към увеличаване на гъстотата на населението в определени точки от дадена територия? Най-очевидния отговор е, че там където има голямо струпване на хора има и повишена производителност на труда заради възможността за специализация на работната ръка, късите транспортни връзки и лесното облагородяване на средата. Мястото с голямо струпване на хора е мястото, където се придобиват умения и има професионално развитие.  С други думи, ако намалим гъстотата на населението ще намалеят производителността на икономиката, нивото на благоустройство, качеството на работната ръка и приходите на хората. Т.е. ние се сблъскваме с феномена че, икономическите възможности предизвикват миграция към градските центрове, а увеличената плътност на населението в тях води до спад в раждаемостта.  Идеята за уплътняването на София за пръв път е записана в Наредба закон за прилагане на плана “Мусман” от 1938 г.. От тогава насам Столична община следва философията че, ограничаването на застроените територии е единствения начин да се постигне необходимото ниво на благоустройство и обществен транспорт. Това продължава да е и политиката днес въпреки появата на личните превозни средства и на модерните технологии за благоустрояване на територии.  В момента нашето общество е изправено пред избора - модерен начин на живот или повече деца. Може ли този Гордиев възел да бъде разсечен?  Eднофамилни къщи за средната класа  Научно изследване на института Макс Планк[4] доказва, че семействата, които живеят в еднофамилни къщи са по-склонни да имат трето дете. В момента обаче много малко хора в София живеят в къщи с дворове. Те се делят на три основни групи:  * заможни хора, които могат да си позволят да купят къща с двор в полите на Витоша,  * семейства, които живеят в селата в периферията на града в наследствени къщи  * семейства от малцинствата живеещи в гетата на София. За хората от средната класа, които би трябвало да могат да си позволят трето дете, животът в къща в София обаче е практически невъзможна мечта, най-вече заради високата цена на придобиване на парцел и бюрократичните пречки пред неговото регулиране и построяването на къща. Това води до намалено предлагане на парцели за еднофамилни къщи и съответно повишаване на тяхната цена. Тази ситуация е в пълно противоречие с хилядолетната традиция българския мъж да участва в строежа на дома на семейството си. Тази невъзможна мечта обаче трябва да стане възможна за хора от средната класа! На запад, север и изток София разполага с огромни неусвоени равнинни територии, които са много подходящи за строителство на еднофамилни къщи и целогодишно обитаване. Премахването на законовите и бюрократични пречки пред тяхното усвояване ще даде възможност на десетки хиляди семейства да заживеят по мечтания от тях начин и това ще има положителен ефект върху раждаемостта на семейства от средната класа. Същевеременно там ще се насочат усилията на много софийски предприемачи и вредната за СО тенденция за презастрояване на южните райони ще загуби инерция. Проблемът с “частните улици и градинки” в южните квартали също ще бъде избегнат защото при регулация на големи територии по чл. 16 ал. 1 от ЗУТ общината е в правото си да придобие безвъзмездно до 25% от териториите обект на регулация. Така погледнато съвсем скоро дилемата ще стане не модерен град или повече деца, а повече деца или протести срещу презастрояването.  Днес ние трябва да избираме дали да сме последователи на очевидно неработещи модели или да започнем да мислим прагматично. Ако заложим на научно доказани и най-вече очевидни принципи София има всички предпоставки да се превърне в модел за подражание за много европейски столици.   \r\n ________________ \r\n [1]  \r\n [2] Wolfgang Lutz, Maria RitaTesta, Dustin J. Penn Population Density Key Factor in Declining Human Fertility, Popul Environ (2006) 28:69–81 \r\n [3]  \r\n [4]  \r\n      ", "date": "2019.07.05", "title": "Христо и Марин Генчеви: Още една стая или как да започнем да решаваме проблемите с раждаемостта "}
{"url": "http://epicenter.bg/article/Mirela-Kostadinova--Petko-R--Slaveykov-zagubil-rano-nay-talantlivoto-si-dete--Rayko/187351/11/0", "text": "Райко Славейков е четвъртото дете на Петко и Иринка Славейкови, което изплакало на 20 май 1862 г., ден събота, в Трявна. До тринадесетата си година живее и учи в балканското градче. Четял богатата библиотека на баща си, изучавал чужди езици и превеждал. Пишел стихотворения, записвал народни песни, сам съчинил няколко и преписвал ръкописите на баща си.   В тетрадка със спомени на брат му Пенчо Славейков поетът е написал: „Той стоеше постоянно в дюкяна при книгите и сам без чужда помощ беше успял да понаучи нещо за езиците, на които бяха написали тези книги. Той беше тих и болезнен, не ходеше да играй и пакостничи с нас, а все нещо пишеше, преписваше или четеше в дюкяна. Тогава аз малко се интересувах от това, с което той ораштисваше, и повече дирех и се влачех с другия си брат Христо, войвода на пакостниците. Та и Райко от тогава (от Трявна – б. а.) слабо помня. Само са живи в паметта ми хубавите му устни и благата усмивка на тях.“   Райко бил високо русо момче, слабо и болнаво. В лицето съвсем приличал на баща си. За съжаление единствената му запазена фотография достигнала до днес е известната снимка на майка му Иринка с децата си. През лятото на 1875 г. от Русия се завръща брат му Рачо Славейков, ученик в Южнославянския пансион на Тодор Минков в град Николаев. През есента отвежда със себе си по-малките си братя Райко и Христо. Райко се отдава изцяло на изучаване на науките, както и на френския, немския и руския език. В пансиона остава четири гоини. За лошите условия там и заниманията на Райко разказва писмото на Христо Славейков от 28 февруари 1877 г. съхранявано в музея „Петко и Пенчо Славейкови“ на ул. „Раковска“ №138 в София: „В яденето пак има червеи… по стените влага и мухъл…, а Райко много се занимава и затова не е здрав. Като станем от сън, той става и чете, като си дойдем от клас, той пак чете. Като е празник той по цял ден чете. Колко пъти му казваме и Рачо, и други големи момчета, той пак си чете, той вече съвсем го прекали, а момчетата му се смеят и му казват, че е офтичен…“ Най-големия му брат Иван в свои писма също му прави забележки, че прекалено много стои над книгите и не обръща внимание на здравето си.    Месеците и годините в Русия помогнали на Райко да разгърне таланта си на поет и човек открит към литературата. Изучавал руската и европейската поезия, превеждал от български на руски и от френски и славянски езици на руски.  В Николаев през март 1879 г. Райко Славейков издава ръкописното списание „Пчëлка“, на което е редактор, преводач и автор на текстовете. В четирите броя, от по десет страници, има преводи на френски език – „Адютант Наполеона“, стихотворения от Волонтер и С . Малорос, преводи на собствени стихотворения. Още в първия брой момчето превежда на руски език „Хаджи Димитър“ от Христо Ботев. Пенчо Славейков споменава, че от него са останали две тетрадки със стихове, които пазел. Те съдържали преводи от руски, полски, чехски, сръбски дори словашки. Къде са днес е трудно да се каже. В свои спомени Пенчо разказва и за друго литературно дело на своя обичан брат. „Помня една негова малка, дали не едноактна драма, в която той бе възпроизвел според разкази на стари хора нападението на дахалиите връз Трявна. Баща ми я хвалеше, обещаваше сам да я поправи и печата в Дановия „Летоструй“, който се ползваше тогава с почетна слава. Райко бе стигнал тогава до вторий клас и учителите се отзоваха твърде лестно за него“.  През една ваканция Райко и Христо, след четиригодишна раздяла с България, се завърнали в Сливен, където живеело семейство Славейкови. По това време баща му получил дребна служба при руското управление в Сливен. Двете момчета донесли от чужбина тетрадки изписани със стихове на руски поети. Пенчо започнал веднага да ги разлиства с интерес, да ги чете и преписва. Брат му Райко, четири години по-голям от него, му предал първите уроци по руски, немски , френски език и стихотворство. На осем години бъдещият голям поет Пенчо Славейков съчинил стихотворение за петлето и Райко го одобрил.  Радостта на семейството била голяма, но здравето на Райко - разклатено. Баща му се тревожел истински и в писмо от Цариград до своя родственик Тотьо Х. Икономов пише: „Райко беше ся доволно опасно разболял от простуда и лежа около две недели. Той е от две недели добре и ходи да ся разхожда, даврандиса ся и не личи биле, че е лежал, но за изпращние ще ся съветувам с докторите и ако позволят, ще го пратя с другите деца назад, ако ли кажат, че е слаб, ще го доведа в Трявна да си почива за няколко време, доколкото аз познавам, не ще има нужда и ще може да се върне, че пак да видим: Христо е бабанка и Рачо е здрав, болестта на Райка и кесатлъка от пари стана причина да не идват до Трявна, и остава за догодина.“ По заръка на лекарите Райко трябвало да остане една година в Тревненския балкан, за да укрепне. Есента брат му Христо заминал сам за Русия. Райко, наскоро след това, по гроздобер, получава слънчев удар и след една неделя умирa от менингит. Той е само на 17 години. „Най-даровитото си дете изгубих“ изплакал тогава Петко Р. Славейков, скръбта разкъсвала бащиното му сърце.  Смъртта почернила семейство Славейкови. В отпечатания през 1879 г. „Кратък месецослов“ Петко Славейков публикува преведено от Райко, стихотворение на Тарас Шевченко: „Навеки затвори очи младий и благонадежден наш поет Райко Славейков. Много негови сочинения и преводи, останали неиздадени, показуват що би могло да се очаква от този рано погасналий за народа поетический талант.“  Пенчо Славейков, във връзка със смъртта му пише: „Чак в 1879, когато ний привременно живеехме в Сливен – Райко се завърна, изпит от гръдна болест, като сянка проживя няколко месеца, простина и умря от възпаление на мозъка. Заровен е в старите Клуцахорски гробища – но гробът му где е, не знам“.  Голяма част от литературното творчество на Райко Славейков е изгубено. От това, което ни е останало трудно можем да съдим за написаното от него. В запазена тетрадка със сто народни песни от Трявна се вижда, че той вероятно е автор на осем народни песни и на осем „играчки“.   Ето и една от тях подписана с инициали РПС:  Седнал дядо на бучка  да си ший торбичка.  Що тий, дядо, торбичка?  Да си сбирам желъди.  Що ти са, дядо, желъди?  Да си храня прасенцето.  Що тий, дядо, прасенцето?  Да ми носи масълце.  Що тий, дядо, масълце?  Да си мажа колцата.  Да си возя дръвцата.  Що ти са, дядо, дръвцата?  Да си ги продавам.  Що те са, дядо, парички?  Да си купя две булки.  Едната да ми ший гащички.  Другата да ми меси  топла питка. Изглежда, че народните песни Райко Славейков е сътворил през онова лято, когато се е завърнал във ваканция от Русия и семейството е живеело в Сливен. Вероятно той е събрал този том по-рано. Записал е „Том первий“ и го е подготвял за печат. На всяка от народните песни Петко Славейков саморъчно е поставил заглавие. Но самият материал за сборника е бил събран по-рано. „Играчките“ са писани в млада възраст от ръката на Райко. Под всяка песен в сборника, с инициали, и по-рядко с цели имена е отбелязан източника от когото е записвана песента. Всичките седем деца (има две починали съвсем малки – б. а.) на Петко Р. Славейков, с изключение на най-голямата му дъщеря Донка, която се грижела за семейството, получили добро образование и пишели стихове. След смъртта на своя брат, Пенчо Славейков разглеждал неговите тетрадки с поезия и преводи, преписвал ги. Спомнял си стихотворение от Шилер, което Райко превел на руски и превърнал в три куплета. Сигурно е, че ако смъртта не бе отвела в по-добрия свят, само на седемнадесет години, Райко Славейков, той щеше да остане в литературата ни със своите чудесни преводи и стихотворения, неотстъпвайки пред написаното от своя баща и брат.", "date": "2019.07.05", "title": "Мирела Костадинова: Петко Р. Славейков загубил рано най-талантливото си дете, Райко"}
{"url": "http://epicenter.bg/article/Raketata--Soyuz-2-1b--be-izstrelyana-uspeshno-s-dva-spatnika-na-borda-/187318/7/97", "text": "Руската ракета „Союз-2.1б“, носеща малките два малки спътника бе изстреляна към космоса по-рано в петък, съобщават РИА Новости и Агенция \"Фокус\".  Изстрелването е извършено от космодрума „Восточний“ в 8:42 часа. Десет минути след излитането от ракетата се отдели капсулата „Фрегат“, която съдържа в себе си двата спътника. Именно на нея ѝ предстои да пусне двата апарата в орбита на Земята.  След края на мисията, неизгорелите останки ще паднат в безлюдна част на Тихия океан.  Последният такъв опит от същия полигон, който се проведе през ноември 2017 г. завърши с неуспех. Ракетата бе изстреляна успешно, но не успя да достигне орбита заради грешно зададени алгоритми.  ", "date": "2019.07.05", "title": "Ракетата „Союз-2.1б“ бе изстреляна успешно с два спътника на борда (ВИДЕО)"}
{"url": "http://epicenter.bg/article/Ministar-Kralev-otkri-XXIV-Darzhavni-igri-na-sportistite-ot-malkite-selishta-/187350/8/0", "text": "Министърът на младежта и спорта Красен Кралев откри XXIV Държавни игри на спортистите от малките селища, които се провеждат под негов патронаж в гр. Дългопол и с. Аспарухово от 4 до 22 юли. Това съобщават от ММС.  В състезанията участват около 850 спортисти (юноши и девойки) от цялата страна. Те се състезават в 9 вида спорт – баскетбол, лека атлетика, борба, хандбал, шах, тенис на маса, волейбол, конен спорт, футбол.  Домакин на игрите е община Дългопол, а организатор – Българската асоциация за селски спорт (БАСС).  “Много съм щастлив за пореден път да открия Държавните игри на спортистите от малките населени места, които се провеждат в Дългопол. Виждам колко млади хора има тук и това ме прави много щастлив. Пожелавам Ви да имате много незабравими мигове по време на тези Игри и да ги отнесете по родните си места”, каза спортният министър и благодари на кмета на община Дългопол Георги Георгиев и на ръководството на БАСС за това, което правят, за да могат тези игри да се проведат по най-добрия начин.  Министерството на младежта и спорта осигурява финансиране в размер на 47 000 лв. по одобрен проект на БАСС по „Програма за развитие на спорта за всички“.  Министър Кралев получи купа от организаторите на първенството за подкрепата на Държавните игри на спортистите от малките населени места 2019, както и глобус от кмета на града за принос към развитието на спорта в община Дългопол.  Церемонията по откриването се състоя в залата на спортния център в с. Аспарухово, изграден със средства по европейски програми. Освен с многофункционална зала, комплексът разполага с открити площадки, леглова база, ресторант и парк.  На събитието присъстваха още Злати Златев, председател на Общински съвет – Дългопол, Свилен Шитов - кмет на община Девня, Ради Минчев - кмет на община Перущица, Мария Георгиева - кмет на с. Аспарухово, Марияна Христова - кмет на с. Арковна, както и Стоян Караиванов, председател на БАСС и ръководител на Игрите и Стефан Стефанов - главен съдия и секретар на Игрите.  Графикът за провеждане на турнирите в рамките на XXIV игри на спортистите от малките селища: Баскетбол (момичета) – 4-6 юли 2019 г.; баскетбол (момчета) – 6-8 юли; лека атлетика – 8-10 юли; борба (свободен стил) – 10-12 юли; хандбал – 12-14 юли; шахмат – 14-16 юли; тенис на маса – 16-18 юли; волейбол (момчета) – 18-20 юли и волейбол (момичета) – 20-22 юли.  Планирано е състезанията по футбол да се проведат от 29 до 31 август 2019 г., когато ще бъдат и тържествата за отбелязване 50-годишнината от обявяването на Дългопол за град.  ", "date": "2019.07.05", "title": "Министър Кралев откри XXIV Държавни игри на спортистите от малките селища "}
{"url": "http://epicenter.bg/article/Retrogradniyat-Merkuriy-pak-e-tuk--da-napravim-analiz-na-vzaimootnosheniyata-/187327/10/0", "text": "Меркурий - планетата на общуването и средствата за комуникация, на обмяната на информация и документите, на транспорта и пътищата, на интелекта и образованието, на договарянията и търговията от 5 до 28 март включително ще бъде в ретроградна фаза.  Ретроградният Меркурий затруднява общуването и създава хаос в комуникациите; създава проблеми с транспорта и придвижването по пътищата, с интернет и телефонните връзки, с битовите уреди и офис техниката, с автомобила, пише Edna.bg.  В световен аспект се повишава недоволството сред работници и служители на фирми, като започват протести и стачни действия, затруднени са преговорите между държави. Възможна е загубата на информация от компютъра или телефона, на лични/служебни документи или билети за пътуване, на телефон или ключове, на куриерски пратки; затруднения в учебния процес, в договорните отношения и търговските сделки.   След като взе малко от лъвската енергия и придобихме самочувствие да се заявим и да кажем на глас премълчаното, на 7 юли той ще забави ход, а на 8-и ще започне обратен ход.  От 7 до 18 юли планетата Вестител ще остане в Лъв, оказвайки най-силно влияние върху Лъв, Овен, Стрелец, Телец, Скорпион и Водолей, както и върху хората, които разполагат с много планети в тези знаци.  От 19 юли до 1 август той ще се разходи в Рак, когато ще акцентира знаците Рак, Риби, Скорпион, Везни, Овен и Козирог. Вече всички сме наясно с превантивната информация, която ни предупреждава да не правим покупки, да не подписваме документи, да не поправяме автомобила си в този период – изобщо, да оставим всичко, което е свързано с меркуриеви дела.  Какво обаче е по-важното в периода на ретроградния Меркурий  и защо трябва да спрем и да обърнем поглед назад?  Ретроградният процес е оптическа илюзия на небесните тела, която усещаме силно в психолигически и емоционален план. Всяка планета носи свое послание, а Меркурий желае да помислим за неговите функции. За някои ретроградният Меркурий в Лъв ще бъде време на преосмисляне преди да излязат на своята сцена – може би думите или инициирани от нас действия се нуждаят от усъвършенстване?  Възможно е да сме били твърде горди и да сме отхвърлили ценно общуване или да не сме съумели да открием границата, която превръща диалога в партньорство. Ако сме пропуснали да се възползваме от спасителните механизми на егото, може би сега е нашият момент!  Не се страхувайте да направите втори опит да бъдете в центъра на събитието, което намирате за важно, върнете се към творчески проект, който може би ще се проясни и завърши точно сега.  Най-често обвинявате ретроградния Меркурий,...?   Когато не ми върви в любовта!  Когато имам проблеми в работата.  Когато в нищо не ми върви!  В моментите, когато сякаш всичко се случва така, както не искам!  Не вярвам в такива неща!   РЕЗУЛТАТИ За сметка на всичко това Меркурий в Рак ще ни разчовърка дълбоко в опит да облечем емоциите в думи.  Помислете какво бихте искали да кажете на хората, които обичате и какво трябва да кажете на себе си като се свържете с най-силната черта на водните знаци – интуицията. Понякога няма как да формулираме чувствата, но е важно да знаем как искаме да споделяме живота си с тях, така че да бъдем пълноценни.  В крайна сметка, защо да започваме нещо ново, когато имаме да поправим и довършим толкова много неща? Успех на всички с ретроградния Меркурий – нека продължите напред с ясни мисли и значими действия.", "date": "2019.07.05", "title": "Ретроградният Меркурий пак е тук, да направим анализ на взаимоотношенията "}
{"url": "http://epicenter.bg/article/Megan-Markal-se-poyavi-na-Uimbaldan--za-da-podkrepi-Serina-Uilyams/187353/10/100", "text": "37-годишната кралска особа има малко публични прояви след раждането на сина си Арчи. Тя се наслади на заслужена нощ с приятелите си Линдзи Рот и Женевиев Хилс преди тенис мача на звездата на Словения Кая Юван във втория кръг на състезанието.   Меган винаги е имала близко приятелство със Серина Уилямс. 37-годишната Меган и Хари ще кръстят бебето си в замъка Уиндзор този уикенд, но все още не е известно дали са избрали Серина за кръстница.   Въпреки силното им приятелство, 34-годишната спортистка скоро няма да даде родителски съвети на щастливата кралска двойка, въпреки че има 19-месечна дъщеря Алексис Олимпия от съпруга си Алексис Оханян.   Наскоро тя каза: сподели Уилямс.    Източник: Канал 3", "date": "2019.07.05", "title": "Меган Маркъл се появи на Уимбълдън, за да подкрепи Серина Уилямс"}
{"url": "http://epicenter.bg/article/Sofiya-Loren-se-zavrashta-v-kinoto--Shte-se-snima-vav-film-za-parvi-pat-ot-10-godini/187354/10/100", "text": "Актрисата София Лорен ще се снима във филм за първи път от 10 години.  Екранната легенда, която е на 84 години, ще се превъплъти в жена, прикована в инвалидна количка, която се грижи за децата на секс труженички в \"Животът преди нас\". Негов режисьор е синът ѝ Едоардо Понти.  Това е първият игрален филм с участието на София Лорен от 2010 г, когато се снима в телевизионната продукция \"Къщата ми е пълна с огледала\", пише Контактмюзик. Актрисата е снимала в Бари, Италия и е направо неузнаваема в червена рокля със златни цветя и седнала в инвалидна количка, с червен шал на раменете и разрошена коса.  Синът ѝ Едоардо Понти е режисьор на филма и тълпи от хора са се събирали на снимачната площадка, за да следят с интерес случващото се.  София Лорен започва кариерата си на 16 години през далечната 1950 г. Тя е разказвала, че навремето са я притискали да си направи козметична операция, за да коригира \"дългия си нос\". Дори съпругът ѝ, продуцентът Карло Понти, я е насърчавал за това. Тя обаче отказала.  През 1962 г. тя става първата актриса, която печели \"Оскар\" за неаглоезичен филм. Удостоена е и с награда \"Грами\", пет отличия \"Златен глобус\", както и награди от филмовите фестивали в Кан и Венеция.  През 2006 г. пред списание W Лорен споделя за остаряването си в Холивуд: \"Изумена съм. Когато бях на 20, не мислех, че ще доживея до 80, но доживях. И си мислиш \"Как мина цялото това време?\" Не мога да повярвам.\"   Източник: Дир.бг", "date": "2019.07.05", "title": "София Лорен се завръща в киното! Ще се снима във филм за първи път от 10 години"}
{"url": "http://epicenter.bg/article/Prezidentat-Rumen-Radev-shte-iznese-dnes-lektsiya-v-Shanhayskiya-universitet/187305/2/0", "text": "Президентът Румен Радев ще изнесе днес лекция в Шанхайския университет \"Цзяо Тун\".  В Шанхай държавният глава ще посети централата на китайската туристическа корпорация Ctrip Corporation и ще се срещне с главния изпълнителен директор Джейн Цзе Сун.  Програмата в заключителния ден на държавната визита на Радев в Китай включва и откриване на бизнес форум.  \"Цзяо Тун\" е държавен научноизследователски университет, основан през 1896 г. като Нан Ян колидж /Nan Yang College/ с императорски указ. Университетът е един от най-старите национални висши учебни заведения и е известен като един от най-престижните университети в Китай.  На среща с кмета на Шанхай Ин Юн вчера президентът Румен Радев е изразил интереса на страната ни за последващо разширяване на връзките с най-големия икономически, търговски, финансов и културен център на Китай с население от 24 млн. души и БВП от почти 500 млрд. долара.   Държавният глава подчертал, че Шанхай е голяма врата за китайския експорт, за комуникацията на Китай със света и голяма част от двустранния икономически обмен с Китай до момента минава през този град.   Като особено перспективни сфери за задълбочаване на партньорството на срещата са откроени информационните технологии, електрическия транспорт, образованието, изграждането на модерна градска среда.", "date": "2019.07.05", "title": "Президентът Румен Радев ще изнесе днес лекция в Шанхайския университет"}
{"url": "http://epicenter.bg/article/Slantse-predi-obyad--dazhd-i-vyatar-sled-obyad/187306/2/0", "text": "Преди обяд ще има слънчеви часове.  Около и след обяд, главно над Западна и Централна България, ще се развива купеста и купесто-дъждовна облачност и отново на много места ще превали краткотраен дъжд, с гръмотевици и временни усилвания на вятъра. На отделни места явленията ще са временно интензивни, възможни са и градушки. Максимални температури: между 27 и 32 градуса.  Над Черноморието ще бъде предимно слънчево, след обяд - с временни увеличения на облачността, но без валежи. Ще духа слаб до умерен североизточен вятър. Максимални температури на въздуха: 27-29 градуса. Температурата на морската вода е 26-28 градуса. Вълнението на морето ще е 2 бала.  Над планините, главно в часовете около и след обяд, ще се развива купеста и купесто-дъждовна облачност и на много места ще има краткотрайни валежи и гръмотевични бури. Ще духа до умерен северозападен вятър. Максимална температура на височина 1200 метра - около 22 градуса, на 2000 метра - около 14 градуса.  През почивните дни ще преобладава слънчево време, около и след обяд - с купеста облачност, но вероятността за валежи е много малка. Температурите отново ще се повишават и в неделя, когато ще духа слаб югозападен вятър, на места могат да са и над 35 градуса, съобщават от НИМХ.", "date": "2019.07.05", "title": "Слънце преди обяд, дъжд и вятър след обяд"}
{"url": "http://epicenter.bg/article/Gen--Vasil-Vasilev--Sluchiloto-se-v-Gabrovo-e-natsionalna-tragediya/187307/2/0", "text": " Това коментира бившият шеф на Националната полиция ген. Васил Василев в ефира на БТВ.   И жената и детето са ходели със синини, търсили са лекарска помощ, но никой не е реагирал, допълни той.   „ „Свикнахме, ако няма жалба - няма случай. Има сигнал и трябва да отидеш да го провериш, жалбата може да се напише и след това“, отбеляза Василев.   „Изкривява се ценностната ни система, отбеляза психологът и даде за пример протеста срещу Националната стратегия за детето. Казват, че лекарите и учителите се превръщат в доносници. Те са заклеймени предварително“, коментира психологът. „Към това дете е трябвало да бъде насочено вниманието на институциите. Габрово не е голям град, познават се поименно. Всички знаят, но никой не реагира“, възмути се криминалистът. Психологът добави, че в близост до Габрово има кризисни центрове. Бащата може би е имал психични проблеми, но ние нямаме такива регистри. „  заяви ген. Василев.   Психологът даде пример, че обществото не реагира при прояви на примитивизъм. Трябва да реагираме на момента. Той даде пример с Израел, където всеки лекар е задължен да сигнализира за насилие над деца.    ", "date": "2019.07.05", "title": "Ген. Васил Василев: Случилото се с детето в Габрово е национална трагедия"}
{"url": "http://epicenter.bg/article/Politsaite-izlizat-na-protest-zaradi-parite-za-noshten-trud/187308/2/0", "text": "Полицаи излизат на протест с искане за повишаване на заплащането на нощния труд. Демонстрацията ще се проведе в деня, в който се навършват 140 години от основаването на МВР.   Вътрешният министър Младен Маринов обясни пред БНР, че ще направи всичко възможно проблемът със заплащането на нощния труд на полицаите да бъде разрешен. В рамките обаче на следващия бюджет.   ,,Подкрепям колегите в техните искания, но всичко е въпрос на финансови възможности. Така че мисля за следващия бюджет, и във връзка с обещаното увеличение на заплатите, ние да направим възможност това увеличение да бъде разпределено включително и да се покрият разходите за нощен труд'', обясни вътрешният министър..   В момента нощният труд се плаща по 25 стотинки на час. Идеята на синдикатите в МВР е сумата да нарасне на 2 лв. и 50 стотинки. При осем нощни дежурства на месец полицаите получават допълнително по 24 лева, изчисляват синдикалисти.  Източник novini.bg", "date": "2019.07.05", "title": "Полицаите излизат на протест заради парите за нощен труд"}
{"url": "http://epicenter.bg/article/Filip-Popov-ot-BSP--Demokratsiyata-zagubi-pod-napora-na-diktaturata/187309/2/0", "text": "„Не БСП, а цяла България загуби.  Демокрацията загуби под напора на диктатурата.” Това каза секретарят на ПГ на „БСП за България”    Той обясни, че по време на дебатите в парламента управляващите са повтаряли едни и същи аргументи, които не са били убедителни. „Това е закон за показен разстрел на българската демокрация и плурализма, на основни ценности от нашата Конституция. Те не са даденост, а са постигани стъпка по стъпка. Затова, когато бе приет Законът за политическите партии беше предвидено държавно финансиране, за да бъдат предпазени. Помним мутренските времена. Днес мутрите се върнаха през парадния вход, купувайки си политически партии на тезгяха. Но те там изложиха и националната ни сигурност, защото утре и Ал Кайда може спокойно и легално да си купи наша партия”, обясни Филип Попов.   Той беше категоричен, че аргументите на управляващите, че удовлетворяват исканията на хората са абсолютно неверни, защото този закон е насочен срещу народа.   Попов обеща, че левицата ще сезира международните институции и посланици за абсолютното безобразие у нас.   Атака и НФСБ виждат, че вече са изместени от властта от ДПС.  Филип Попов поясни, че промените в Закона за бюджета са до края на тази година, но в сговор с ДПС, този мутренски начин на финансиране на партиите се бетонира. „Съдружието им с ГЕРБ е видно и ясно за всеки. Никой не може да ни убеди, че няма такова”, каза  депутатът. Той добави, че наглостта на управляващата партия и партньори е зададена от самия премиер. Според него Атака и НФСБ виждат, че вече са изместени от ДПС, но все още се надяват на облаги от управлението.     „Парите на бизнеса, които ще финансират партиите, няма да бъдат проверявани. Те могат да бъдат от проституция и наркотици”, каза още Филип Попов. Той предположи, че всъщност ставаме свидетели на връщането на чл.1 от Конституцията от миналото, според който една партия беше една държава. Източник novini.bg", "date": "2019.07.05", "title": "Филип Попов от БСП: Демокрацията загуби под напора на диктатурата"}
{"url": "http://epicenter.bg/article/Borisov-i-Zaev-poemat-predsedatelstvoto-na-Berlinskiya-protses-/187310/2/0", "text": "Премиерите на България и Северна Македония, Бойко Борисов и Зоран Заев, ще приемат днес председателството на Берлинския процес.  Държавите от Балканите извън ЕС, заедно с Хърватия, Словения и големите страни от Западна Европа, търсят общи проекти, които могат да подобрят свързаността и сътрудничеството им, а България и тази година е част от този процес.  Домакинът тази година е Полша.  Борисов и Заев, заедно с германския канцлер Ангела Меркел и полския премиер Матеуш Моравецки, ще дадат пресконферензия в 16 часа, с която ще поемат полските функции до 2020 г. Следващата среща на върха ще се организира както в София, така и в Скопие, отбелязва агенция МИА.  В съобщение на правителствената пресслужба се казва, че на срещата \"държавните и правителствените ръководители на страните ще обсъдят постиженията и предизвикателствата пред страните от региона на Западните Балкани.\"  Теми на срещата на върха според правителството в София ще са \"засилване на регионалното сътрудничество с цел постигане на свързаността в секторите на транспорта, енергетиката, търговията, цифровизацията, инвестициите между страните от региона на Западните Балкани и укрепването на добросъседските отношения\".   Обсъжданията идват в неподходящ момент, когато Скопие и Тирана останаха без дати за начало на преговрите с ЕС засега, а френският президент Еманюел Макрон отново допусна, че ЕС може би трябва първо да се реформира и едва след това - да се разширява.   От стартирането на тази инициатива за първи път една страна от Западните Балкани, кандидат за членство в ЕС като Северна Македония, е съпредседател и заедно с България, държава-членка, ще организира и координира проекти за подкрепа на регионалното сътрудничество и европейските интеграции в Западните Балкани.  Берлинският процес бе иницииран от Германия за насърчаване на регионалното сътрудничество на Западните Балкани и в подкрепа на политиката на разширяване на ЕС. Първата Среща на върха се състоя на 28 август 2014 г. в Берлин. Следват срещи на високо равнище във Виена през 2015 г., Париж през 2016 г., Триест през 2017 г. и Лондон през 2018 г.   Участници в процеса са страните от Западните Балкани - Сърбия, Република Северна Македония, Босна и Херцеговина, Черна гора, Косово и Албания, и държави членки на ЕС – Полша, Великобритания, Германия, Франция, Австрия, Италия, България, Хърватия и Словения.  За първи път България е поканена да участва в Берлинския процес на Срещата на върха в Триест през 2017 г. Страната ни е желан партньор с оглед на активната работа в региона и постигнатите резултати по време на Българското председателство на Съвета на ЕС през 2018 г., като основен приоритет бяха именно страните от Западните Балкани.  „Една от основните цели на Берлинския процес е да свърже хората и бизнеса. Днес всички използвахме думата помирение, защото то ще ни позволи да изградим общо бъдеще, стъпвайки върху истината от историята: чрез създаване на общи инициативи, физическа свързаност, общи младежки организации като „Райко”, т.е. да се научим да живеем заедно и да изграждаме общо бъдеще”, коментира в четвъртък министърът на външните работи на България Екатерина Захариева на среща в Познан с колегите си от държавите от Берлинския процес.  Германският държавен министър по европейските въпроси Михаел Рот пък приветства предстоящото съвместно председателство на Берлинския процес от България и Северна Македония.", "date": "2019.07.05", "title": "Борисов и Заев поемат председателството на Берлинския процес "}
{"url": "http://epicenter.bg/article/Vitseprezidentat-Iliyana-Yotova--Namalyavaneto-na-partiynite-subsidii-nyama-da-izdarzhi-dalgo/187311/2/0", "text": "Това каза вицепрезидентът Илияна Йотова в предаването „Тази сутрин“ по bTV. „И не разбирайте това заключение като клише.   Моят опит сочи, че при подобни катаклизми обикновено страдат малките партии, защото съответно техният бюджет ще бъде много по-малък. Големите партии ще се справят, аз съм убедена“, посочи вицепрезидентът.   „Преди 10 години почти едни и същи хора, които тогава са защитавали високите субсидии, със същия плам сега защитават по-малките субсидии. Да, за десет години човек еволюира, но все пак е малко странно. Има някакъв елемент, като че ли на наказателна операция, но мисля че това е едно от решенията, които с доста по-голямо хладнокръвие трябва да бъдат взимани, защото става дума за нормалните обществени отношения в страната“, заяви Йотова.   Вицепрезидентът коментира, че законът трябва да се огледа от всички страни и тогава да се реши дали ще има вето, или не. „Нека да се върне президентът, нека да бъде обнародван законът. Не казвам, че ще има вето, това ще реши той. Важното е да има възможност партиите да се чувстват нормално и да не стават зависими“, каза още Йотова. Имам усещане, че скоро няма да бъдем приети в Шенген. Песимист съм и за разширяване към Западните Балкани, каза още вицепрезидентът. Преди седмица казах, че германският военен министър ще е председател на ЕК. Ще има опит за дестабилизация на ЕНП, защото и с просто око се вижда, че тя е разделена. Не е ясно кака ще завърши гласуването за председател на ЕК. Независимо от резервите, три дни трима българи бяха номинирани за три различни позиции. Това е оценка за страната.  Въпросът е дали ще можем да удържим тези позиции. За името на Кристалина Георгиева и Сергей Станишев - тези предложения са се раждали в нощта на обсъжданията. Юнкер бе избран на третия път. Ние каква посока избрахме в този кръстопът?! Къде е България в тази ситуация? Има голям губещ и това е Източна Европа. Преди имаше флирт с нея. Никой не поднася нещата на тепсия. Знаем ли каква е визията на бъдещият председател на ЕК?!  В БСП има разделение, но скоро ще има мобилизация. Мая Манолова има шанс за кмет на София, стига тя да пожелае.   Според Йотова за получаване на българско гражданство трябва да бъде въведено изискването за добро владеене на българския език и това да бъде европейското ниво В2. Това ще означава привързаност към страната и вероятно много от хората, които получават гражданство, ще остават у нас. Сега повечето просто преминават през страната.", "date": "2019.07.05", "title": "Илияна Йотова: Намаляването на партийните субсидии няма да издържи дълго"}
{"url": "http://epicenter.bg/article/Pencho-Milkov--S-namalyavane-na-subsidiite-partiite-se-davat-na-oligarsite-/187313/2/0", "text": "Най-опасни са чуждите интереси с огромен финансов ресурс, прикрити зад фондации.  \"С внасянето на предложението за намаляване на партийните субсидии, премиерът даде прост отговор за бъдещето - след няколко месеца партиите ще бъдат собственост на олигарсите. Това е простото обяснение. По-сложното е, че се връщаме назад. През тъмните години, от началото на прехода, партиите не са били финансирани от държавата. За да бъдат освободени от зависимости, през 2005 г., по европейски модел, започва тяхното държавно финансиране.\"   Това каза пред БСТВ народният представител от ПГ на \"БСП за България\" Пенчо Милков. Той добави, че когато държавата финансира партиите, се възпрепятства зависимостта им от местни интереси, бизнеси.   \"По - опасна е зависимостта от международни и транснационални корпорации, които унищожават всяка българска стопанска инициатива, за да заемат мястото й. А още по-опасни са чужди интереси, които са прикрити зад фондации, разполагащи с огромни суми\", поясни той. \"Крайният резултат ще е много печален.   Това, което ДПС нарича американски модел, е написано с едно изречение, че партиите могат да бъдат финансирани от юридически лица и еднолични търговци. Това не е модел. Те отварят вратата за финансиране от юридически лица и еднолични търговци, които изпълняват концесии, обществени поръчки или са под лицензионен режим - тях ги контролира държавата\", уточни Пенчо Милков. Народният представител на левицата беше категоричен, че намаляването на партийната субсидия на 1 лев се прави с цел да бъде ударена БСП за местните избори, като я оставят без средства. Той допусна още, че с този скандал, управляващите се опитват да прикрият сериозни скандали, свързани с техните решения. По думите му такива са закупуването на бойни самолети, които с орязаното си оборудване не могат да изпълняват функциите, заради които ще бъдат взети, както и трусовете в здравеопазването.", "date": "2019.07.05", "title": "Пенчо Милков: С намаляване на субсидиите партиите се дават на олигарсите "}
{"url": "http://epicenter.bg/article/IB-na-BSP-sreshtu-Stanishev--Borisov-deystval-kato-darzhavnik--Tova-e-neadekvatna-otsenka-/187314/2/0", "text": "Това се казва в позиция на Изпълнителното бюро на БСП, изпратена до медиите.  \" , разделението на властите и правовата държава. На дъното сме по свобода на словото\" ,кзав още от \"Позитано\" 20.  \" , е категорична озенка на ръководството на БСП\".    че вчера в интервю за \"Хоризонт\" по БНР Станишев подчерта, че българският премиер вече не действа като политик, а като държавник.  \" заяви още лидерът на ПЕС.   А през седмицата Борисов обяви от Брюксел, че номинирането на Станишев за кандидат за съпредседател на Европейския парламент заедно с Манфред Вебер от Европейската народна партия е чест и гордост за България и депутатите от ГЕРБ ще гласуват за него, макар че \"неговите\" не го искат. До там обаче не се стигна, след като Станишев поиска кандидатурата му да бъде оттеглена, заради единството на ПЕС.", "date": "2019.07.05", "title": "ИБ на БСП срещу Станишев: Борисов действал като държавник!? Това е крайно неадекватна оценка!"}
{"url": "http://epicenter.bg/article/BSP-s-kadrovi-promeni---trima-novi-sekretari-na-parlamentarnata-grupa/187315/2/0", "text": "ПГ на „БСП за България“ e направила промени в ръководството си. Това съобщи председателят на Народното събрание Цвета Караянчева в началото на днешното пленарно заседание, предаде агенция „Фокус“.   За промените е съобщил заместник-председателят на ПГ на „БСП за България“ Драгомир Стойнев.   Стана ясно, че промените са гласувани на 2 юли 2019 г. от Общото събрание на парламентарната група.   На заседанието е освободен Антон Кутев от поста заместник-председател на ПГ на „БСП за България“, а Кристиан Вигенин се освобождава от поста секретар на групата. Общото събрание е избрало Пенчо Милков, Димитър Данчев и Александър Симов за секретари на ПГ на „БСП за България“.  Очаква се Кристиан Вигенин да бъде предложен от БСП за зам.-председател на парламента на мястото на Валери Жалблянов, който бе остранен от поста  преди година и половина, а социалистите отказаха да посочат негов приемник в знак на протест.    ", "date": "2019.07.05", "title": "БСП с кадрови промени - трима нови секретари на парламентарната група"}
{"url": "http://epicenter.bg/article/Andrey-Kovachev--Ima-negativno-nastroenie-v-EP-sreshtu-resheniyata-pri-zatvoreni-vrati-prez-noshtta-/187316/2/48", "text": "Когато има компромис, абсолютно доволни няма. За съжаление съветът на Европа реши да приеме решение на затворени врата през нощта - няколко нощи. Така евродепутатът от ГЕРБ/ЕНП Андрей Ковачев обобщи в НС пред репортер на Канал 3 пазарлъците на тъмно за разпределение на най-важните постове в ЕС.  \"За нас бе абсолютно неприемливо социалист да оглави комисията - те бяха втори на изборите, от 200 милиона гласували европейци, 40 милиона дадоха гласа си за ЕНП. От тази гледна точка сме доволни, че г-жа Фон дер Лайен е посочена за председател на ЕК, но Манфред Вебер бе най-доброто, най-демократичното и прозрачно решение\", изтъкна Ковачев.  По думите му кандидатурата на Вебер е паднала, защото \"социалистите и либералите не си удържаха на думата\".  \"Председателят на европейските либерали поиска да покажат мускули. Това според мен не е коректно и справедливо, но това е действителността\", отбеляза евродепутатът.  \"Нашето желание бе да има повече легитимност Европейската комисия, която всъщност е европейското правителство. Тук е несправедливостта в този процес - в европарламента има много негативни настроения срещу този начин на взимане на решения през нощта на затворени врата. Не е справедливо също така страните от Източна и Централна Европа да нямат представителство\", отчете Андрей Ковачев.  ", "date": "2019.07.05", "title": "Андрей Ковачев: Има негативно настроение в ЕП срещу решенията при затворени врати през нощта "}
{"url": "http://epicenter.bg/article/Angelkova--Startirame-debat-za-tsyalostnoto-razvitie-na-Chernomorieto--yad-me-e-na-negativnata-kampaniya/187322/2/0", "text": "Със сектора се обединихме около идеята да стартираме един по-сериозен и стратегически дебат за цялостното развитие на Българското Черноморие. Това заяви министърът на туризма Николина Ангелкова от парламентарната трибуна след приемане на промените в Закона за концесиите на първо четене.  ,,Искам да ви благодаря за продуктивната дискусия и за подкрепата на първо четене на Закона за изменение и допълнение на Закона за концесиите в частта стопанисването на морските плажове. Изключително подкрепям всеки един от вашите коментари\", коментира тя.  ,,Вчера, след като проведохме поредната среща с представителите на концесионерите и на целия сектор - хотелиери и ресторантьори, които отговарят за предлагането на добър и качествен туристически продукт, се обединихме около идеята да стартираме един по-сериозен и стратегически дебат за цялостното развитие на Българското Черноморие.   Не на парче отново да мислим в една посока дали трябва само да категоризираме плажовете и кои плажове, а през призмата на това какви туристически продукти бихме искали да предлагаме по Черноморието, така че България да бъде конкурентна туристическа дестинация.   Също така статутът на националните курорти е от огромно значение, защото те са имиджа на българския туризъм. Ще инициираме един много широк дебат с вас, с всички заинтересовани страни и се надявам на активно участие и предложения, за да можем да начертаем стъпките, които са необходими и това каква законодателна промяна следва да се направи, за да не работим на парче, а да имаме цялостен и устойчив подход\", сподели още Ангелкова.  Тя посочи, че има много проблеми, но е факт, че и много се е направило.  ,,Важно е да намерим баланса, за да имаме конкурентното и правилното развитие на българския туристически продукт по Черноморието. Много ме е яд, когато виждам цялата тази негативна кампания, която изключително много се отразява на имиджа на българския туризъм'', допълни министърът на туризма.", "date": "2019.07.05", "title": "Ангелкова: Яд ме е на негативната кампания, стартираме дебат за цялостното развитие на Черноморието"}
{"url": "http://epicenter.bg/article/Ekstremno-v-Gorna-Oryahovitsa--Shiyat-na-fener-glavata-na-patsient-v-Speshnoto--tokat-sprya-/187325/2/0", "text": "Буря остави 12 часа на тъмно лечебницата в града, пуснаха електричеството към 8:30 ч. сутринта  След бурята преди ден горнооряховската болница остана 12 часа без електрозахранване по информация от РД ПБЗН.  В 20,30 часа е спряло електрозахранването в болницата, като дежурните медици започнали да звънят на енергийното дружество, за да бъде отстрани аварията.   “В такива извънредни ситуации се включват генератори в АГО и ОАИЛ, както и в Хирургично отделение”, обясни за БГНЕС д-р Иван Иванов, управител на лечебницата.  В 23 часа обаче линейка е докарала пациент, паднал от колело с голяма рана на главата. Дежурният лекар д-р Елиас Хаддад обясни, че медицинският екип не е имал достъп до операционната зала, тъй като там пък вратата се регулира от ток.  Той помолил охраната в Спешно отделение да услужи с голям фенер, за да направи операция. Сестрите асистирали с фенера, докато д-р Хаддад зашивал главата на пациента. Интервенцията приключила благополучно към 23:30 часа.  В лечебницата пуснали електрозахранването чак тази сутрин около 8:30 часа. “За щастие нямаме никакви инциденти, няма пострадали пациенти от аварията, но нямам обяснение защо аварийните екипи на енергийното дружество приоритетно отстраняваха щети от училищата през лятната ваканция”, коментира възмутен д-р Иванов.  В Спешното отделение на железничарския град лекарите също са работили на свещи, за щастие е нямало тежки случаи.", "date": "2019.07.05", "title": "Екстремно в Горна Оряховица: Шият на фенер главата на пациент в Спешното, токът спря "}
{"url": "http://epicenter.bg/article/Vazmozhna-li-e-promyana-v-modela-na-finansirane-na-bolnitsite-/187326/2/0", "text": "\"Министър Ананиев се опитва да излезе от ситуацията, в която е поставен, защо нещата в здравеопазването са толкова зле, че вече не търпят отлагане на решения. Малко е трудно да се ориентираме в това, което искаше да каже. Не сме категорични и доколко е решен на действия. Не очаквам да чуя нещо ново нещо фундаментално, нещо революционно. Очаквам да чуя практически стъпки, които конкретно в случая могат да решат част проблема\". Това каза за БНР депутатът от Здравната комисия д-р Нигяр Джафер от ДПС преди днешното изслушване в МС на министър Кирил Ананиев за актуалното състояние на здравеопазването в Северозападна България.  „Имаме задълбочаване на сериозните проблеми и един от тези проблеми са задълбочаващите се дисбаланси в системата, особено регионалните дисбаланси. Достъпът до здравеопазване на голяма част от населението на България, на две трети от територията на страната, е изключително затруднен, с което се нарушава конституционното право на хората за такъв достъп. Вторият проблем е с кадровия ресурс – проблем, който се задълбочава и няма никакво решение до този момент,“ допълни тя.  В Северозапада има много и общински болници, някои от които стоят по-добре от някои областни болници, каза д-р Джафер в предаването „Преди всички“ по „Хоризонт“ и даде за пример лечебницата в Лом:  „Преплита се наистина проблемът за доброто управление, за мениджмънта на даденото лечебно заведение, но и за кадрите, както и за финансирането“.  ДПС има „много сериозни възражения“ срещу програмата по отношение на здравеопазване във Визията на БСП.  „Не разбираме как лечебните заведения трябва да стават социални предприятия. Винаги сме твърдяли, че сме за демонополизация на Здравната каса, защото повече конкуренция ще даде възможност за по-добър избор на пациентите, за контрол и прозрачност\", коментира Нигяр Джафер.  Д-р Калин Поповски от ВМРО коментира, че проблемите в държавното здравеопазване се дължат основно на това, че то „е оставено от години само на един модел на финансиране - от НЗОК“:  „Северозападът има три държавни болници – във Враца, Видин и Монтана, за които трябва да се измисли специална програма, защото през годините много частни болници навлязоха при тях и има феномена „болница в болница“. Частните болници са търговски дружества, финансират се по два начина, печелят и изтеглят тези пациенти, които са сравнително не толкова болни в тежко състояние и фактически печелят добре, а държавните болници са на загуба“.  Според Поповски проблемът може да се реши само при промяна на здравноосигурителни модели:  „Държавните болници, аз съм му казвал и на министъра и в личен разговор, трябва да имат друг модел на финансиране. Този модел така не може да продължава…. Не се изпълнява и Колективният трудов договор по заплатите. Заплатите са много ниски.... Враца, Видин и Монтана са част от тези 28 областни болници, без които държавата не може. Закриване на отделения и каквито и да било рестрикции е неправилно. По-скоро трябва да се мислят оздравителни планове за тези болници, за да не изтичат пациентите към частните болници. Държавни трябва да останат всички 28 областни болници. А общинските болници трябва да се подкрепят от местните общински съвети, които имат възможност да го правят. Аз съм бил общински съветник два мандата и ви казвам, че общините имат възможност, стига да имат такова желание“  В България има над 3 милиона хоспитализации на година, което източва Здравната каса, защото част от пациентите няма нужда да се хоспитализират, каза Поповски.  ", "date": "2019.07.05", "title": "Възможна ли е промяна в модела на финансиране на болниците?"}
{"url": "http://epicenter.bg/article/Promenyat-marshrutite-na-avtobusi-76-204--304-i-604-v-Sofiya-zaradi-remonta-na-bul---quot-Balgariya-quot--/187329/2/98", "text": "Ремонтът на пътните платна по бул. \"България\" ще промени доста организацията на движението в София. От днес до 19 юли се забранява влизането на коли по южното платно на пътната артерия в участъка от бул. \"Акад. Иван Гешов\" до бул. \"Черни връх\". Трафикът ще бъде насочен двупосочно в северното платно на булеварда, съобщават от Столична община.  Отново от днес до 19 юли има и частична промяна на маршрута на автобус 76 в посока към квартал \"Гоце Делчев\". А тя е :  от бул. \"България\", по бул. \"Пенчо Славейков\", по бул. \"Витоша\", надясно по ул. \"Бяла черква\", по бул. \"Петко Ю. Тодоров\", като автобусите да спират на всички съществуващи автобусни и трамвайни спирки в променения участък от маршрута.  Изменение, макар и частично, има на автобусни линии 76, 204, 304 и 604 в посока НДК. То ще бъде:  от кръстовище бул. \"България\" – бул. \"Акад. Иван Гешов\" – бул. \"Петко Ю. Тодоров\" по северното пътно платно на бул. \"България\" до кръстовище бул. \"България\" – ул. \"Проф. Фр. Нансен\" – бул. \"Черни връх\" и по маршрута си.  Временна спирка ще има на бул. \"България\" преди бул. \"Петко Ю. Тодоров\" в посока НДК за автобуси 204 и 304.  Закриват се няколко стоянки на градския транспорт. Тези с код 0268 „Бул. \"Акад. Гешов\" на бул. \"България\" в посока НДК за автобуси 76, 204, 304 и 604 и с код 1736 ПГ \"Текстил и моден дизайн\" на бул. \"България\" в посока НДК за автобусни линии №№ 76, 204 и 604.  ", "date": "2019.07.05", "title": "Променят маршрутите на автобуси 76,204, 304 и 604 в София заради ремонта на бул. \"България\" "}
{"url": "http://epicenter.bg/article/D-r-Borislav-Tsekov--Vaprosat-za-partiynite-pari-shte-bade-otvoren-pak-sled-mestnite-izbori/187331/2/0", "text": "Въпросът за партийните субсидии остана незавършен и ще бъде отворен отново наесен след местния вот. Това прогнозира пред сутрешния блок „Добро утро, България“ на Радио „Фокус“ д-р Борислав Цеков от Института за модерна политика.  Дори президентът да наложи вето, то би било лесно преодоляно и този път, обясни той. Според него разумното и балансирано решение е субсидията да се определя като 1% от минималната работна заплата на глас.  „Има нещо неокончателно заради това, че размерът на субсидията беше коригиран, но не в Закона за политическите партии, както беше първоначалният вариант, а беше променена в годишния държавен бюджет. Сегашното решение за 1 лв. субсидия е в сила до края на годината. Темата ще се отвори отново при обсъждането на новия държавен бюджет. Сякаш има някаква конюнктурност и затова казаха на инат: „Хайде, ние ще го направим, пък след няколко месеца ще видим какво ще стане.“ Така не се прави устойчиво, полезно и ефективно законодателство, но това не е прецедент в Народното събрание“, коментира д-р Борислав Цеков.  Той каза още, че отпадането на лимитите за дарения от физически и юридически лица е без прецедент в демократичния свят. Според него това трябва да бъде подложено на остра критика и да бъде преосмислено. Безлимитно е финансирането от бизнеса само в държави от Третия свят – Бангладеш, и в много африкански държави, обясни той. С това решение България се приравни до слаборазвитите демокрации и авторитарни режими в Африка, а не до законодателните модели на демократичния свят, добави Цеков. ", "date": "2019.07.05", "title": "Д-р Борислав Цеков: Въпросът за партийните пари ще бъде отворен пак след местните избори"}
{"url": "http://epicenter.bg/article/Zapochna-sreshtata-na-varha-na-Berlinskiya-protses-v-Poznan--VIDEO--/187336/2/0", "text": "Започна Срещата на върха на инициативата „Берлински процес“. Обсъждаме укрепването на регионалното сътрудничество и развитието на съвместни инфраструктурни проекти на Западните Балкани.  Това съобщи във Фейсбук премиерът Бойко Борисов.  По-рано той пристигна в полския град Познан, където се провежда форумът.   С държавните и правителствените ръководители обсъдихме засилването на регионалното сътрудничество с цел постигане на свързаността в секторите на транспорта, енергетиката, търговията, цифровизацията, инвестициите между страните от региона на Западните Балкани и укрепването на добросъседските отношения, добави Борисов.  ", "date": "2019.07.05", "title": "Започна срещата на върха на Берлинския процес в Познан (СНИМКИ, ВИДЕО) "}
{"url": "http://epicenter.bg/article/Dazhdat-razkri-prelestite-na-Melaniya--ostavyayki-ya-s-prozirashta-roklya-na-Parada-za-4-ti-yuli--Snimki-/187357/10/84", "text": "Нашата страна е по-силна от когато и да било преди, заяви вчера американският президент  в реч по случай националния празник на САЩ, съобщи Франс прес, цитиран от Дарик. Той бе придружен от съпругата си която измести фокуса на събитието с прозиращата си рокля.   сутиен и явно не бе предвидила, че бялата й рокля ще издаде някои нейни \"прелести\".", "date": "2019.07.05", "title": "Дъждът разкри прелестите на Мелания, оставяйки я с прозираща рокля на Парада за 4-ти юли (Снимки)"}
{"url": "http://epicenter.bg/article/Ulichiha-Nikol-Kidman-v-lazha/187366/10/100", "text": "Холивудската актриса Никол Кидман многократно е заявявала, че никога не се е подлагала на пластична хирургия, но има все повече хора, които не й вярват.  На 53 години актрисата все още е смятана за една от най-красивите жени в света, но според нови фотографии, тя все пак е посетила пластичен хирург. “Аз се грижа за себе си, не пуша и винаги слагам защитен крем, не съм се подлагала на пластични операции”, споделя Никол. Въпреки това, в момента лицето й е без една бръчка и изглежда неестествено за мнозина, а фактът, че на 53-годишна възраст няма никакви бръчки кара хората да се съмняват, че актрисата е лъгала през цялото време.   Източник: БГНЕС", "date": "2019.07.05", "title": "Уличиха Никол Кидман в лъжа"}
{"url": "http://epicenter.bg/article/Varshava-maha-danaka-varhu-dohodite-na-mladite-polyatsi-/187323/7/0", "text": "Полските депутати одобриха мярка, която би освободила повечето работници под 26-годишна възраст от данъците върху доходите, тъй като страната се стреми да спре потока на своите млади хора към други страни от ЕС в търсене на по-добре платена работа.  Долната камара на парламента одобри мярката, въведена от управляващите консерватори, при гласуване вчера с огромно мнозинство, предава Канал 3.  Законопроектът ще освободи работниците под 26-годишна възраст от полския данък върху доходите от 18% за лица, чиито брутни доходи не надвишават 85 500 злоти (20 000 евро) на година.  Това ниво е по-високо от средния доход на Полша, който се изчислява на около 60 000 злоти годишно преди данъчно облагане.  Очаква се одобрението на мярката от горната камара на парламента и подписването ѝ от президента.  Около два милиона души биха могли да се възползват от мярката, според поддръжниците на закона, който трябва да влезе в сила от 1 август.  Полша отдавна се обезкръвява от изтичането на квалифицирани работници в други държави от ЕС, където те могат да намерят по-добре платена работа, поставяйки страната както пред дългосрочен демографски риск, така и пред краткосрочния проблем при намирането на достатъчно работници, за да продължи икономическия растеж на страната след падането на комунизма през 1989 г.  Мярката беше едно от обещанията за кампанията, направени от управляващата партия \"Право и справедливост\" преди изборите за Европейски парламент през май, които тя спечели, и парламентарни избори, насрочени за по-късно тази година.  ", "date": "2019.07.05", "title": "Варшава маха данъка върху доходите на младите поляци "}
{"url": "http://epicenter.bg/article/Sedem-dushi--sred-koito-i-amerikanski-miliarder--sa-zaginali-v-katastrofa-s-helikopter-na-Bahamite-/187334/7/0", "text": "Седем души са загинали, след като хеликоптер е паднал по време на полет на Бахамите, съобщават AFP и Агенция \"Фокус\". Уточнява се, че сред загиналите е и американският милиардер Крис Клайн.  Машината е паднала в полето, като местните власти потвърдиха, че хеликоптерът не е поискал разрешение, преди да излети. Предполага се, че инцидентът е станал малко след началото на полета.  Смъртта на Клайн бе потвърдена след като Джим Джъстис, губернатор на Западна Вирджиния, написа в социалната мрежа „Туитър“, че е загубил скъп приятел в лицето на починалия Клайн, който е натрупал своето състояние от добив и търговия с въглища.  Изясняват се обстоятелствата около случая.  ", "date": "2019.07.05", "title": "Седем души, сред които и американски милиардер, са загинали в катастрофа с хеликоптер на Бахамите "}
{"url": "http://epicenter.bg/article/Desetki-shveytsarski-voynitsi-porazeni-ot-virus--VIDEO--/187343/7/0", "text": "Близо 50 швейцарски военни са приети в болница с внезапни стомашно-чревни разстройства. Четирима от тях са в критично състояние, предава Нова тв.  Всички пострадали са от военна академия в кантона Берн. А властите се опитват да установят причината за тази епидемия.  Наложената карантина вече е вдигната.  Във военната академия \"Ясбах\" се обучават 400 специалисти в областта на киберзащитата.  ", "date": "2019.07.05", "title": "Десетки швейцарски войници поразени от вирус (ВИДЕО) "}
{"url": "http://epicenter.bg/article/Yunker-prizna--Protsesat-po-nominirane-na-Ursula-fon-der-Layen-ne-beshe-prozrachen-/187345/7/0", "text": "„Процесът по номинирането на германката Урсула фон дер Лайен за председател на Европейската комисия не беше прозрачен и бележи нежелателно скъсване с практиката да се избират водещите партийни кандидати”. Това заяви настоящият шеф на ЕК Жан-Клод Юнкер, цитиран от Ройтерс и БТА.  \"Процесът не беше много прозрачен\", каза Юнкер на пресконференция в Хелзинки, отговаряйки на въпрос как лидерите от ЕС са избрали тази седмица следващия председател на ЕК.  Урсула фон дер Лайен подлежи на утвърждаване от Европейския парламент, уточнява Ройтерс.  Юнкер каза, че назначаването му преди пет години е било прозрачно, тъй като е бил избран от лидерите, след като е участвал в европейските избори.  \"За съжаление това не стана традиция. Аз бях първият и последен шпиценкандидат\", отбеляза той, използвайки немската дума за водещ кандидат в европейските избори.   Ако бъде одобрена от Европейския парламент, 60-годишната Лайен, военен министър на Германия, ще е първата жена, която ще оглави Комисията, а също и така първият германец от 1967 г. Гласуването в законодателния орган се очаква в средата на юли.  Вчера Жан-Клод Юнкер нарече Урсула фон дер Лайен \"истински европеец\" и подкрепи номинацията й.  След тежки тридневни преговори евролидерите взеха изненадващи решения. Те номинираха за шеф на ЕК германския военен министър Урсула фон дер Лайен. За председател на Европейския съвет е номиниран белгийският премиер Шарл Мишел, за шеф на Европейската централна банка - Кристин Лагард, а за шеф на ЕС за външната политика е номиниран испанският външен министър Жозеп Борел.  Италианският евродепутат социалист Давид-Мария Сасоли беше избран за нов председател на Европейския парламент, след като Сергей Станишев се отказа.  Така е нарушен географският баланс, тъй като всички кандидатури са от Западна Европа и няма нито една от Източна Европа.  ", "date": "2019.07.05", "title": "Юнкер призна: Процесът по номиниране на Урсула фон дер Лайен не беше прозрачен "}
{"url": "http://epicenter.bg/article/Kremal-potvardi--che-dostavkata-na-sistemi-S-400-v-Turtsiya-varvi-po-plan-/187347/7/0", "text": "Говорителят на Кремъл Дмитрий Песков увери, че доставката на руски системи С-400 в Турция върви по графика, предвиден от договора, предадеват ТАСС и БТА.  От страна на Кремъл мога да потвърдя, че сделката за С-400 се реализира по план, каза Песков, коментирайки информация, че първата доставка ще започне в неделя.  Планира се първата от руските отбранителни системи С-400, които Анкара купи от Русия, да бъде натоварена на два руски транспортни самолета в неделя на руско военно летище и се очаква да пристигне в Турция следващата седмица, съобщи днес турският телевизионен канал Хабертюрк, без да посочва източник.  Според телевизията руски екип, който ще извърши техническа работа за инсталирането на С-400, се очаква да пристигне в Турция до понеделник.  Хабертюрк уточнява, че първоначално само една установка С-400 ще бъде транспортирана в Турция и доставките ще се извършват поетапно.  Ръководителят на турската Агенция за отбранителна промишленост Исмаил Демир съобщи вчера, че доставките на руските зенитно-ракетни системи С-400 може да започнат следващата седмица.  Руската страна не е посочвала точна дата за начало на доставките, отбелязва ТАСС.  ", "date": "2019.07.05", "title": "Кремъл потвърди, че доставката на системи С-400 в Турция върви по план "}
{"url": "http://epicenter.bg/article/Kola-bomba-ubi-trima-dushi-v-yuzhna-Turtsiya-/187364/7/0", "text": "Автомобил експлодира в петък в южна Турция близо до границата със Сирия, убивайки трима сирийски граждани, съобщиха за агенция Ройтерс неназовани източници по сигурността, предава БНР.  Експлозията е станала в град Рейханли, като турски медии цитират местния управител, който е заявил, че все още се разследва причината за експлозията.  Освен тримата убити, при взрива е бил ранен и един човек, съобщиха източниците на Ройтерс.  Говорейки пред репортери в Истанбул, президентът Реджеп Ердоган заяви, че първоначалните заключения показват, че експлозията на колата може би е причинена от бомба и че това е терористично нападение. \"Ясно е, че това е било кола-бомба\", посочи той.  ", "date": "2019.07.05", "title": "Кола-бомба уби трима души в южна Турция "}
{"url": "http://epicenter.bg/article/Ramush-Haradinay-otricha-da-e-otkazvan-dostap-na-srabski-ofitsialni-litsa-v-Kosovo-/187365/7/51", "text": "Кабинетът на косовския премиер Рамуш Харадинай днес отрече, че правителството на Косово е решило да забрани влизането на страната в сръбски официални лица, съобщава Агенция \"Фокус\".  Информацията идва ден след като началникът на кабинета на външния министър на Косово Беджет Пацоли, Йетлир Зиберай, обяви, че Прищина е забранила достъпа на всички сръбски официални лица в Косово.  Говорителката на кабинета на премиера Харадинай Дониета Гаши заяви днес пред Радио \"Свободна Европа\", че \"правителството на Косово не е взело такова решение\".  Сръбската държавна телевизия РТС излезе днес с изявление на сръбския премиер Ана Бърнабич, че нейният колега Харадинай на срещата на върха за Западните Балкани в полския град Познан е заявил, че решението да се забрани влизането на представители на Белград в Косово е \"фалшива новина.\"  \"Удивена съм от това, че лъжливите новини в Прищина се разпространяват от съветници в т.нар. Външно министерство\", каза Бърнабич.  От друга страна, Зиберай все още продължава да твърди, че решението е взето и че това не е фалшива новина.  „Решението за отказ за влизане на сръбски официални лица в Косово, доколкото те провокират напрежение и продължават с хибридна пропаганда и кампания срещу нашата страна, е в съответствие с политиката на правителството, въведена след въвеждането на наказателните мита срещу Сърбия като национално решение за защита на интересите и националната сигурност на Косово и за предотвратяване на по-нататъшни агресивни действия на Сърбия срещу Косово\", заяви Зиберай.  Той каза на сръбския министър-председател Бърнабич, че тя е персона нон грата и каза, че забраната ще бъде отменена \"в момента, в който Сърбия се откаже от инсценирането на напрежение в Косово\".  „Агресивното поведение на Сърбия, организирането на така наречената хуманитарна криза (в местата с мнозинството на сръбското население в Северно Косово), арестуване на граждани на Косово, противопоставяне на Косово в международен план и провеждане на кампании за фалшива пропаганда срещу Косово, каквито се наблюдават досега трябва да спрат\", каза Зиберай.  Той добави, че \"в момента, когато се създадат условия и когато Сърбия се откаже от инсценирането на напрежение в Косово, решението ще бъде отменено\".  „Топката е в полето на Сърбия да действа като конструктивен съсед. Шовинизмът в изявленията на Бърнабич вече е известен на целия свят. Тя е персона нон грата в Косово“, каза Зиберай.  Що се отнася до последните събития вчера, говорителката на Европейския съюз (ЕС) Мая Коциянчич обяви, че Брюксел очаква от двете страни да спазват вече подписаните споразумения, включително и тези за официални посещения.  Коциянчич подчерта, че ЕС е в контакт с двете страни, с Прищина и Белград, във връзка с обявеното решение на МВнР в Косово.  ", "date": "2019.07.05", "title": "Рамуш Харадинай отрича да е отказван достъп на сръбски официални лица в Косово "}
{"url": "http://epicenter.bg/article/Betonovoz-se-vryaza-v-stenata-na-ruskoto-posolstvo-v-Teheran-/187369/7/0", "text": "Камион бетоновоз се е врязал в оградната стена на руското посолство в Техеран, Иран, съобщи в петък руската агенция \"Спутник\", цитирана от БНР.  Шофьорът на камиона е загинал на място, а още пет души са били ранени при тежката катастрофа.  Местни ирански медии съобщиха, че шофьорът е изгубил контрол над камиона и е ударил два автомобила преди да разбие стената на дипломатическата мисия на Русия в иранската столица.  Официалните ирански власти все още не са публикували изявление за инцидента, но се смята, че няма пострадали сред руския дипломатически персонал.  ", "date": "2019.07.05", "title": "Бетоновоз се вряза в стената на руското посолство в Техеран "}
{"url": "http://epicenter.bg/article/Zastrelyaha-balgarin-do-Kavala-sled-bitov-spor-/187370/7/0", "text": "Застреляха българин до Кавала след битов спор. Полицията арестува извършителя на престъплението, предава БНР.  Българинът е застрелян с ловното оръжие на 67-годишен грък след спор в присъствието на няколко свидетели. Пред полицията присъстващите на убийството дадоха показания, че причината за спора е недоразумение за малка сума пари.  След убийството гъркът е направил опит да избегне ареста, но полицията го арестува след час.  Нещастният случай е станал за кратко време и присъстващите не са успели да реагират и да предотвратят убийството.  Българинът от години живее и работи в село до Кавала и хората споделят пред медиите, че е работлив и спокоен човек, който никога не е създавал проблеми.  Прокуратурата отправи обвинение на гърка за умишлено убийство и незаконно притежаване на оръжие.  Полицията не посочва официално имената на убития българин и на арестувания грък.  ", "date": "2019.07.05", "title": "Застреляха българин до Кавала след битов спор "}
{"url": "http://epicenter.bg/article/Ploshtadat-pred--quot-Notr-Dam-quot--oshte-e-zatvoren-zaradi-oloven-prah/187373/7/0", "text": "Площадът пред парижката катедрала \"Нотр Дам\" продължава да е затворен заради продължаващото наличие на оловен прах в района, според съобщение от днес на френските власти. Почти три месеца след пожара, който опустоши катедралата, изследвания показват, че мерките за изчистване на въздуха около сградата все още не са дали желания резултат. Площадът бе затворен веднага след пожара. Сега ще бъдат предприети нови мерки.   Голямо количество олово е използвано при построяването на покрива на катедралата и островърхата кула на Нотр Дам, които изгоряха при пожара. Вследствие на огъня оловото се разтопи. Според властите проби на въздуха в района показват, че наличието на олово в жилищните сгради около катедралата сега е в рамките на допустимите норми, но при други изследвания на площада спорадично са били засичани високи нива на оловен прах. Френският информационен сайт \"Медиапар\" съобщи по-рано, че количеството олово във въздуха в района на катедралата е сто пъти по-високо от допустимите норми и обвини френските власти, че крият истината за проблема.    Източник: Канал 3", "date": "2019.07.05", "title": "Площадът пред \"Нотр Дам\" още е затворен заради оловен прах"}
{"url": "http://epicenter.bg/article/Byustat-na-Tutankamon-beshe-prodaden-za-6-miliona-dolara/187374/7/0", "text": "Почти шест милиона долара бяха платени за бюст на египетския фараон Тутанкамон от кварцит на търг в Лондон. Скулптурата, която е на повече от 3000 години, изложена в лондонската аукционна къща \"Кристи’с\", показва, че момчето-фараон е под формата на древен египетски бог. Неназован купувач е платил за творбата 4 746 250 паунда ( 5,97 милиона долара), включително комисионната и в съответствие с очакваната цена преди продажбата, казаха от \"Кристи’с\".  Около 20 протестиращи стояха мълчаливо пред аукционната къща и държаха плакати, които казваха, че \"египетската история не се продава\".  Египет отдавна е поискал връщането на артефакти, взети от археолози и императорски авантюристи, включително Розетския камък, съхраняван в Британския музей - кампании, съпътствани от исканията на Гърция за скулптурите от Партенона, на Нигерия и Етиопия, предаде БНТ.  \"Ние сме против нашето наследство и ценни предмети да се продават като зеленчуци и плодове\", каза Ибрахим Ради, 69-годишният египетски графичен дизайнер, протестиращ пред \"Кристи’с\".  Адмирарйки бюста на фараона като „рядко“ и „красиво“ произведение, в изявлението на \"Кристи’с\" за аукциона признава за наличието на противоречия.  \"Ние осъзнаваме, че историческите обекти могат да предизвикат сложни дискусии за миналото, но днес нашата роля е да работим, за да продължим да осигуряваме прозрачен и легитимен пазар, поддържащ най-високите стандарти за прехвърляне на обекти.\"  Преди търга, Мостафа Уазири, генерален секретар на Върховния съвет за антики в Египет, заяви, че е разочарован от продажбата, въпреки исканията за информация и протести от правителствени служители и египетското посолство.", "date": "2019.07.05", "title": "Бюстът на Тутанкамон беше продаден за 6 милиона долара"}
{"url": "http://epicenter.bg/article/Dimitar-Nedkov---quot-Paketnata-sdelka-quot--za-golemite-evronachalnitsi-/187356/11/33", "text": "Димитър Недков,  Фейсбук  Приключихме ли я вече тая залъгалка с демокрацията?!? – питат се от тия дни пред чаша ледена бира под дебелите сенки на европейските кафенета все по-скептично настроените спрямо “Великата идея” еврограждани… Май това беше последното ни ходене до изборните урни! – клатят заканително глави онези будни съвести, които не могат да проумерят как така новоговорното понятие “пакетна сделка” подмени демократичното право на избор като основна европейска ценност….  Ами ако са решили да закриват Европарламента, какви ти избори тогава! – вдигат безпомощно рамене все по-оредяващите еврооптимисти, изумени от наглостта на лидерите на народите съставляващи Евросъюза да обявят, че “гласът народен, вече не е глас Божий” и те ще си решават помежду си – кои ще са петте “Големи началници” определящи бъдещето на европееца… Образно казано – превръщането на Европейския парламент в стокова борса за публично легитимиране на задкулисието на “пакетните сделки” относно натуралната размяна на интереси между феодалните владетели на европейските землища…  Дали не изтеглихме късата клечка, даваща правото за първи, но и последен мандат?!? – тъжно се усмихват на късмета си близо шестдесете процента чисто нови европарламентаристи, прощъпулничещи от няколко из лабиринтите на страсбургската светая светих на демокрацията… Как ли ще обясняват пред изберателите си, че лично от въздесъщия председател на Европейския съвет са узнали, че въпреки упълномощената от народните гласове тяхна представителност – мнението им нямало никакво отношение към “пакетната сделка” (ти на мене, аз на тебе) между премиерите на държавите им…  Домът ни гори! – провикна се вчера на пленарната сесия един от новите евродепутати, които традиционните “изпечените отдавна в играта” политически семейства на уж десни, уж леви и уж либерали наричат “популисти”, сиреч – случайно попаднал в политиката наивник, който е против установеното статукво на т.н. системни играчи в голямата политика, която не била за лаици… Да ви предупредя, че много скоро колониите ще тръгнат срущу империята ви! – предупредително размаха пръст достолепна британска евродепутатка от партията “Brexit” към сгушения в срама си председател на Европейския съвет и поясни – ето защо ние британците напускаме съюза, защото не искаме да преживяваме отново гневът на колониите...  Защо устроихте този срамен спектакъл, господине от Европейския съвет и унизихте Европейския парламент? – надигаха се още гневни гласове в пленарната зала с още по-безпощадния въпрос – Защо предлагате кандидат за шеф на Еврокомисията, който не се е явявал на изборите и за европейците е само – някоя си фрау Фон..., която на всичкото отгоре си представяла Европата като федерални щати, нещо като оня Райх, чиято кафеникава сянка продължава да стряска сънищата на суверенните все още нации?...  Това не е Европа на гражданите! – осмелиха се да се появят, разбира се извън мейнстрийма на правилните медии, дръзки коментари на малцината останали свидетели на раждането на Великата идея за възстановяването на една разорана от бомбите и стопена от геноцида на унищожителната втора световна война многострадална Европа... Вдигнахте нова Берлинска стена! – изръмжаха тия, които с ръцете си сринаха през оня знаменит ноември на 89-та бетонното чудовище на политидиотизма за да се прегърнат със себеподобните си...  Отново ни разделихте на Изток и Запад! – захвърлиха компаса водещ към съюзното единство тези, които солидарно, дори осквернявайки паметта на предците си, чинно прекроиха страните, икономиките, културата, традициите и идентичността си дори, само и само да сме всите заедно и за хубаво, и за лошо...  Но... Това е положението!!!... Поне докато го има все още Евросъюзът, за негова основополагаща демократична, евроатлантическа ценност е въведена – пакетната сделка на местните “големи началници” по въпроса за договарянето на съюзните “Големи началници”... Дотук я докарахме с еволюцията на европейската цивилизация...  Единствено май само ние българите ще се окажем пак на далавера!... Ако предложената за най-голям евросъюзен началник, тая дето без да се е явявала на избори, ще раздава парчетата от общата баница, бъде назначена “фрау Фон –еди коя си” - сигурно ще бъде по-благосклонна към наша милост, ако си спомни, че прогонена от немотията на българския преход към Европата отрудена нашенка, мълчаливо е търкала с мокрия парцал подовете на детските стаи в потомственото й саксонското замъче, докато баронесата пресметливо по немски е изчаквала да попадне в нечия “пакетна сделка” за големите евроначалници...  Орисия! – казват старите хора по нашите буренясали землища за съдбата ни българска, отредила ни според европакетното разпределение като - обслужващ персонал на вече поставяния под съмнение статут на общия европейски дом...  ", "date": "2019.07.05", "title": "Димитър Недков: \"Пакетната сделка\" за големите евроначалници "}
{"url": "http://epicenter.bg/article/Asen-Hristov--Evrohold--Nie-sme-edinstvenite--koito-mogat-da-napravyat-sega-sdelkata-s-ChEZ-/187319/11/0", "text": "  - Светът се променя глобално, не знам дали някой го усеща. През периода 1989-1992 г. беше точно обратното – пада Стената, Европа се обединява, около нея и Африка, и накрая и светът. Но никой не отчита, че има културни различия, че едно такова огромно обединение не може да се управлява толкова лесно. Никой не отчита и ефекта на доминото - че когато „Лемън Брадърс” паднат в САЩ, ще падне всичко след тях. Светът е крайно ограничен и когато два големи концерна започнат да се карат за нефтонаходище или нещо друго, това води до кризи. След голямата криза някои от световните ръководители осъзнаха, че тази глобализация е по-опасна, отколкото фрагментирания свят. В такъв момент големите компании започват да излизат от определени бизнеси и да обръщат погледи към други. Тук ние видяхме нашия шанс. Казахме си: Изградихме нещо в застраховането, този проект вече е минал детската си фаза, развива се и расте. Достигнали сме почти 500 млн.евро приходи, целта ни е 750 млн. до 1 млрд. евро в следващите три години и да се търгуваме на голяма борса. Това означава мощна група в определен регион, в случая Източна Европа и част от Централна.   - В момента сме структурирали холдинга в четири бизнеса – първият е застраховане, вторият – автомобили и продажба на автомобили, третият е лизинг, четвъртият е управление на активи. В световен мащаб започват промени в автомобилния бизнес, на пазара излизат електрически автомобили, за което се искат огромни инвестиции. Ние решихме, че автобизнесът не носи чак такава придадена стойност на акционерите. Но ако го продадем и останем само със застраховане - не е добре. Тогава започнахме разговори с акционери, с потенциални бъдещи инвеститори и разбрахме, че те се интересуват от регулирани бизнеси, при които има гарантиран пазар. Така започнахме да търсим регулиран бизнес – вода, боклук, енергетика. Само че водата е на общинско ниво, а ние сме голяма група, многомилионна. Боклукът – също, а нашите инвеститори са транснационални. Остава енергетиката. Инвеститорите ни имат опит в сектора и адмирираха решението.  В момента, в който стигаме до него, се продава ЧЕЗ. Проблемът обаче бе, че докато ние сме взимали решението си, вече е минал първият търг. Въпреки това започнахме разговори с ЧЕЗ и разбрахме, че те имат идеята да излязат не само от България, но и от Румъния и от други страни в региона.    - Една от основните причини сега ЧЕЗ да продава активи е, че искат да участват в бъдещото строителство на тяхната АЕЦ. Искат да се съсредоточат на техния основен пазар – Чехия, Германия, Полша. Те са голяма компания, искат да продадат  малките си дружества, където усилията за управление не оправдават техните виждания за ефективност.   - - Да, видяхме, че тече процедура. Но видяхме, че след България, ЧЕЗ се изнася и от Румъния и започнахме преговори за там. Междувременно се разбра, че „Инерком“ има проблеми - потърсихме контакт с тях, но не намерихме общ език. Това беше преди година. Самите ЧЕЗ ни насочиха към това. В целия този период ЧЕЗ ни проучват - знаят, че правим стъпки за придобиване на активите, че набираме експерти, привличаме хора с опит. Започнахме преговори и с банките. Представихме им проект за преструктуриране на „Еврохолд“, като обяснихме, че проектът е същият като при застраховането – купуваме едно електроразпределително дружество в България, купуваме второ в Румъния и трето – някъде в региона. Следим си възможностите и ги развиваме.   Още през декември 2018 г. вече имахме заявен интерес от няколко банки по следната схема – големи сме, няма проблем да ни предоставят половин милиард евро за такъв проект, стига да докажем, че той е работещ. Веднага след Нова година ЧЕЗ ни поканиха заедно с други фирми - индийска, немска, английски инвестиционен фонд, да дадем индикативна оферта, показваща каква според нас би била цената, която можем да финансираме на база на официално публикуваната информация. Заявихме цена. През февруари дойде ново писмо от ЧЕЗ, в което те питаха дали сме готови при подновяване на сделката да влезем в конкуренция с още три компании. А през това време в медиите официално бе обявено, че срокът на „Инерком“ да намери средства е удължен срокът до февруари, но без ексклузивност. Ние се съгласихме. Наехме куп експерти, беше труден период, но събрахме екип. Започнахме едномесечни преговори с ЧЕЗ. Оказа се, че от всички фирми, проявили интерес, останахме само ние и индийците. В началото на април от ЧЕЗ поискаха окончателна оферта, след което ни поканиха в Прага на разговори – нас и индийците. И накрая сключиха ексклузивност с нас.   -  Предложихме 335 млн. евро за акциите на ЧЕЗ Груп, които са 67 % от дружеството в България. Извън този дял има миноритари – при днешните цени на борсата цената на акциите им варира до 100 млн. евро допълнително. Но според закона, след като купим акциите на ЧЕЗ, сме длъжни да направим търговска оферта до останалите акционери да ги продадат, ако искат. И да им ги платим по цена, одобрена от КФН. Така че от тези 335 млн. евро плюс допълнителните за миноритарните акционери, което прави над 400 млн.евро, ние трябва да осигурим като собствени средства малко над 100 млн.евро. Останалите средства ще са от банките. Тоест ние даваме 25% от 335-те милиона и още 25% при плащането за миноритарните акционери. Или като теглим чертата - трябват ни около 80 млн. евро за първата вноска и около 20-30 млн. за втората, тъй като не знаем колко от миноритарните акционери ще продават акции.   Увеличичаваме капитала на „Еврохолд“ през борсата. Едномилиардният скандинавски инвестиционен фонд „Кей джей Кей”  , който е наш акционер, от години си партнира с балтийски пенсионни фондове, които от своя страна имат опит с акционерно участие в електроразпределителни дружества. В момента  институционални Латвия и Литва са заявили участие в предстоящото увеличение на капитала на „Еврохолд“. И така тези 80 милиона, които ще влязат от увеличението, ще ги използваме заедно с банковите кредити за покупка на големия пакет. Ако след това ни потрябват допълнителни 20-30 милиона, ще сложим или собствени средства, или тъй нареченото мецанин финансиране. Екипът ни прекрасно владее финансовите инструменти.   - Нормално решение за всяка голяма рейтингова агенция е при такава голяма сделка да се постави рейтинга на купувача под наблюдение. В следващите месеци те също ще проучат сделката, ще видят финансирането и смятам, че ще се убедят,  че сделката ще се отрази положително на „Еврохолд“.    - Още от първия ден ще спечелим от увеличението на цената на акциите, ако успешно развием бизнеса. Купувайки „ЧЕЗ България“, имаме ядрото, около което можем да развием енергийна група на Балканите или в Източна Европа.    - Има два начина. Купуваме „ЧЕЗ България“, придобиваме, ако можем „ЧЕЗ Румъния“ или друга компания в региона. Когато купиш нещо и то работи добре, неговата цена расте. Расте и цената на акциите на „Еврохолд“. Когато това става, нашите инвеститори и акционери печелят.    - Положително!   Абонатите на „ЧЕЗ България“ в момента са около 2,5 милиона. За качествена мрежа трябват инвестиции.  Колкото повече се увеличават инвестициите, падат загубите – частта от електроенергията, която никой в момента не плаща. Когато ЧЕЗ навлезе в България, загубите на електроенергия по мрежата бяха 14%, сега са 9,5%. Има технически загуби - когато мрежата за високо напрежение преминава на 220 волта, има топлинни загуби, има и загуби по трасетата, има проблемни квартали, където не се плаща. Ако успеем да намалим кражбите и техническите загуби до поносимите или до нормалните на Запад 5%, ще спестим 4 % за всички.    - Да. Ние няма как да увеличим цената на тока. Можем и да подобрим мрежата, което увеличава качеството за абонатите. Намалявайки загубите и увеличавайки качеството, КЕВР няма да има причина да вдига цената на тока.    - Подобрявайки мрежата, това няма да го има. Ще инвестираме в мрежата. Имаме достъп до финансов ресурс. Доказали сме, че можем да се развиваме. Договорили сме се с банките още 100 млн. евро в бъдеще за инвестиции.    - Не виждам защо толкова се притеснявате за националната сигурност. Ние не можем да дръпнем шалтера на тока. Аз не мога да срежа кабелите, не мога да отида и да дам нареждане на хората, работещи в някое енергоразпределение, да спрат тока. Не мога да го направя като акционер, не могат да го направят и директорите, които работят там. Имаме енергопроизводители като АЕЦ „Козлодуй“, ТЕЦ-овете в „Марица-Изток“ и други – те са тези, които могат да спрат подаването на електроенергията.  Не съществува шалтер, който да спре тока на София. Има резервни трасета и мрежи. Спекулациите с това са, меко казано, нахални.    - Това е друга глупост! Преди време енергоразпределителните дружества са били държавни, а загубите са стигали до над 20% в година на избори. Някои квартали, населени с етнически малцинства, не си плащат, идва даден политик, обещава им, че няма да се събират сметките, после минава давност и те се опрощават. Не знам как са успявали да го правят, но сега това не може да се случи – дружествата са частни, те никога няма да се съгласят някой да не плаща сметката си. Това гарантира, че дружеството няма да бъде използвано за избори и за политически цели. Мен ме интересува резултата на дружеството, не резултата от изборите! Нали ако го направя, акционерите и банките ще ме погнат.    -  Като публична компания с многогодишна история, ние сме под лупата на КФН непрекъснато.  Искам да подчертая, че въпросите около финансовата ни възможност са ясни – банките са го казали, за основният ни акционер „Старком Холдинг” – също. Преди 6 месеца получихме разрешение за покупка на финансова институция в Германия, Самата Европейска централна банка оцени, че „Еврохолд“ и „Старком Холдинг“ имат финансов капацитет. Ще се учудя, ако КФН каже нещо друго. Показахме откъде са парите ни. Остават КЗК и КЕВР. Надявам се КЗК да подходят по закон - ние концентрация в сектора няма как да направим. КЕВР също са професионалисти, могат да оценят дали сме в състояние да поддържаме тази инвестиция.  Да се върнем на темата за националната сигурност. Кое е по-добре: една от най-големите групи у нас, доказала, че може да създава екипи с опит, регулирана от КФН, КЗК, утре и от КЕВР, да купи активите и държавата да има върху нея много по-голям контрол чрез тези регулатори, или да бъдат купени от някого уж с опит в Индия, но без да знаем какво е финансовото му състояние и т.н?   Никой от тях не е скочил. Йордан Цонев изпусна една фраза и повече не се повтори. Причината беше, че имаха спор с Корнелия Нинова. Тя пък излезе и в емоционален стил каза, че докато се занимават със субсидии, става това и това.   Не съм забелязал. Рамадан Аталай каза, че няма против българска група да купи ЧЕЗ, въпросът е дали ще намерят финансирането. Е, намерили сме го! Ние сме единствените, които в момента имат възможност да купят ЧЕЗ и всички би трябвало да ни подкрепят.   Първо, ние сме единствената българска група, която може да финансира толкова бързо подобна сделка, въпреки че има още около 6-7 холдинга, които също могат да си го позволят. Но те са или с много големи кредити, или съвместяват много бизнеси в едно, което не се харесва на банките, или не могат да минат   процедурата (да бъдат приети за клиенти). Големите западни банки са доста мнителни, искат потвърждения дори за информацията по жълтите сайтове, притесняват се и от най-малкото. Второ, от тази гледна точка ние сме единствените, които не само могат да минат, а вече са минали тези процедури и сме във фокуса на големите 5-7 банки, знаят ни фондовете и т.н. Затова пак казвам – в момента ние сме единствените, които могат да акумулират ресурса веднага. На всеки друг би му отнело 2-3 години. Така че друга българска група практически няма!   - Чужда компания? Не искат! И не заради корупция, а защото пазарът ни е малък. Същият проблем имат ЧЕЗ и в Румъния. Това е нашият шанс – държава, която контролира българска група, инвестирала регионално, по този начин става по-влиятелна в региона.   Индийците пуснаха оферта на разсрочено плащане. Не могат да получат разрешение от тяхното правителство да излязат от Индия и да инвестират в Европа. Тогава защо ги обсъждаме? А и защо трябва да вкарваме индийски политически риск в България!   Да, всичко стана заради сметките. Но тогава по някаква причина се реши сметките да бъдат за месец и половина. Някой от опозицията видя тази възможност и я разду пред медиите. А можеше министърът на енергетиката да отиде при Борисов и да предложи друго – например, сметките да се раздробят на по 10 дни и нямаше да има такова натрупване. Според мен някой от екипа му подведе премиера. Хората не разбраха, че сметките са за месец и половина. Медиите скочиха и така го събориха. ЧЕЗ нямаше нищо общо, чехите също.   Нямам против. Но смятам за голяма грешка да вкарваме политици в сделката. Парламентът не трябва да се бърка в бизнеса. Ако най-голямата банка реши да продава акции, пак ли ще ходим в парламента? Това не е сериозно! Нали затова има органи като КЗК и КЕВР. Освен това най-добрите експерти в парламента ли са? Моите уважения, те правят закони, но не са финансисти, нито енергетици, те са законотворци. Смятам, че е в интерес на страната ние да направим сделката.   Ако не стане сега, ще минат 2-3 години, ще дойдат други екипи, други хора.   - На този етап - не. Но сме готови да ѝ представим сделката. Смятам това за правилно. Ако министър реши, той може да ни покани. Може да покани и продавача, и купувача.    –    - Никаква. Името му се свързва, защото преди време негова фирма беше купила акции в „Еврохолд“. Тилев участва в едно от увеличенията на капитала и постави условия с част от средствата, с които участва, да изкупим негова инвестиция в сервиз на  , от който тогава ние се интересувахме. Днес той е на около 75 г., непрекъснато продава акции и излиза от инвестиции. Вярвате ли, че човек на неговата възраст ще тръгне да се занимава с енергетика?   - Същото. Няма нищо общо с тази сделка. Познат е на г-н Тилев и доколкото разбрах, за това го свързват.    - Нищо! И с него се познаваме като бивши спортисти. И преди да ме попитате за следващото име-спекулация, ще ви кажа едно – всички хора и фирми, свързани с тази сделка, са публични.   - Медиите пишат по две причини – или си много скандален, а слава Богу, ние не влизаме в тази категория, или тези, за които се пише, сами търсят известност.    - Медиите винаги са на два лагера. Ако едната група пише добро, другата се чувства задължена да каже нещо лошо. Така е и с политиката. Примерът е споменатите фрази на Корнелия Нинова и Йордан Цонев. От дядо ми съм научил, че не бива да се делим - може да се караме с братята ми, но никога да не се делим. И ние като българи не бива да се делим, трябва да сме като един. Тогава ще сме силни.   - В София. Баща ми е от Белоградчишко, с. Стакевци. Трима братя са, работеше в Министерство на земеделието и в Комитет за селскостопанско и транспортно машиностроене. Помня, че му бяха предложили пост на зам.-министър, върна се щастлив. На следващия ден се прибра разплакан и не ходи месец на работа - казали, че имал брат невъзвращенец и това го срина. Никога не е бил партиен член. Дядо ми е бил сред първите, превели Георги Димитров и Васил Коларов след Септемврийското въстание извън България, което не е попречило после да изкара три години в кариера като Никола-Петковист, защото е говорел много. Много интересни неща знам от тях. Майка ми беше счетоводителка, дълги години работеше на едно и също място.   - Като малък мечтаех да направя голяма фирма, не само в България. Мога вече да кажа, че съм постигнал някои неща. Сега мечтата ми е „Еврохолд“ да просъществува дълги години, да бъде регионален играч и да бъде българска фирма, мултинационален играч, която да влияе върху околните страни, но със седалище в България.   - Имах предложения, но смятах, че тук има повече възможности – тепърва се отваряше всичко. Живял съм в чужбина, но ме хваща носталгия, не мога. Като студент бях в Англия, три пъти се връщах. Три от петте ми деца са завършили в английски университети и се върнаха тук. Съпругата ми държеше да прати дъщеря ми в Англия, остават ѝ две години да завърши, категорична е, че иска да се върне в България. Административно ми е било по-лесно да живея в чужбина, но отношението е като към чужденец. Дори в Румъния на нас, българите, се гледа като на завоеватели, а не като на съседи. Всеки държи на своето.    - Парите са необходимост. На много хора съм помогнал с пари за здраве и се гордея с това. Човек трябва да се стреми към пари, за да има здраве, добър начин на живот, добро образование на децата си. Аз имам 5 деца, все различни – някои са математици, други - писатели. Когато си отида от тоя свят, бъдещето няма да принадлежи само на моите деца, а на тези, които успеят. И ако помогнем на тях да успеят, те ще се грижат и за нашите, ако те се окажат некадърни, мързеливи или заради гените. Хубаво е човек да подготвя след себе си кадри, които да помагат на обществото, на страната. Забелязал съм, че давайки пари на децата си – те не го оценяват. Но когато съм ги накарал да си ги изкарат, го помнят повече. Не смятам, че човек трябва да трупа пари след себе си.    - Не, излишен разход.   - Не, имам къща в Драгалевци, последната, специално съм я избрал да е до гората. Голяма е, има 5 спални, защото имам 5 деца. Децата пораснаха, спалните опустяха, но идват внуци и внучки. Къщата ми не е кой знае какво, над средния стандарт е, но смятам, че съм я заслужил. Освен това вече 10 години продължавам да я строя.    - Карам „Мазерати“, но е на 4 години и е тестово на „Ауто Италия“. Зимата карам коли, върнати в лизинга и трудно продаваеми. Спортното ми „Мазерати“ е подарък за 50-годишнината от колегите ми - и то на лизинг – те ми внесоха първоначална вноска.    Нямам. Случва се зимата да наема един-двама, нощем, защото жена ми се страхува да остава сама с децата. Най-близката къща е на 700 м от нас.   70% от приходите в бизнеса ни са извън България, което реално ни е помогнало и ни е спасило в последните години. Ние сме силен екип, имаме много специалисти и винаги гледаме само напред.   ", "date": "2019.07.05", "title": "Асен Христов, Еврохолд: Ние сме единствените, които могат да направят сега сделката с ЧЕЗ "}
{"url": "http://epicenter.bg/article/Za-vlastta-vse-drugi-sa-vinovni--gartsite--prezidentat--Korneliya--komunizmat-/187371/11/0", "text": "От близо 30 години в България има две вечни теми, които са неизбежни като сезоните по нашите географски ширини. През октомври-ноември започва разгорещен дебат за цената на парното, през юни-юли – за шезлонгите и чадърите по Черноморието.  2019-а не направи изключение.   Оттам информацията се пренася в сайтовете, а социалните мрежи довършват започнатото с яростни дискусии, снимки и гонене на тролове (това са всички, които не споделят мнението в публикувания статус и обикновено са позитивно настроени към гледните точки на управляващите). Фото, на което се виждат редици от празни шезлонги и полуразпънати чадъри, стана абсолютен хит в мрежата, като породи както злорадство („ето, това ги очаква с тези цени“ и „ние ще си ходим в Гърция“), така и възмущение, че това е „фейк“ и било снимано в 8 часа сутринта, докато текстът подвеждал, че безлюдието е на обяд. Съобразителен потребител слага край на спора, като приковава вниманието върху сенките на плажните чадъри и триумфално заявява: при така падащите сенки, слънцето е горе, значи е обяд и хора няма!   От Бетономорие също отдавна са на крак и картината щеше да бъде завършена и безспорна, ако министър Ангелкова не бе взела думата за коментар на случващото се. „Започваме дебат за цялостното развитие на българското Черноморие“, каза решително тя и подправи обещанието с малко емоции:    За жалост, е вярно по-скоро друго: дори да има сянка на негативна кампания, тя намира благодатна почва, защото   Липсва помен от дългосрочни инвестиционни намерения и екологични цели. Можем да продължим с диагнозата, но важно е обобщението: налице е поредният опит отговорността да бъде хвърлена някъде другаде, далеч от властта. На някаква негативна кампания, дирижирана от конкуренцията, вероятно гърците.  Дефектите обаче са факт от години и дебатът трябваше да започне отдавна. Но и ветото на президента върху Закона за устройството на Черноморското крайбрежие можеше да бъде едно добро начало за промяна. Текстовете предвиждат само нови рестрикции и санкции и се опитват да вкарат насила малкото останали български туристи в бетонната джунгла и ол инклузива. Логично изглежда решението: хайде, към хотелите и уредените места за къмпинг в Гърция.   След ветото и сезирането на Конституционния съд заради закона за държавната собственост държавният глава бе „изобличен“ за тапите на Околовръстното. Създадоха се на практика два прецедента: без приключило съдебно обжалване за размера на обезщетението имотът ви може да бъде отчужден според този закон; под въпрос се поставиха правомощията на президента да налага вето и да сезира Конституционния съд.  ГЕРБ сякаш са фиксирани върху ветата на Радев, защото той   да е прав! И не само върху ветата. Ако мълчи, защо мълчи (за субсидиите и референдума на Слави Трифонов). Ако говори, защо говори („Всяко изказване е против управлението и в полза на опозицията“).  Преди време обикновено тройната коалиция беше виновна за всичко, но обвиненията към нея избледняват с годините по една или друга причина. Но не винаги, особено когато се опре до Корнелия Нинова или до предложения, които засягат фиска, където не трябва да има много началници. По повод идеята да намаляване на ДДС върху някои стоки премиерът наскоро много се разгневи: „Защо БСП, ДПС, когато управлявахте не махнахте данъците. Предсрочни избори искахте! Ами ако ви бяхме направили предсрочни избори? Да ви питам вие от Северна България искате ли „Хемус”? И така нататък.  Корнелия Нинова е виновна за загубата на изборите, за Истанбулската конвенция, за козичките на баба Дора, за Станишев, за фалшивите новини, за глобалното затопляне не знам.  Комунизмът пък изначално е виновен за всичко. За всичко! Путин и хибридната война на Русия – също, и ако не вярвате, можете да питате предишния президент и новите коалиционни партньори на ГЕРБ.   За да започне подобен дебат, някой трябва да поеме ясни отговорности, за чието изпълнение ще дава отчет всеки ден. Най-вече пред гражданите, но и пред президента и опозицията, за които част от българските граждани са дали своя глас. Независимо от инфлационната му стойност, доведена до левче. ", "date": "2019.07.05", "title": "За властта все други са виновни: гърците, президентът, Корнелия, комунизмът..."}
{"url": "http://epicenter.bg/article/Nikolay-Nankov--Temata-za-monopol-pri-predostavyanite-uslugi-po-tol-sistemata-ne-zvuchi-seriozno-/187346/4/0", "text": "На заседанието коментирахме доставчика на услуги. 3 са регистрирани доставчици до момента, четвъртият се очаква другата седмица. Това каза зам.- министърът на регионалното развитие и благоустройство Николай Нанков след първото заседание на обществения съвет по въвеждане на тол системата, предаде репортер на Агенция „Фокус“.  „Темата с монопол по отношение на предоставяните услуги не звучи сериозно“, заяви Нанков.  „Очакваме предоставянето на документи и сключването на договор в максимално бързи срокове, ако не днес, то в понеделник или вторник“, съобщи той.  Николай Нанков изтъкна, че над 30 експерти са участвали в съвета, на който са обсъдени промените в Закона за пътищата за отлагане на търговската експлоатация на тол системата, внесени от ГЕРБ.  „Обсъждахме и темата с техническата готовност на АПИ да стартира с техническата експлоатация след 16 август и състоянието на системата към момента“, уточни зам.-министърът.  „Предложихме не само онзи консервативен вариант, който колегите от Световна банка бяха изработили и на срещата през март месец предизвика сериозно и обективно вълнение от страна на транспортния бранш. От всички останали 13 сценарии, които Световна банка разработи, се спряхме на един“, поясни Нанков.  „По него максималната ставка за тежкотоварен автомобил е 0,36 лв. за над 12 т Евро 0 и 0,25 лв. за Евро 6“, допълни той. Зам.-министърът каза още, че на заседанието е коментирана и темата с обхвата на пътищата, като вече има почти 50% дотиране на обхвата.  „Говорим за около 6000 – 5900 км на база на интензивността на трафика, основно на транзитния такъв, а и не само. Говорим за пътища, АМ, първи и частично втори клас“, изтъкна Николай Нанков и допълни, че за втори клас пътища ще се направи още по-детайлен анализ с превозвачите, за да се прецени доколко могат да бъдат редуцирани.  Той съобщи, че разговорите с автобусните превозвачи за редовните линии в посока пълно освобождаване от тол такси ще продължат.  „А автобусите, извършващи служебни или случайни превози, да бъдат включени в обхвата на бъдещата тол система“, заяви Нанков.  „Тези, които извършват превоз по редовни линии, ще бъдат освободени. Това се обсъжда, имаме склонност да подкрепим подобно предложение на колегите автобусни превозвачи“, каза още той.  ", "date": "2019.07.05", "title": "Николай Нанков: Темата за монопол при предоставяните услуги по тол системата не звучи сериозно "}
{"url": "http://epicenter.bg/article/Ministerstvoto-na-turizma-sezira-prokuraturata-za-bariera-pred-plazhovete-na-Rusalka-/187362/4/0", "text": "По разпореждане на министъра на туризма Николина Ангелкова ще бъде сезирана прокуратурата за ограничаване на достъпа към плажовете на Русалка с платена бариера. За ситуацията се получиха сигнали в публичното пространство. Това съобщиха от пресцентъра на Министерството на туризма.  Компетентните органи трябва да проверят дали са правомерни загражданията и кой ги е поставил с цел да ограничи достъпа към ивицата. Плажовете са изключителна държавна собственост и по закон достъпът до тях не може да бъде ограничаван. Общините са длъжни да осигурят свободен и безплатен пешеходен достъп на гражданите до плажа.  По този повод Министерството на туризма отново изпрати писмо до кмета на община Каварна Нина Ставрева: „В съответствие с правомощията Ви по чл. 44, ал. 1, т. 8 от Закона за местното самоуправление и местната администрация, е необходимо да организирате изпълнението на изискванията на Закона за устройството на Черноморското крайбрежие за осигуряване на свободен и безплатен достъп до морски плажове „Русалка - малък плаж“, „Русалка - голям плаж“, „Русалка – Хелинга“, „Русалка – Каяк“, „Русалка – централен“, „Русалка - Бейби плаж“, община Каварна, област Добрич, като за резултатите да уведомите Министерство на туризма“.  По повод на постъпвали жалби от граждани Министерството на туризма и преди е извършвало проверки и е изпращало писма до кмета на община Каварна Нина Ставрева, на чиято територия се намират плажовете, както и до областния управител на Добрич Красимир Кирилов, с които ги информира за оплакванията на граждани и се изисква предприемане на действия по компетентност.  Плажовете на Русалка са неохраняеми. Според Закона за устройството на Черноморското крайбрежие за неохраняемите плажове следва да се грижат областните управители и в техните правомощия е да предприемат мерки срещу всички нарушения по тези ивици до влизането в сила на новия ЗУЧК.  ", "date": "2019.07.05", "title": "Министерството на туризма сезира прокуратурата за бариера пред плажовете на Русалка "}
{"url": "http://epicenter.bg/article/MRRB-predlaga-blizo-6000-km-plateni-republikanski-patishta/187368/4/0", "text": "Редуциране с близо 50 % на платените републикански пътища, намаляване на тол таксите за тежкотоварни превозни средства над 3,5 тона и нулеви ставки за редовните автобусни линии. Това бяха част от обсъжданите теми на първото заседание на Обществения консултативен съвет за въвеждане на тол системата под ръководството на заместник-регионалния министър Николай Нанков. В него участваха над 30 представители на институции и експерти от браншови организации в транспортния и търговския сектор. Разговорите ще продължат на 16 юли, за когато беше насрочено второто заседание на съвета.   МРРБ предложи на превозвачите обхватът на платената републиканска пътна мрежа да е около 5900 км, близо 6000  автомагистрали, първи клас и частично втори клас пътища. Технически с електронната система ще бъдат покрити всичките 10 800 км пътища, както е заложено в заданието за изграждането на инфраструктурата на системата – стационарните контролни точки с камери и сензори, изградена по трасетата извън обхвата на таксуването стол, няма да стои неизползвана. А ще е в помощ при измерване на натоварването на оси, извънгабаритните товари, както и за контролните цели на Пътна полиция, която ще има възможност да проследи средна скорост на движение и пр., обясни Нанков.   МРРБ приема аргументите на превозвачите от такси да бъдат освободени третокласните пътища. Затова тарифите на тол таксите ще бъдат преработени и ще са различни според класа на пътя – автомагистрала, първи или втори клас. Таксите ще имат различна ставка и според категориите на превозните средства в зависимост от тонажа им, броя на осите и екологичния им клас. Логиката на тарифирането е който по-малко замърсява въздуха, защото е с по-висок екологичен клас, и по-малко износва пътната настилка, защото е по-лек, да плаща по-малко. Днес МРРБ предложи няколко варианта на тарифи, които отново ще бъдат преработени. Но например за най-масовия тежкотоварен превоз - ТИР с тегло над 12 тона и повече от три оси, ако е клас Евро 01 или Евро 02 би плащал 39 ст. на километър за преминаване по магистрала или път първи клас. Съответно, ако е клас Евро 03 и Евро 04 – 36 ст. на километър, клас Евро 05 – 33 ст. на километър, и клас Евро 06 – 26 ст. на километър.   Прогнозите след редуцирането на обхвата и размера на тарифите са за около 600 млн.лв. приходи от тол такси за първата година от въвеждането й. Заедно с постъпленията от над 250 млн.лв. от електронни винетки, общо годишният приход от електронната система за събиране на пътни такси се очертава да е над 850 млн.лв.   Склонни сме да приемем предложението на автобусните превозвачи от тол такса да се освободят редовните линии, за които се плаща билет, каза пред журналисти Николай Нанков. И да има такси само за случайните и служебни автобусни превози, които по данни на бранша са около 50 на сто от автобусните превози. Председателят на Конфедерацията на автобусните превозвачи и на Браншови съюз за стопанска инициатива в транспорта Магдалена Милтенова подчерта, че това е европейска практика.   “Има диалог, днес за нас беше важно да разберем дали сме чути. Оказа се, че сме чути”, заяви изпълнителният директор на Съюза на международните превозвачи Йордан Арабаджиев. Очакваме още редуциране на обхвата на платените пътища и да се покрие целият транзитен трафик, добави той. За нас беше важно да разберем, че тежкотоварните превозни средства с GPS няма нужда да се снабдяват и с бордови устройства, каза още Арабаджиев.   От двете браншови организации потвърдиха готовността си да осигурят транспортни средства, чрез които след 16 август при въвеждането на тол системата в техническа експлоатация да започне  и тестването й в реална среда.   Зам.-министър Нанков изрази надежда да се потвърдят прогнозите на превозвачите, че и с по-ниски тарифи приходите за държавата няма да спаднат драстично.   Целта на тестовете на терен от 16 август е да се потвърди ефективността на системата и да се добие представа за реалните разходи на превозвачите. Заместник-министър Нанков посочи, че по входно-изходните трасета от и до граничните контролно-пропускателни пунктове се изграждат стационарни контролни точки с камери, които ще проследяват транзитния трафик.   Тежкотоварните автомобили, които имат GPS система, няма нужда да купуват нови бордови устройства или маршрутни карти, обясни директорът на Националното ТОЛ управление проф. Олег Асенов. Доставчиците на декларирани данни преработват суровите GPS данни в т.нар. тол декларации – маркират къде по маршрута си превозното средство е преминало по участъци с тол такса,  и подават информацията към Националните доставчици на услуги, които от своя страна препращат към Националното тол управление, обясни той. До 2 часа след преминаване по трасето, националните доставчици на услуги трябва да доставят на Националното тол управление 98% от толдекларациите.   Не може да става въпрос за монопол, защото на българския пазар има около 70 фирми, които доставят декларирани данни, а в процедура за Национален доставчик на услуги на различен етап са 4 компании, каза заместник-министър Нанков. Режимът за регистрация на доставчиците на декларирани данни ще бъде облекчен чрез уведомително писмо до АПИ.  ", "date": "2019.07.05", "title": "МРРБ предлага близо 6000 км платени републикански пътища"}
{"url": "http://epicenter.bg/article/BABH-potvardi-novo-ognishte-na-afrikanska-chuma-pri-domashnite-svine-v-plevenskoto-selo-Novachene-/187379/4/0", "text": "В рамките на епизоотичното проучване, което се провежда във връзка с огнището в село Жернов, област Плевен от 4 юли 2019 г., Българската агенция по безопасност на храните (БАБХ) констатира днес, 5 юли, ново огнище в животновъден обект тип лично стопанство, в село Новачене, находящо се в същата област. Това съобщиха от пресцентъра на БАБХ.  Взетите проби от прасетата са потвърдени като положителни за вируса на Африканска чума по свинете (АЧС) от Националната референтна лаборатория в Националния диагностичен научноизследователски ветеринарномедицински институт в София.  БАБХ предприема необходимите мерки за контрол и ликвидиране на заболяването съгласно правилата на европейското и националното законодателство, и Плана за спешни действия при контрол на АЧС. Принудителното умъртвяване по хуманен начин и обезвреждането на всички домашни свине ще стартира утре, 6 юли, при спазване на изискванията на Наредба № 22 за намаляване до минимум страданията на животните по време на клане или умъртвяване.  Създадени са зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС.  БАБХ предупреждава, че се забранява влизането и излизането на хора и автомобили без разрешение на БАБХ, в района на обектите, по време на изпълнение на мерките, разпредени със заповед на изпълнителния директор на Агенцията, с изключение на служители на МВР, медицински лица, в това число и Спешна медицинска помощ, представители на централната и местната власт, и областната администрация и лица имащи адресна регистрация в съответното населено място.  Актуална информация за местата с потвърдени случаи на Африканска чума по свинете в страната и движението на заболяването може да намерите в интерактивната карта, публикувана на сайта на БАБХ. Информационна брошура с указания и съвети за ловците, стопаните и гражданите може да прочетете тук.  ", "date": "2019.07.05", "title": "БАБХ потвърди ново огнище на африканска чума при домашните свине в плевенското село Новачене "}
{"url": "http://epicenter.bg/article/Edin-chovek-e-zaginal-v-tezhka-katastrofa-na-patya-Shumen---Silistra-/187321/3/0", "text": "Тежък пътен инцидент е възникнал тази сутрин до село Изгрев, създадена е организация пътуващите от и към Силистра да преминават по обходен маршрут. Това съобщиха от пресцентъра на ОДМВР-Шумен.  Сигнал за произшествието е получен в 06:00 часа сутринта в дежурната оперативна част на областната дирекция в Шумен. Съобщено било, че са се блъснали тежкотоварен автомобил и бус.  Към мястото на инцидента са насочени екипи на полиция, пожарна и спешна помощ. След пристигане било установено, че водачът на буса е загинал на място. Спътникът му е невредим. Спасителни екипи от пожарните в Шумен и Каолиново са помогнали да бъде изваден водачът на тежкотоварния автомобил от кабината. Откаран е за преглед в МБАЛ- Шумен.  Причините за възникване на инцидента са в процес на изясняване. На място се извършва оглед. Движението в участъка е затруднено. Създадена е временна организация на движението.  Пътуващите към Силистра ще бъдат насочвани през Венец, а идващите от Силистра ще преминават през Изгрев и ще бъдат насочвани към Каолиново. Молим водачите да шофират внимателно!  ", "date": "2019.07.05", "title": "Един човек е загинал в тежка катастрофа на пътя Шумен - Силистра "}
{"url": "http://epicenter.bg/article/MVR-otbelyaza-s-tarzhestven-vodosvet-140-godini-ot-sazdavaneto-si/187328/3/0", "text": "В 10:00 часа пред Паметника на незнайния войн в София започна тържественото честване по повод професионалния празник на МВР.  Направен бе тържествен водосвет на знамената, предаде репортер на Novini.bg.  По-късно днес в Борисовата градина ще има демонстрации на уменията на спецчасти, пожарникари и водачите на служебни кучета и коне. Може да бъде видяна и най-интересната техника, която служителите на МВР използват.  Министърът на вътрешните работи Младен Маринов поздрави служителите за празника. \"Полицаите и служителите на сигурността са гръбнакът на обществото. В продължение на 140 години МВР е гарант за утвърждаване опазването на българската държавност, националната сигурност и обществения ред” посочи той.  Според него ведомството съхранява традициите за дълг и работа в служба на обществото. „Динамичното време, в което живеем, поставя пред нас нови предизвикателства. Изисква да прилагаме превантивен подход, да предвиждаме рисковете и заплахите на всички нива, за да изпълним задачите, които ни е поставило обществото и да отговорим на техните очаквания“, заяви Маринов. По думите му това непрекъснато усъвършенства уменията на служителите.  „Полицаите, заедно със служители на други служби от системата за сигурност, са гръбнакът на обществото. Пожарникарите с професионализъм и всеотдайност защитават живота и здравето на обществото“, отбеляза вътрешният министър. Според него друга важна задача, която служителите на МВР изпълняват успешно, е опазването на външната граница на ЕС.", "date": "2019.07.05", "title": "МВР отбеляза с тържествен водосвет 140 години от създаването си"}
{"url": "http://epicenter.bg/article/Napadenie-s-nozh-vav-vlaka-Sofiya-Burgas--VIDEO--/187332/3/0", "text": "Нападение с нож във влака София-Бургас е извършено в нощта срещу петък. 47-годишен мъж е извадил хладно оръжие и е нанесъл няколко прорезни рани на 31-годишен пътник. От МВР уточниха за NOVA, че двамата не са се познавали.  Нападателят е арестуван на гара Елин Пелин. Заради случилото се влакът е потеглил с близо два часа закъснение.  На пострадалия е оказана медицинска помощ и веднага е изписан от болницата.  ", "date": "2019.07.05", "title": "Нападение с нож във влака София-Бургас (ВИДЕО) "}
{"url": "http://epicenter.bg/article/Mladen-Marinov--V-Balgariya-nyama-usloviya-za-mafiotski-strukturi-/187333/3/0", "text": "Средата за сигурност в България се отличава с относителна устойчивост и стабилност. Липсват признаците и условия за съществуването на емблематични, знакови престъпни структури на национално ниво и групировки от мафиотски тип, както и престъпни деяния с широк обществен резонанс. Това каза вътрешният министър Младен Маринов при откриването на конференция в СУ \"Св. Климент Охридски\" за противодействието на организираната престъпност, предава БТА.  Той посочи още, че в резултат на мерките и политиките, предприети от българските правителства и МВР, е постигнато стесняване на криминалните пазари и престъпните възможности, както и намаляване на шансовете за финансиране на престъпни групи.  Министър Маринов каза, че нито една държава не би могла да се справи с организираната престъпност, ако няма сътрудничество и тесни отношения между правоохранителните органи, научната общност и бизнеса.  Той изнесе данни, според които през 2018 г. у нас са разкрити четири нелегални фабрики за производство на цигари. По думите му през първите пет месеца на 2019 г. у нас са заловени 33 млн. къса нелегални цигари и е предотвратена щета за бюджета от над 6 млн. лева.  По линия на трафика на наркотици министър Маринов заяви, че България успешно си партнира с чуждестранните служби, а последния пример е разкритият канал за трафик на хероин чрез български куриери, по въздух, с куфари, имащи двойно дъно. Иззетият хероин и наркотични вещества са били около 40 килограма.  ", "date": "2019.07.05", "title": "Младен Маринов: В България няма условия за мафиотски структури "}
{"url": "http://epicenter.bg/article/Zhoro-Shopa-arestuvan-v-Ispaniya-za-ukrivatelstvo-na-Vetko-i-Marinela-Arabadzhievi-/187335/3/0", "text": "49-годишният Георги Семерджиев, известен като Жоро Шопа, е бил задържан днес в къщата си в Барселона. Това предава Dir.bg, като се позовава на свои източници в прокуратурата.  Арестът му е извършен от испанските власти по искане за екстрадиция, отправено от Специализираната прокуратура у нас, заради укривателството на бизнесмена Ветко Арабаджиев и съпругата му Маринела.  В началото на март т.г. издирваните с червена бюлетина от Интерпол съпрузи бяха открити именно в дома на Шопа в Испания. Арабаджиеви са обвиняеми за участие в престъпна група за пране на пари и данъчни престъпления.  Още тогава от държавното обвинение съобщиха, че срещу Семерджиев започва разследване за това, че е спомогнал Арабаджиеви - лица, които са обвинени в извършване на престъпление, да избегнат или да бъде осуетено спрямо тях наказателното преследване или да останат ненаказани, без да се е споразумял с тях преди да са извършили престъплението.  Георги Семерджиев е сред най-приближените на Евелин Банев-Брендо. Докато кокаиновият бос беше зад решетките, именно Шопа управляваше хотелиерския му бизнес на Черноморието. През 2014 година срещу Семерджиев беше извършено покушение - неизвестен стреля по него в гръб, но нито един от куршумите не беше смъртоносен.  ", "date": "2019.07.05", "title": "Жоро Шопа арестуван в Испания за укривателство на Ветко и Маринела Арабаджиеви "}
{"url": "http://epicenter.bg/article/Desetki-sluzhiteli-na-MVR-se-sabraha-na-protest-za-po-visoko-zaplashtane-na-noshtniya-trud-/187352/3/0", "text": "Десетки служители на МВР се събраха пред сградата на Министерски съвет на протест за по-високо заплащане на нощния труд, предаде репортер на Агенция \"Фокус\".  Протестът е под надслов „За достойни условия и заплащане на нощния труд“. Исканията на полицаите са за сериозно увеличаване на допълнителното възнаграждение за нощен труд, което в момента е 0,25 лв. на час.  Протестиращите настояват тази сума да бъде обвързана с минималната работна заплата и да се повиши на 2,50 лв. Протестът съвпада с професионалния празник на МВР, който се чества днес.  Настояваме за увеличение на минималното възнаграждение за нощен труд за всички, не само на полицаите, каза на протеста пред Министерски съвет председателят на УС на Синдикалната федерация на служителите в МВР Валентин Попов.  \"Тук сме да защитаваме граждански права и да застъпим гражданска позиция\", заяви той.  \"Близо година се опитваме да докажем нещо, което е било ясно на хората преди много години\", коментира Попов, като припомни, че и вътрешният министър, и премиерът са полагали нощен труд и знаят за какво става въпрос.  \"Нека обаче другите от Министерски съвет да вземат да дойдат да изкарат едно дежурство с нас. Дори и без да работят. За да видят за какво става въпрос\", каза още той.  Попов изтъкна, че не е вярно, че протестиращите са тук за увеличение на възнагражденията за нощния труд само на полицаи, пожарникари и надзиратели в затвори.  \"Настояваме за увеличение на минималното възнаграждение за всички, които полагат нощен труд. Искаме сериозно увеличение на минимума, който не помръдва повече от 10 години и е 0,25 лв.\", заяви Валентин Попов.  ", "date": "2019.07.05", "title": "Десетки служители на МВР се събраха на протест за по-високо заплащане на нощния труд "}
{"url": "http://epicenter.bg/article/Ogromna-tragediya--16-godishen-uchenik-ot-Knezha-se-udavi-v-Slanchev-bryag-/187358/3/0", "text": "16-годишен ученик се удави на Централния плаж в Слънчев бряг, съобщава \"Флагман\".  Според информациите момчето е от северния град Кнежа, област Плевен.  Той е бил на лагер в Слънчев бряг със съученици. За последно е забелязан около 11 часа в базата, след което следите му се губят.  В 11:30 часа е изваден от спасителите. Състоянието му било изключително тежко и несъвместимо с живота.  Това е поредна жертва на морето през това лято.  ", "date": "2019.07.05", "title": "Огромна трагедия! 16-годишен ученик от Кнежа се удави в Слънчев бряг "}
{"url": "http://epicenter.bg/article/Nelegalnata-tsigarena-fabrika-v-s--Trud-balvala-do-200-mastarboksa-dnevno-/187361/3/0", "text": "Установено е, че членовете на организираната престъпна група произвеждат до 200 мастърбокса цигари на ден. Фабриката е нова, от началото на годината - модерна с огромен производствен затворен цикъл. Това заяви за разкритата вчера нелегална цигарена фабрика в село Труд говорителката на спецпрокуратурата Сийка Милева. В брифинга участваха още шефът на митниците Георги Костов и Калин Литов от \"Митнически режим\" към ГДБОП, предава Канал 3.  \"Има изградени спални и кухненски помещения, фитнес, работниците не излизали навън, за да не будят подозрение. ЖивееЛИ в халето, храната се снабдявала от член на организираната престъпна група, така те нямали контакт с външни лица\", продължи Сийка Милева, като уточни, че с работниците от Украйна и Молдова е общувано с помощта на българско-руски речник.  \"Към настоящия момент се извършват множество действия, ще бъдат повдигнати обвинения на 12 лица за участие в организирана престъпна група и производство и разпространение на тютюневи изделия без разрешително. Спецпрокуратурата ще иска постоянна мярка задържане под стража по отношение на всички задържани лица\", поясни Сийка Милева.  Калин Литов от \"Митнически режим\" към ГДБОП обрисува самата група като \"строго установена с нива и сфери на отговорност\" и впечатляваща конспиративност.  \"Бяха изключително конспиративни, мога да кажа, че прилагаха мерки и предприемаха действия, които ние прилагаме в нашата работа\", отбеляза той.  \"В хода на действията се установи, че наистина при изключителна конспиративност на територията на страната се осъществява нелегално производство. Установено бе, че лицата се намират във фабриката, не са български граждани - още една предпазна мярка. Те не познават страната, не говорят български, трудно биха се ориентирали къде се намират, с кого влизат в контакт, при задържане не могат да дадат каквито и да е обяснения\", добави Литов.  \"Работниците са транспортирани до фабриката в землището на село Труд - не са излизали, в контакт са били с едно лице. На място се установи, че в склада има постройка в постройката с изолиращи пана и филтри. На работниците са създадени всички условия за работа, сградата е изцяло климатизирана, всичко е вътрешно монтирано, за да не се издава отвън. Електричеството е осигурявано чрез генератор, за да не се отчита голяма консумация на електроенергия\", разясни Калин Литов.  Идеална маскировка с \"изключителни мерки за прикриване\" е имал и цехът за рязане на тютюн в село Ръжево Конаре, който обслужвал фабриката.   \"В тези постройки видимо нищо не се забелязва, те са празни, не са ползвани. На балите сено се вижда, че са под навес между 4 и 6 м, заставайки срещу тях не се вижда абсолютно нищо. Има специален проход, по който се стига до самата постройка, обградена от въпросните бали.  При проникването в баня в същата постройка има достъп до друго помещение със специална тръба, която да послужи за изтегляне през нея при проверка от МВР. Не са преценили, че тръбата е прекалено дълбоко вкопана и в самия й край тя бе сплескана - установено бе от специален екип на пожарната, който каза, че продължава на 60-70 м дължина.  Имаше втора поточна линия сглобена, действащата произвеждаше цигари King size, другата бе подготвена за т. нар. Slims. Нанесената вреда на бюждета е 15 милиона месечно, представете си ако бе въведена в експлоатация втората поточна линия\", изчисли Калин Литов.  ", "date": "2019.07.05", "title": "Нелегалната цигарена фабрика в с. Труд бълвала до 200 мастърбокса дневно (ВИДЕО)"}
{"url": "http://epicenter.bg/article/Patsient-skochi-ot-sedmiya-etazh-na-bolnitsata-vav-Veliko-Tarnovo-/187367/3/0", "text": "Пациент е скочил от седмия етаж на областната болница във Велико Търново. Той е загинал на място, пише \"Труд\".  40-годишният мъж направил опит за самоубийство преди няколко дни като си нарязал вените, след което е бил е приет в хирургично отделение на лечебното заведение. Лекарите зашили раните и спасили живота му.  Майка му го наблюдава постоянно, понеже той имал психично заболяване.  Самоубиецът станал, за да отиде до тоалетната, жената го последвала, но той избързал да влезе в санитарното помещение и се хвърлил през прозореца.   ", "date": "2019.07.05", "title": "Пациент скочи от седмия етаж на болницата във Велико Търново "}
{"url": "http://epicenter.bg/article/Nad-150-mln--leva-sa-dalgovete-na-bolnitsite--nyama-da-se-zakrivat-lechebni-zavedeniya-/187344/2/0", "text": "На 15 юли министърът на здравеопазването Кирил Ананиев ще представи визията на новия здравно-осигурителен модел. На изслушването в Народното събрание Ананиев гарантира, че здравни заведения в Северозапада няма да бъдат закривани, предаде БНР.  \"Независимо, че болниците няма да бъдат закривани, най-лошо е състоянието на здравните заведения във Видин, Враца, Ловеч, Кюстендил и Хасково\", заяви министърът на здравеопазването.  \"До края на годината ще има нови медицински стандарти, нови алгоритми на клиничните пътеки, нов Национален рамков договор за медицинските и денталните дейности за тригодишен период. Инвестираме с европейски средства в линейки и строителство с цел укрепване на спешната медицинска помощ. Провеждаме нова политика в областта на специализациите. Водя ежедневни разговори с банкери и кредитори за погасяване на натрупаните в годините назад милиони левове просрочени задължения\", каза министърът.  Депутатът от ДПС Нигер Джафер подчерта, че се задълбочават регионалните дисбаланси.  \"Министърът на здравеопазването има една основна задача - да осигури достъп до здравеопазване на населението на цялата територия на страната\", заяви д-р Джафер.  Министър Ананиев заяви, че се спекулира по темата и добави, че е най-важно населението да получи истинска здравна помощ. Над 150 милиона са натрупаните дългове на болниците.  Той подчерта колко е важно да бъде осигурени материалните активи на здравните заведения в Северозападна България, като обяви, че ще бъдат осигурени 30 линейки за болниците във Видин, Враца и Монтана, а за ремонти на спешните отделения и други сгради ще бъдат отделени над 3 милиона лева.  ", "date": "2019.07.05", "title": "Над 150 млн. лева са дълговете на болниците, няма да се закриват лечебни заведения "}
{"url": "http://epicenter.bg/article/Borisov-na-Sreshtata-na-varha-v-Poznan--Klyuchovata-duma-e-doverie---za-tova-tryabva-da-rabotim/187348/2/0", "text": "​„Ключовата дума е доверие – за това трябва да работим“, заяви министър-председателят Бойко Борисов в изказването си по време на Срещата на върха на инициативата „Берлински процес“ в Познан. Това съобщава правителствената информационна служба.  Пред правителствените и държавни ръководители премиерът Борисов отбеляза, че европейската перспектива на Западните Балкани няма алтернатива.  „Тя е гаранция за сигурност и стабилност в региона, устойчиво икономическо развитие, социален просперитет и продължаване на започнатите реформи в тези държави“, добави министър-председателят Бойко Борисов и акцентира, че разширяването на ЕС с шестте страни от Западните Балкани остава един от външнополитическите приоритети на България.  „За нас е важно Западните Балкани никога повече да не се върнат към състоянието на конфликти, противопоставяне и национализъм, в което се намираха през 90-те години на XX век“, посочи българският министър-председател. Той добави, че ролята на Берлинския процес в това отношение е важна и България приветства инициативата отворените въпроси между шестте държави от региона да бъдат разисквани в този формат.  „Държавите от Западните Балкани трябва да положат максимални усилия и за развитието на добросъседски отношения със своите съседи от Европейския съюз“, акцентира премиерът Борисов. Като такъв добър пример той изтъкна подписването на Договора за добросъседство между България и Република Северна Македония (РСМ), който направи възможно даването на хоризонт за начало на преговори.  „Сред приносите на Берлинския процес е програмата за свързаност, насочена към създаване на условия за икономическо развитие и насърчаване на добросъседските отношения. Включително чрез финансирането на конкретни инвестиционни проекти за регионалната инфраструктура, транспорта и енергетиката“, уточни министър-председателят Бойко Борисов в Познан.  Той отбеляза, че добрите транспортни и енергийни връзки, както и дигиталната свързаност, подобряват живота на хората в региона и спомагат действията на ЕС да станат по-видими.  „От интерес за целия регион и за европейската сигурност е цялостното изграждане на Коридор № 8, който ще позволи свързването на Черно с Адриатическо море“, заяви премиерът Борисов.  Той добави, че България е на кръстопът на Балканите и затова не само за нашата страна, но и за целия ЕС ще бъде полезно изграждането в региона на газови интерконекторни връзки със съседните страни. Те ще допринесат за сигурността и диверсификацията на енергийните доставки в Европа.  „Надявам се и в бъдеще Берлинският процес да продължи да бъде двигател за развитие на местните икономики, да допринася за сближаването на региона с ЕС и за по-добър живот на гражданите на тези страни“, завърши изказването си премиерът Борисов.  ", "date": "2019.07.05", "title": "Борисов на Срещата на върха в Познан: Ключовата дума е доверие - за това трябва да работим"}
{"url": "http://epicenter.bg/article/DPS-osazhda-vandalskiya-akt-sreshtu-sgradata-na-Glavno-myuftiystvo-/187349/2/0", "text": "Движението за права и свободи остро осъжда поредната вандалска проява срещу сградата на Главно мюфтийство в София.  Това се казва в позиция на партията, изпратена до медиите.  \"Подобни прояви на нетърпимост и крайни форми на омраза, ксенофобия и ислямофобия са заплаха за правата и свободите на българските граждани, както и ясен показател за състоянието на демокрацията в нашата страна\", казват от партията.  В ДПС са каегорични, че \"това е престъпление от религиозна и етническа омраза, а не просто хулиганска проява\".  \"Тревожен е фактът, че в повечето случаи се правят опити да се омаловажават тези недопустими за съвременна, европейска България вандалски актове, като се представят за криминални и хулигански прояви,\" пише още в позицията.  \"Ние от ДПС сме убедени, че подобен подход е не само погрешен, но и опасен защото в никакъв случай не води до ограничаване и ликвидиране на подобни ксенофобски деяния и до адекватни санкции срещу тези, които ги провокират и извършват.  Призоваваме всички държавни органи и компетентни институции да предприемат всички необходими действия за разкриване на извършителя и за прилагане на закона в цялата му строгост\", казват от ръководството на партията.", "date": "2019.07.05", "title": "ДПС осъжда вандалския акт срещу сградата на Главно мюфтийство "}
{"url": "http://epicenter.bg/article/Borisov-se-pohvali-v-Poznan-sas-snimki-na-razbitata-fabrika-za-nelegalni-tsigari-/187355/2/0", "text": "Преди началото на Срещата на върха в Познан показах снимки на колегите от разбитата вчера фабрика за нелегални цигари до Пловдив. Това написа премиерът Бойко Борисов във Фейсбук, като публикува и снимки от събитието.  Запознах ги с данните от кампанията \"Инициативата срещу незаконната търговия“, които показват, че резултатът от 3.8% за 1-ви тримесечие на 2019 г. е най-ниският от началото на Инициативата досега и е безпрецедентен в целия ЕС.   ", "date": "2019.07.05", "title": "Борисов се похвали в Познан със снимки на разбитата фабрика за нелегални цигари "}
{"url": "http://epicenter.bg/article/Zaev-kam-Borisov--Bez-tvoeto-liderstvo-nyamashe-da-ima-dogovor-mezhdu-Balgariya-i-Makedoniya-/187359/2/0", "text": " „Държавите от Западните Балкани трябва да положат максимални усилия и за развитието на добросъседски отношения със своите съседи от Европейския съюз. Несъмнено, един от добрите примери за това е подписването на Договора за добросъседство между България и Република Северна Македония, който направи възможно даването на хоризонт за начало на преговори с Република Северна Македония“. Това заяви министър-председателят Бойко Борисов по време на среща с македонския си колега Зоран Заев в Познан в рамките на Срещата на върха на инициативата „Берлински процес“, съобщиха от правителствената информационна служба.   Двамата премиери обсъдиха постиженията и предизвикателствата в двустранните отношения пред България и Република Северна Македония.  По време на разговора Бойко Борисов и Зоран Заев отбелязаха, че подписването на Договора за приятелство, добросъседство и сътрудничество даде положителен тласък в партньорството между двете страни.  „Дадохме перспектива на гражданите на Република Северна Македония и създадохме подходящите условия за подписването на Договора от Преспа“, посочи още българският премиер.  „Подписването на договора е най-големият ни успех. Без твоето лидерство това нямаше да е възможно“, заяви от своя страна премиерът на Република Северна Македония Зоран Заев и отправи покана към министър-председателя на България заедно да отбележат втората годишнина от подписването на Договора за приятелство, добросъседство и сътрудничество между двете държави на 1 август и заедно да се поклонят пред паметника на Гоце Делчев.  „Отново приеми моите чувства на приятелство и признателност към теб и България“, каза още по време на разговора премиерът на Република Северна Македония Зоран Заев.  От своя страна премиерът Бойко Борисов посочи, че през цялото време от 1992 година до днес, българската страна е настоявала единствено за обективното предаване на историческите факти.  „Удовлетворени сме, че постепенно, но надяваме се трайно, истината за общата ни история, включително и за Гоце Делчев, започва да се заявява публично от политици на най-високо ниво в Република Северна Македония, като например - президентът на страната Стево Пендаровски“, каза българският премиер.  Министър-председателят Бойко Борисов отбеляза, че в рамките на Срещата на върха на държавните и правителствените ръководители на държавите-участнички в ПСЮИЕ в Сараево идната седмица, ще има разговор и с македонския президент Стево Пендаровски.  „На ниво премиери и министри на външните работи си имаме доверие, но сега трябва да работим за доверие между администрациите ни и комисиите, за да има реален резултат. Нужна е нова динамика в работата на Комисията, която да доведе до бързи и категорични резултати до края на 2019 г., по теми като Илинденско-Преображенското въстание, Гоце Делчев и др.“, подчерта премиерът Бойко Борисов.  Македонският премиер увери министър-председателят Бойко Борисов, че и поетите публично спрямо България ангажименти, в т.ч. издаването на разрешение за възстановяване на паметника на полк. Константин Каварналиев край Дойран са в ход и вече има разрешение за възстановяване на паметника.  Очакванията са през месец октомври България и Република Северна Македония да отбележат съвместно на най-високо ниво 1005-а годишнина от смъртта на цар Самуил.  В хода на разговора двамата министър-председатели изразиха мнение, че това ще е доказателство за ефективното изпълнение на поетите от правителствата ангажименти чрез Протокола от 10 юни, подписан по време на първото заседание на Междуправителствената комисия.  ", "date": "2019.07.05", "title": "Заев към Борисов: Без твоето лидерство нямаше да има договор между България и Македония! (ВИДЕО)"}
{"url": "http://epicenter.bg/article/Pochina-deputatkata-ot-GERB-Snezhana-Dukova/187372/2/0", "text": "След продължително и тежко боледуване почина заместник-председателят на парламентарната група на ГЕРБ Снежана Дукова.  За кончината й съобщи с прискърбие колежката й Десислава Атанасова в профила си в социалната мрежа.   По-късно от пресцентъра н ГЕРБ разпространиха следното съобщение:   Почина зам.-председателят на ПГ на ГЕРБ Снежана Дукова Почина народният представител и заместник-председател на Парламентарната група на ГЕРБ Снежана Дукова. Тя беше депутат  в 41-вото, 42-рото, 43-ото и 44-ото Народно събрание. Снежана Дукова беше  дългогодишен педагог и училищен директор, както и член на Комисията по образование в парламента. Поклон пред светлата ѝ памет.", "date": "2019.07.05", "title": "Почина депутатката от ГЕРБ Снежана Дукова"}
{"url": "http://epicenter.bg/article/Borisov-v-Poznan--Blagodarya-na-Angela-Merkel--che-go-ima-Berlinskiya-protses--VIDEO--/187375/2/0", "text": "„Благодаря за прекрасното домакинство на днешната среща. Благодаря на Германия за това, че го има Берлинския процес“. Това заяви министър-председателят Бойко Борисов по време на съвместната пресконференция с премиера на Полша Матеуш Моравиецки, с канцлера на Германия Ангела Меркел и с премиера на Република Северна Македония Зоран Заев, съобщиха от правителствената информационна служба.  Те участваха в Срещата на върха на инициативата „Берлински процес“ в Познан. Премиерът Борисов изрази надежда, че с колегата си Зоран Заев ще направят добро председателство следващата година, когато двете държави ще бъдат домакини на Срещата на върха.  „Западните Балкани са шест държави, които, за радост, са оградени само от страни на ЕС, те са вътре в Европа“, подчерта българският министър-председател и допълни, че те трябва да положат усилия в опазването на мира в региона, религиозната толерантност и борбата с организираната престъпност.   „Това, което предложих на Заев, е да включим екологията и опазването на природата в нашите задачи. Ако има нещо, с което ние в Западните Балкани да се гордеем, това са красивата природа, чистотата на въздуха, на водата“, посочи Бойко Борисов.   Той беше категоричен, че е необходимо да се осигури перспектива за младите хора, които трябва да бъдат окуражавани и поощрявани да останат на Балканите.  Полският премиер Матеуш Моравиецки заяви по време на пресконференцията, че е изключително ценно страните от Европейския съюз да споделят своя опит със страните от Западните Балкани.  „Там, където съществуват някакви исторически различия, заслужава да се заложи на икономическо сътрудничество и инвестиции“, каза още Моравецки.  Полският премиер благодари на канцлера Ангела Меркел за подкрепата на инициативата „Берлински процес“ и на българския премиер Бойко Борисов за съвместното председателство на формата, което страната ни ще има заедно с Република Северна Македония.  По време на пресконференцията канцлерът на Германия Ангела Меркел заяви, политическите трудности трябва да се преодоляват от всички заедно.  „Ние от опита на Обединението на Германия знаем, че трябва да се изграждат мостове“, допълни канцлерът Меркел. Тя поздрави България и Република Северна Македония за предстоящото съвместно председателство.  Канцлерът на Германия акцентира и върху положителното развитие на отношенията между страните от Западните Балкани вследствие на честите срещи между държавните им ръководители по инициатива на българския министър-председател Бойко Борисов в рамките на Българското председателство на Съвета на ЕС.  Премиерът на Република Северна Македония Зоран Заев изрази задоволство от напредъка по процеса на сътрудничество в региона и от активната дейност по реализирането на инфраструктурните проекти.  „Такива проекти наистина показват резултата от Берлинския процес. Както каза Борисов – ние сме заобиколени от страни членки на ЕС, ние сме в Европа“, подчерта в изявлението си Зоран Заев.  ", "date": "2019.07.05", "title": "Борисов в Познан: Благодаря на Ангела Меркел, че го има Берлинския процес (ВИДЕО) "}
{"url": "http://epicenter.bg/article/Borisov--Podkrepih-Stanishev-kato-balgarin--Kade-e-dramata---VIDEO--/187376/2/0", "text": "Станишев е лидерът на ПЕС. Избрали са го в цяла Европа европейските социалисти за лидер. Това коментира пред журналисти в Познан премиерът Бойко Борисов по повод днешното изявление на Изпълнителното бюро на БСП, което се разграничи от думите на президента на ПЕС, че премиерът Бойко Борисов действа като държавник, а не като политик.  \"Не съм гласувал за Станишев, побеждавал съм го на избори, но сме запазили нормално европейско поведение. Подкрепих Станишев като българин така, както премиерът на Холандия Марк Рюте с цялата си душа и сърце подкрепи Франс Тимерманс, въпреки че преди това той го беше победил на изборите. Така и аз подкрепих Станишев. Къде е драмата, в кое е драмата?\", попита Борисов.  \"И той ми е казал едно \"Благодаря\"... Ти разбираш ли за какви хора става въпрос? Тези, които претендират, че искат да ходят в Европа“, допълни по адрес на БСП министър-председателят.   „Виждате тук как се отнасяме един към друг с приятелство, с уважение“, коментира още Борисов.  ", "date": "2019.07.05", "title": "Борисов: Подкрепих Станишев като българин. Къде е драмата? (ВИДЕО) "}
{"url": "http://epicenter.bg/article/Stanishev--Voyni-v-BSP-ne-sam-vodil--te-sa-me-napadali/187377/2/0", "text": "Нелепо е да се поставя под съмнение моята политическа линия – аз съм политикът, провел най-много политически битки с Бойко Борисов, но в случая му благодарих за държавническата позиция при преговорите за водещите постове в Европейския съюз. Това заяви председателят на ПЕС Сергей Станишев. Той коментира позицията на БСП, разпространена по-рано днес. В нея изпълнителното бюро на партията се разграничава от думите на Станишев, че премиерът е действа като държавник, а не като политик, наричайки тази оценка „неадекватна“. „Преди да се коментира нещо е добре да се прочете, защото да се подлага на съмнение моята политическа линия е нелепо. Аз съм политика, който е провел най-много политически битки с г-н Борисов и сигурно ще води и още. Дори днес коментирах и това гласуване в парламента по инициатива на ГЕРБ за субсидия, което е много вредно за демокрацията в България, за политическия процес\", заяви Станишев. Той подчерта, че неговата позиция е точно обратна, че най-почтеното към гражданите е да се финансират партиите прозрачно за сметка на бюджета. „Друг е въпросът за размера на субсидията, който винаги може да се дискутира, въпреки че и тук имаме много спекулации колко е необходимо за нормален политически живот на кампании, които са прозрачни и ефективни наред с това, за да може посланията на партиите да достигнат. Но този стремеж да се играе хем популистки, защото знаем хората, ако партиите да получават нула. Но тогава ще ги напазарува бизнеса. И наред с това да постави опозицията на колене финансово, това не е демократично”. Станишев добави, че с Борисов имат много спорове, но той се държал като държавник, подкрепяйки кандидатурата му, което според него е нормално. „Това биха го оценили положително повечето български граждани, защото сме имали случаи, когато българите сами пречим наши кандидатури, както беше с Ирина Бокова. И затова аз му благодарих за това нещо и също така казах, че аз ще работя с всички български политически сили, както и досега, когато касае българския интерес. Както беше за пакета мобилност, както е за Шенген, както е по други въпроси, което изобщо не отменя моите различия. Извинявайте, малко ми е смешно, много от привържениците на председателя на Националния съвет – най-яростните й защитници, са правили договорки Борисов зад гърба ми, когато аз бях лидер на БСП и аз го знам. Не са те тези, които да ми дават оценка\", допълни председателят на ПЕС. На въпрос дали това е реакция на БСП или на ръководството срещу номинацията му за шеф на Европарламента. Той обясни, че не вярва изпълнителното бюро да се е събирало, някой го е написал и издиктувал.   „Всички знаят, аз войни в БСП никога не съм откривал, срещу мен са откривали и са ме нападали, и са водили войни, но смятам това за безкрайно вредно за партията, нездравословно и отслабващо, защото има един принцип и той е човешки принцип. Ти ако в своето семейство не можеш да осигуриш мир и спокойствие и диалог, енергия за политическа битка, то кой ще ти даде управлението на държавата”, допълни още Станишев.   Източник: ", "date": "2019.07.05", "title": "Станишев: Войни в БСП не съм водил, те са ме нападали"}
{"url": "http://epicenter.bg/article/Pazardzhik--Bedstveno-polozhenie-e-obyaveno-vav-Vetren-zaradi-porazheniya--naneseni-ot-burya-i-obilen-dazhd/187380/2/0", "text": "Обявено е бедствено положение за територията на град Ветрен. Това съобщи за Радио „Фокус“ – Пазарджик кметът на града Радослав Лютаков. Бедственото положение е обявено със заповед на кмета на Община Септември Марин Рачев.  Причината са поражения, нанесени от разразилата се буря днес между 16.00 и 17.00 ч. В резултат на обилния дъжд водата по улиците в града е заляла тротоари, като е достигнала и до къщи.  В резултат на бурята целият асфалт по главната улица във Ветрен е изровен и пътят е непроходим. Причината за това е, че по улицата е бил положен само първи слой асфалт при извършвани ремонтни дейности.  Според кмета на Ветрен близо до моста на ул. „14“ се е оформило свлачище, което е достигнало почти до къщите и създава опасност за домовете на хората.  Лютаков поясни, че все още не е ясно докога ще бъде в сила бедственото положение.  ", "date": "2019.07.05", "title": "Пазарджик: Бедствено положение е обявено във Ветрен заради поражения, нанесени от буря и обилен дъжд"}
