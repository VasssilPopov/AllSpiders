{"url": "http://epicenter.bg/article/Valeri-Simeonov--Komisiyata-po-hazarta-prosto-si-e-pasuvala/205333/2/0", "text": "Гост днес в сутрешния блок на Нова телевизия бе Валери Симеонов, лидер на НФСБ, вносител на промените в Закона за хазарта, които вчера бяха приети на птърво четене от депутатите в Народното събрание.  Той разкри, че в хазарта има годишна злоупотреба за милиони.    „ “, заяви Симеонов.    „Всичко казано досега се потвърждава“, категоричен бе той.    Според него      На въпрос дали не трябва всичко да започне от братя Найденови (Цветомир Найденов и Боян Найденов), които първи са разкрили всичко, Симеонов отговори, че твърдението е напълно вярно и поясни, че според него те вече са разпитани. По думите му,      \" , разкри още Симеонов.   \" , обясни той.  Валери Симеонов коментира и случващото се между прокуратурата и президента с думите, че е редно да се дадат 100 дни на главния прокурор и после да се говори.     Не съм юрист, не съм от прокуратурата, но не мисля, че това е правилно, защото  по-скоро прилича на начало на някаква кампания. ..Кое  било нарушение, какво било... Мисля, че е редно п  Президентът не би трябвало да е толкова категоричен, като чухме как дава препоръки нещата \"да се оттаковат\". Преминават се границите на допустимите отношения между институциите. Фактът, че Радев има едно назначаване на съпругата му е всеизвестен“, каза Симеонов.  „  заключи Валери Симеонов.  ", "date": "2020.01.30", "title": "Валери Симеонов: Комисията по хазарта просто си е пасувала"}
{"url": "http://epicenter.bg/article/Ot-prezidentstvoto-priznaha--che-sa-prashtali-esemes-na-Geshev-/205373/2/0", "text": "Интригата се върти от вторник, когато стана ясно, че главният секретар на държавния глава полк. Димитър Стоянов е пращал СМС-и на главния прокурор, за да го привика на среща на \"Дондуков\"2. Иван Гешев отказал. Димитър Стоянов обаче запази мълчание, въпреки настойчивите опити на медиите да се доберат до истината.    и разпространиха следното съобщение до медиите:     \"          тъй като по време на годишната пресконференция той беше няколко пъти питан от журналистите дали е правен опит от екипа му за негова среща с Гешев.  отговори държавният глава на въпроса на БНР: Н   Излиза, че президенът или скри в този ден истината пред медиите, или не е знаел какви ги върши Митко (Димитър Стоянов), или днес в опит да замаже положението, прессекретариатът му нескопосано го вкарва в поредната интрига с изречението:  Ако това е вярно, то трябваше да бъде казано на пресконференцията, когато бе зададен този въпрос.   Освен това, когато държавният глава кани за среща главния прокурор по такава важна тема като шпионския скандал - това не става чрез СМС-и на чиновници, а по протокол.   Днес се оказва се, че наистина е имало опити от президентството да се свържат с Гешев, за да се уреди среща, независимо по каква тема.    „  на който вероятно президентът Радев, вероятно казва да смачка проверката на антикорупционната комисия по отношение на съпругата му“, каза пред журналисти Иван Гешев преди заседанието на ВСС днес. ( )   са точните думи на президента по повод исканите от КПКОНПИ документи по проверката за назначението на \"Деси\". И допълва   В началото на седмицата Иван Гешев отправи искане до Конституционния съд за тълкуване на чл. 103 от Конституцията, разпоредбата, която засяга имунитета на президента, а във вторник от ВКП съобщиха, че прокуратурата преустановява всякакви контакти с президентството, освен официалната писмена комуникация. Ден по-късно от ВКП съобщиха, че прокуратурата преустановява всякакви контакти с президентството, освен официалната писмена комуникация.  ", "date": "2020.01.30", "title": "От президентството признаха, че Митко (Димитър Стоянов) е пращал СМС-и на Гешев"}
{"url": "http://epicenter.bg/article/Konte-za-italianskiya-bokluk-u-nas--Da-izkorenim-vseki-strak-nelegalnost--Borisov--Shte-gi-smazhem-/205377/2/0", "text": "Разбрахме се с колегата Конте буквално да ги смажем виновните за нелегалните отпадъци от Италия. Това каза премиерът Бойко Борисов на брифинг след срещата с италианския министър Джузепе Конте, предаде репортер на Агенция „Фокус“.    „Запознах колегата с това, което нашумя в последния месец с отпадъците, които идват от Италия. Това, което се разпоредихме и се разбрахме, е буквално да ги смажем, ако има такива, които да се възползват от правомощията, които имаме в Европа за свободно движение на товари, защото то е много ясно регламентирано как могат да се движат и с какви сертификати“, подчерта Борисов.   „Така че всеки, който се опита да заобиколи закона, на двамата вътрешни министри ще разпоредим. А можем да въоръжим магистратите да направят много бърза операция и в рамките на седмица от двете страни да се разбере имало ли е някакъв проблем. Имам пълната увереност от премиера Конте, че ще помогне максимум да уточним и да накажем виновните, ако такива има“, допълни още премиерът.   \"И двата народа се чувстват принадлежащи на ЕС. С Борисов говорихме по много теми. Заявихме общата ни воля да работим по въпросите за миграцията. Убедени сме, че всички страни трябва да дадем най-доброто от себе си по тази тема. Продължаваме да работим усилено и за зелена енергия,\" заяви Джузепе Конте.    Италианският премиер благодари на премиера Борисов за поканата.    \"Друга тема, която е важна и за двамата, е за израстването на Европа. Говорихме и за финансовата рамка. Потвърдих на моя приятел Борисов, че Италия поддържа ангажимента по завършване на процесите \"Шенген\" и за влизане в еврозоната. Като гледам колко работа е свършило правителството, колко работа е свършил Борисов, България е отправна точка за целия регион. Тя е страна, която осъзнава своите функции в региона. За това обръщаме огромно внимание на всички иницииативи. България е голям съдружник и приятел на Италия, важна ключова фигура\", добави италианският премиер, цитиран от Нова тв.    Според него отношенията с България са прекрасни. Той е убеден, че отношенията между двете страни могат да бъдат още по-здрави.    \"Италианските компании биха искали да нарастне тяхното присъствие в България. Искаме да задълбочим тези отношения. Искаме да акцентираме върху обучението, развитието на човешкия капитал и ролята на България като важна линия, която разделя Балканите и Турция. убедени сме, че областта на отбраната също имаме прекрасни отношения\", добави Конте.    \"По никакъв начин не трябва да се допускат нелегални превози на отпадъчни вещества. Нашите страни искат да живет в чиста околна среда\", заяви още италианският премиер.    \"Принципът за свободно циркулиране на хора и стоки не значи, че трябва да циркулират нелегално. От гледна точка на околната среда и здравето на хората, Италия е в началото на тази битка. Смята, че това ще доведе до скорошни резултати. Трябва да бъде изкоренен всеки стрък на нелегалност\", заяви Джузепе Конте относно вноса на нелегален боклук от Италия у нас.    \"Изглежда невъзможно, но след като говорихме днес, стана ясно, че много бързо може да се намери произхода и двете организации. И днес има 100 контейнера на пристанището във Варна. Ако отпадъкът отговаря на законите на двете държави - добре. Ако не отговаря - всеки ще си понесе отговорността. Убеден съм, че ще ги смажем\", категоричен бе Борисов по темата.    \"В сферата на енергетиката работим много силно. В сферата на отбраната - ползваме италианска техника. В промишлеността сме на все повече проценти ръст. По темата Берлински процес, Италия е водеща държава в него. Това, че на България и Македония бе дадена възможност да са домакини, означава много. Именно за това действаме много активно за Коридор 8, който свързва Черно море и Истанбул\", заяви премиерът Бойко Борисов.    Българският министър-председател заяви, че се надява Джузепе Конте да посети римските антични сгради в страната, за да се почувства като у дома си.    Преговаряме с французите и германците да приберат нашите съграждани от Китай, заяви Борисов по темата за епидемията, която тревожи целия свят.   „Надали има човек, който да не е притеснен от този коронавирус. Мога да кажа за българските граждани, които са там, че българският министър е в непрекъснат контакт. Преговаряме с французите и германците - ние имаме няколко човека, само да ги приберат те, за да не пращаме ние самолет“, каза още той.    „Доста е притеснително всичко това, което се случва там. Имаме готовност от Европа да си приберем българските граждани в България. Това, което научавам от новините, е, че непрекъснато в различни държави се появяват заразени хора. Това означава, че тази епидемия ще нарасне лавинообразно в последствие и може би Европейският съюз трябва да отреагира по някакъв начин. Повтарям това няма как нито една държава да го направи сама, ние сме толкова свързани, че просто да има сериозно европейско решение\", допълни още премиерът Борисов.    \"Не сме обезпокоени особено относно коронавируса, но сме много бдителни и вниманието ни е насочено изцяло в тази насока\", каза Джузепе Конте.    „Италия е на едно от първите места от страните, които се борят с това и се борят с превенция. Това е смисълът - да се работи превантивно и да се ограничава до максимума разпространението на вируси. Така че вниманието изцяло е отделено на тази тема. Разбира се, не само то моя страна, но и участието на всички министри, моментално сме набелязали мерки, които да бъдат взети за нашите пристанища, за да няма никакви условия за риск“, каза той.    „Всеки момент в реално време сме във връзка. Разбира се, без да имаме намерение да всяваме паника и да даваме някаква аларма, която да е прекомерна, но завишено внимание и активиране на всички възможни сили, за да се ограничи разпространението на този вирус. Не сме обезпокоени особено, но сме много бдителни и вниманието ни е насочено изцяло в тази насока“, подчерта Конте.   ", "date": "2020.01.30", "title": "Борисов: Разбрахме се с премиера Конте да смажем виновните за нелегалния боклук от Италия! (ВИДЕО)"}
{"url": "http://epicenter.bg/article/Emil-Dimitrov-predupredi-oblastnite-upraviteli-i-kmetovete-za-bokluka-/205384/2/0", "text": "Министърът на околната среда и водите Емил Димитров изпрати писмо до областните управители и Националното сдружение на общините в Република България за засилен контрол с цел предотвратяване на нерегламентирано съхранение на отпадъци и изхвърлянето им на нерегламентирани места. Това съобщиха от пресцентъра на МОСВ.   Писмото е във връзка със зачестилите случаи с опити за изхвърлянето на отпадъци на неразрешени за целта места след въвеждане на засиления контрол и проверки на държавни институции, включително ДАНС, МВР и РИОСВ.    МОСВ инициира редица мерки за подобряване на ефективността и координацията на контролните органи на границата на страната и общността, с цел предотвратяване на незаконен внос на отпадъци. Чрез своите контролни органи по места в лицето на РИОСВ са предприети допълнителни мерки за контрола на площадки и съоръжения за дейности с отпадъци.    Писмото е насочено към местните власти, тъй като отговорността за недопускане изхвърлянето на отпадъци на неразрешени за това места и създаване на незаконни сметища на територията на общините е на кмета на съответната община. В правомощията на областните управители е да координират работата на органите на изпълнителната власт и техните администрации на територията на областта по отношение провеждането на държавната политика по опазване на околната среда.    В случай на установено нерегламентирано съхранение или изхвърляне на отпадъци, следва да бъдат информирани незабавно съответното РИОСВ, на чиято територия са установени замърсяванията и да бъдат предприети действия по тяхното премахване и предаването им в съоръжения за законосъобразно третиране.  ", "date": "2020.01.30", "title": "Емил Димитров предупреди областните управители и кметовете за боклука!"}
{"url": "http://epicenter.bg/article/Borisov-pokaza-na-Konte-bazilikata--quot-Sv--Sofiya-quot--/205385/2/0", "text": "Министър-председателят Бойко Борисов показа на премиера на Италия Джузепе Конте един от символите на столицата ни – базиликата „Св. София“. Това съобщи правителствената информационна служба.    Тя е издигната в сърцето на източния некропол на Сердика в периода края на V - началото на VІ в. и е построена върху останките на няколко по-ранни църкви, като всяка следваща е по-голяма от предишната.    Храмът носи името на Светата Божия Премъдрост – едно от проявленията на Божия син. А през XIV в. настоящата столица на страната ни приема също името на базиликата.    Един от акцентите днес в срещата на министър-председателя Бойко Борисов и италианския премиер Джузепе Конте бе именно двустранното сътрудничество в областта на културното наследство, както и обмяната на опит в сферата на археологията.    България и Италия имат много какво да покажат на света – страната ни е на трето място по артефакти в Европа именно след Италия и Гърция.  ", "date": "2020.01.30", "title": "Борисов показа на Конте базиликата \"Св. София\" "}
{"url": "http://epicenter.bg/article/Karakachanov-iska-proverka-na-shefa-na-VVS-gen--Tsanko-Stoykov/205386/2/0", "text": "Това стана ясно от думи на вицепремиера пред медии в парламента, където той бе извикан на изслушване в ресорната парламентарна комисия.   Цонков е основно действащо лице в СРС-тата, които прокуратурата пусна преди два дни.    Министър Каракачанов е провел разговор         „Нямам навика да коментирам разговорите си с българските генерали. Само мога да кажа, че   каза пред медиите министър Красимир Каракачанов.    На въпрос какво ще промени проверката, Каракачанов заяви, че поне ще бъде повече информиран. Той    припомня, че по отношение на ген. Стойков към този момент се знае, че той е разследван от Спецпрокуратурата и за него са приложени разрешени от съдия СРС-та.   Разпространените записи са направени през април 2019 година и не е ясно защо досега прокуратурата, ако е била е убедена в \"престъпната дейнаст \" на ген. Стойков, не е предприела нищо срещу него, не е поискала отстраняването му и той продължава да стои на поста си?     - един с президента Радев и два с негови подчинени. В разговора с Радев командващият ВВС се опитва да осуети проверката на КПКОНПИ по отношение на назначението на Десислава Генчева/Радева за пиар на ВВС през 2012 година с думите: \"  В разговора с президента ген. Стойков казва, че дал указания    От изтеклите записи се прокрадва съмнението, че има умишлено унищожени документи, но не става ясно кой ги е унищожил и защо.  Стойков уверява държавният глава:             ", "date": "2020.01.30", "title": "Каракачанов иска проверка на шефа на ВВС ген. Стойков по казуса с назначението на Деси Радева"}
{"url": "http://epicenter.bg/article/Deputatite-otnovo-udalzhiha-sroka-na-komisiyata-po-kazusa-s-programa--Horizont--na-BNR-/205392/2/0", "text": "Депутатите отново удължиха срока на временната анкетна комисия за прекъсването на програма „Хоризонт“ до 23 февруари. Мотивът е, че в комисията се очакват мониторингови доклади за работата на БНР, съобщава националното радио.    Освен спрения сигнал, се проучват и твърденията за политически натиск върху ръководството и журналисти от Българското национално радио.    Депутатът от БСП Иван Ченчев уточни, че освен мониторингът за работата на БНР се изчаква и докладът на прокуратурата, който на едно от първите заседания на комисията тогавашният главен прокурор Сотир Цацаров обеща.    „Тогава прокуратурата обеща да предостави на комисията съответните данни от проверки и от други средства, даже и СРС-та и какво гласят, за да можем конкретно и точно да установим истината и на базата на нея да си направим доклада. Така че това е и другият мотив“, каза той.    Съпартиецът на Ченчев, Антон Кутев, упрекна работата на парламента и настоя депутатите да намерят начин да накарат всички държавни органи да работят по-бързо и в срок.    „Има проблем с безкрайно дългите комисии. Създаваме ги за месец, после работят половин година. Да не вземе да се окаже, че сега, преди да сме решили проблема с предишния директор на радиото вече имаме нов, защото чувам, че в момента има явни съмнения за това как е избран новият генерален директор на радиото. Да не се окаже, че трябва да правим следващата комисия, преди да сме приключили тази, защото това също е въпрос,“ обясни Кутев.    Председателят на временната комисия по казуса „Хоризонт“ Тома Биков от ГЕРБ заяви пред депутатите, че е разговарял с новия главен прокурор Иван Гешев относно доклада на държавното обвинение.    „Попитах дали по отношение на разследването има някакви нови факти и обстоятелства, с които комисията трябва да бъде запозната. От прокуратурата казаха, че към момента нямат нови факти и обстоятелства. Ако тази комисия приключи работата си, има и постоянна комисия за култура и медии, в която главният прокурор би могъл да бъде изслушан, ако има какво да каже“, каза Биков.    Депутатите удължиха и срока на временната комисия за проучване на изнесените в европейски и български медии твърдения за скандалната подкупна схема за придобиване на българско гражданство от чужди граждани с един месец.  ", "date": "2020.01.30", "title": "Депутатите отново удължиха срока на комисията по казуса с програма „Хоризонт“ на БНР "}
{"url": "http://epicenter.bg/article/Stanishev--EK-zalozhi-klyuchovite-prioriteti-na-PES-v-rabotnata-si-programa/205393/2/0", "text": "„Доволен съм, че ключови приоритети на социалистите са отразени в първата работна програма на новия състав на Комисията, която задава посоката до края на мандата. Това е историческа промяна в политическия курс на ЕС към устойчив и социален модел, в разрез с досегашната практика десницата да налага своите приоритети. Знаково беше, че инициативите на ЕК за предстоящата година бяха представени от еврокомисаря - социалист Марош Шефчович.“   Това заяви президентът на ПЕС и български евродепутат Сергей Станишев по повод представената по-рано днес в пленарна зала на ЕП работна програма на Европейската комисия за 2020 г.     Очаква се и представянето на редица мерки в дигиталната сфера, предвиждащи подобряване на условията на труд на работниците в онлайн платформите.  „Завоят към повече леви политики в ЕС е резултат от сериозната битка, изнесена от семейството на социалистите, през последните месеци. Важна роля играе и изравненият политически баланс в Еврокомисията след евроизборите. Левите комисари са девет на брой, колкото и на ЕНП, и заемат ключови за социалистите постове като икономика, регионално развитие и работни места. Доволен съм, че те изпълняват предизборните си обещания и са движещата сила зад новите предложения на Комисията. Разбира се, настоящата подкрепа на ПЕС за ЕК не е безусловна. Социалистите ще продължаваме да следим внимателно работата на Комисията, за да предотвратим тръгването по наклонената плоскост, по която пое и Юнкер - добри намерения на думи, но нито желание, нито капацитет за реализиране на социални политики“, заяви Станишев. Обявените днес приоритети на ЕК се очаква да бъдат представени под формата на законодателни инициативи в рамките на следващата година. Преди да бъдат реализирани, те трябва да бъдат договорени с Европейския парламент и държавите-членки в Съвета, а резултатът от новите политики до голяма степен зависи и от определеното за целта финансиране. „Първият сериозен тест за осъществяването на предвидените социални политики са преговорите за следващ бюджет на ЕС. За момента държавите-членки в Съвета предлагат сериозно орязване - близо 240 млрд. евро по-малко от позицията на Европарламента. Пазарлъците между европейските лидери предстоят в края на февруари, но за всички трябва да е ясно, че дългосрочният бюджет на ЕС не е игра на цифри, а на политики. А политики не се правят без ресурси“, категоричен беше президентът на ПЕС.", "date": "2020.01.30", "title": "Сергей Станишев: ЕК заложи ключовите приоритети на ПЕС в работната си програма!"}
{"url": "http://epicenter.bg/article/Vasil-Bozhkov--Chuvstvam-se-zastrashen-za-zhivota-si--opasyavam-se-da-se-varna-v-Balgariya/205332/3/0", "text": "Това заяви бизнесменът Васил Божков, който се включи по телефона в сутрешния блок на БТВ.   Бизнесменът каза още, че    \"Нека да не бъркаме Търговското право с Наказателното право. Васил Божков си е платил всички данъци. Ако компанията има търговски задължения, ще ги платим, ако нямаме, това е\", каза Божков в ефира на БТВ. \" категоричен е той.   \"Не знам защо точно сега се повдига тази тема\", учуден е собственикът на \"Нов Холдинг\". \"  Дължа пари, какви пари дължа?   Не знам защо арестуват хора, които са невинни\", изтъкна бизнесменът. Той е категоричен, че никога не е правил опити за подкуп и не е влияел на решениета на Комисията по хазарта.   каза още бизнесменът и се зачуди какво си представят разследващите, че ще намерят като документация в 13 офиса на компании, което да доказва изброените престъпления, които отрече.    „  каза още Божков и уточни, че при претърсванията „нищо не е взето от офисите.  , каза той.  „Как да се върна при това положение? Даже аз се чувствам застрашен за живота си. , заяви бизнесменът. Той посъветва прокуратурата да търси нарушения по-високо от Комисията по хазарт.    „ , посочи Божков.    Бизнесменът обяви още, че за всичките 5 години Националната лотария „сигурно е спечелила няколко стотин милиона. Но при всички положения не са толкова, колкото Гешев твърди, че сме откраднали”.    категоричен е Божков. \"За няколко години е спечелила няколко стотин милиона лева, но не и толкова, колкото казва Гешев\", стана ясно от думите му.   ). , попита Васил Божков.   Божков отрече да е оказвал каквото и да е влияние на решенията на Комисията по хазарта.    „Бизнесът е строго регулиран. Няма как да се влияе”, заяви Божков.    От прокуратурата досега никой не се е опитвал да се свърже с мен\", каза още Васил Божков.    \"  А именно за всички лица, за които се съберат доказателства, да бъдат изправени пред българския съд. Не може плюсовете да са само за едни – за богатите, а минусите – за огромна част от други хора. Време е всеки да плати цената за това, което прави. Ние не преследваме богати хора. Въпросът е, че всеки трябва да си спазва задълженията”, каза вчера след спецакцията в офисите на Божков главният прокурор  „Отделно той е обявен за национално издирване, издадена европейска заповед за арест и е обявен за международно издирване, тъй като е установено, че е напуснал страната”, каза още Обвинител № 1.    Днес спецпрокуратурата решава на кои от задържаните 16 души при вчерашните акции в Комисията по хазарта да повдигне обвинения.    ", "date": "2020.01.30", "title": "Васил Божков: Чувствам се застрашен! Ако се върна, ще ме арестуват. Какво ще правя в ареста?"}
{"url": "http://epicenter.bg/article/-quot-Doyche-bank-quot--izleze-na-zaguba-ot-1-5-mlrd--evro-prez-poslednoto-trimesechie-na-2019-godina-/205356/4/0", "text": "\"Дойче банк\" (Deutsche Bank ) отчете през последното тримесечие на миналата година изненадващо голяма загуба от 1,5 млрд. евро, което доведе до загуба за цялата 2019 година в размер на 5,3 млрд. евро (при печалба от 341 млн. евро през 2018) в резултат на високата цена от провежданото преструктуриране на водещата германска финансова институция, предава БНР.    Очакванията на финансовите пазари бяха за по-скромна загуба от 1 млрд. евро през четвъртото тримесечие и от 5 млрд. евро в рамките на изминалата година.    След провалените през миналата година преговори за сливане с нейния конкурент \"Комерцбанк\" (Commerzbank), \"Дойче банк\" предприе смел план за преструктуриране на стойност 7,4 млрд. евро, включващ съкращения на 18 000 работни места до 2022 година, закриване на някои поделения и основен ремонт в банковия мениджмънт.    Приходите на \"Дойче банк\" за последното тримесечие се свиха с 4% спрямо година по-рано до 5,3 млрд. евро, като в рамките на цялата 2019 година нейните приходи се понижиха с 8% до 23,2 млрд. евро. Целта на банката е да постигне приходи от 24,5 млрд. евро до 2022 година.    Изпълнителният директор Кристиан Севинг заяви след представянето на банковия финансов отчет:    \"Новата ни стратегия набира скорост. Стабилизирането на приходите през втората половина на 2019 година и постоянната ни дисциплина по отношение на разходите допринесоха за по-добри оперативни резултати, отколкото през 2018 година. Нашият клиентски бизнес се развива добре. Със силната ни капиталова позиция и коефициент на базовия собствен капитал от първи ред (Common Equity Tier 1) от 13,6%, ние сме силно уверени, че можем да финансираме нашата трансформация със собствени ресурси и да се върнем по пътя на растежа\".    Въпреки слабите финансови резултати акциите на Deutsche Bank AG на борсата във Франкфурт успяха да заличат първоначален силен спад с над 4% към 7,62 евро за една акция и вече се търгуват към вчерашните нива на затваряне около 8,0 евро.  ", "date": "2020.01.30", "title": "\"Дойче банк\" излезе на загуба от 1,5 млрд. евро през последното тримесечие на 2019 година "}
{"url": "http://epicenter.bg/article/Dots--Antoniy-Galabov--Prezidentat-Radev-opitva-da-si-sazdade-obraz-na-zhertva-na-insinuatsii/205335/11/0", "text": "Имаме силна прокуратура. Около 97 % от обвиненията завършват с осъдителни присъди. Това означава, че прокурорите у нас нямат смелостта да повдигат обвинения, когато не са сигурни, че ще бъде постигната присъда. Иска ми се да бъде прокуратурата още по-решителна, прокурорите да рискуват, ако има достатъчно доказателства, да се задейства, за да може българските граждани да знаят, че има съд. Това заяви в сутрешния блок на БНТ политологът доц. Антоний Гълъбов.    Той коментира и питането на главния прокурор до КС относно имунитета на президента. \"Публикуваният доклад е аргумент за спиране на производството, което не е водено срещу президента, а срещу командващия ВВС. Това би трябвало да сложи точка на това изречение, а не да започне ново изречение. Ясно е, че главният прокурор не може да разследва президента и тъй като в края на своя отчет Радев посочи, че главният прокурор трябва да аргументира своето питане до КС, това като че ли дойде като отговор\", посочи проф. Гълъбов.    Според него няма сблъсък между институциите. \"Конфликт щеше да има, ако институции навлизаха в правомощията на други. Няма и междуличностни сблъсъци. Хората го възприемат като остър тон и неразбирателство между двама души. Имаме една амбициозна позиция от страна на президента и толкова. Но имаме общо повишаване на напрежението в обществото, включително и извънпарламентарен опит за възраждане на ситуацията от 2013 г. с групи за натиск. Имаме и една амбициозна позиция на президента, с която навлиза в предизборната си кампания. Имаме опит на президента да доминира политическия дневен ред, което не е работа на държавния глава\", убеден е политологът.    По думите му, президентът Радев опитва да си създаде образ на жертва на някакви инсинуации срещу него и семейството му. Много се извинявам, но той е държавен глава, а не жертва. Ние преживяхме края на мандата на президента Плевнелиев, който беше обект на толкова неприемливо тежки атака не само по отношение на личния му живот, а за всичко, което прави. В сравнение с това, опитът на президента да се представя като жертва е доста неадекватен. \"Това, което ме притеснява при президента е, че след като обезсмисли отлагателното вето, сега е на път да обезсмисли и Консултативния съвет. Той го използва да лансира вижданията си\", коментира политологът.    По думите му трябва да се прекратят опитите да бъдат плашени хората - като се прави с темата за здравето им.", "date": "2020.01.30", "title": "Доц. Антоний Гълъбов: Президентът Радев опитва да си създаде образ на жертва на инсинуации"}
{"url": "http://epicenter.bg/article/Kinokritikat-Aleksandar-Donev--18---sivo---100---evropuding-/205418/6/0", "text": "        Все пак последното, което може да очаквате от един „европудинг“ е недостатъчен кинопрофесионализъм. Само че той е концентриран изцяло в техническите компоненти – визия, монтаж, звук – които наистина в този филм са на европейско равнище.   Актьорското изпълнение е прилично, макар и без особени проблясъци, а музиката – изобилна и обслужваща функционално кривата на емоциите.   Сценарият също изглежда на пръв поглед ловко сглобен, а режисурата внушава увереност и професионализъм. Всичко е направо прекрасно, но само докато не започнеш да си задаваш въпроси за какво всъщност става дума.   Странно е как обикновената публика в българския киносалон днес е впечатлена, дори изненадана, че външно на този филм всичко му е наред, а въобще не се замисля, че „отвътре кънти на кухо“.   Онези обаче, които наистина са чели романа на Захари Карабашлиев „18 % сиво“, би следвало да са потресени или най-малкото объркани от онова, което гледат на екрана със същото заглавие.   Ефектът е сходен като при бързо изпадналия в нелегалност „експеримент“ в жанра екранизация по романа на Владимир Зарев „Разруха“.  Макар че похватите  в двата случая са коренно различни.    Във филма на режисьора Попзлатев сюжетът преднамерено е затлачен от неадекватни външни литературни израстъци. Те на практика саботират повествованието на писателя Зарев, което само по себе си е достатъчно кинематографично, социално и политически ангажирано, и не се нуждае от особени литературни или други „патерици“.   В случая с романа на Захари Карабашлиев е приложен методът на осакатяването и изкълчването. Въпросът не е само в пренасянето на сюжета от САЩ в Европа,  което си е доста радикална „трансплантация“, а и Карабашлиев винаги е подчертавал, че местата на действие при него далеч не носят само географски смисъл.   Нито пък  само в променената фактология около главния герой, или в историята на неговата любима, или в замяната на чувала марихуана - с килограм хашиш. /Впрочем „магическата“ поява на тази дрога и още по-странното ѝ изчезване от екранния  сюжет може да вдъхне драматургическо самочувствие  на немалко автори на студентски филми./   Не е въпросът дори в премахването на напрегнатата интрига, която беше един от най-силните кинематографични елементи в романа. Най-фрапиращо е подменен духът на повествованието, начинът на изразяване, а и на мислене на главния герой.   Плебейският бунт на Зак от романа, е подменен от високомерната, почти аристократична неудовлетвореност на екранния персонаж, изпълняван от леко досадния вече Видинлиев.    Изказът на Карабашлиев, силно повлиян от телеграфния „антилитературен“ стил на американската белетристика и от модерното независимо кино, е префасониран в банална псевдоартистична мелодрама „made inEurope”, която в наше време трудно вече намира място дори на телевизионния екран.     От плътта на романа е ампутирана най-автентичната и може би най-вълнуващата за българския читател част: разказът за мизерията и хаоса на 90-те години в България.    Този аспект сигурно  е бил счетен за „непродаваем“ на хипотетичната западноевропейска публика и поради тази причина тотално изключен от действието. В романа на Карабашлиев обаче „деведесетарската“ биография на героя, макар ималка по обем страници, е ключова при разбиране на неговото американско пътешествие от мексиканската граница до Ню Йорк.   За българското общество днес интелектуалното преработването на това пост–десетоноемврийско десетилетие има изключително важно значение за проумяване на нашето съвременно битие и разчитане на профила на главните действащи лица в него.   Но да не се задълбочаваме в онова, което по една или друга причина отсъства, а да видим какво е налично и какъв смисъл носи то. Според филма „18 % сиво“  от сюжета на романа най-много е останало от разказа за преживяването на една раздяла – отначало зрителят е подведен да си мисли, че тя е временна, за да бъде шокиран на финала с терминалната ѝ окончателност.   Изненадата е необходима, за да се прикрие баналността на отношенията и свързаните с тях перипетии – любовно щастие, банално всекидневие, усешане за липсваща взаимност, ревност и подозрения, разочарование, раздяла, смърт.   Вкарана е даже някаква братска любов, от която няма и помен в романа. Може би намек за  продуцентски автобиографизъм.   Банални са обаче не емоциите, а мелодраматичните контексти, в които те са ситуирани, а най-вече филмовите средства за тяхното представяне.   Същото усещане за вторичност, което изглежда симпатично с наивността си в небрежните евтини филми на Ники Илиев, тук е дразнещо претенциозно. Независимо от високобюджетната (за родна продукция) съвременна визия във филма „18 % сиво“ липсва интересен психологически прочит на модерните човешките отношения.   Типажите, които героят среща по пътя си, са доста клиширани и нищо чудно да сте ги срещали и в други европейски копродукции от жанра „роуд муви“:  английският умерено наркоманизиран либерален интелектуалец, белгийският леко дебилен младеж и сърдечната му сестра, шотландският странстващ престъпник на дребно,  германското провинциално момиче, търсещо поредна сексуална авантюра.   Срещите с тях имат за цел да „отворят очите“ на боледуващия от раздялата Зак за „болката и живота на другите“ – да го направят по-добър човек и по-добър творец. Ако не сте разбрали - това е поуката на филма. Мерси!   Не знам какво от нея ще приеме българският зрител, но индиректно филмът поставя и този все по-често обсъждан в нашето общество въпрос: какво значи да си емигрант и какво представлява българинът като емигрант.   Една от паралелните свръхзадачи на романа на  Карабашлиев беше да реабилитира емигрантския избор, да го представи не като бягство, като слабост или предателство, а като нормална постъпка на съвременния човек, който търси възможност да се развива, който не иска да бъде беден или корумпиран.    Нещо от това е останало и във филма, но като много далечен намек, трябва да сте чели романа, за да го усетите.   По-важно за кинематографистите е било усилието подсъзнателно да се внуши на зрителя усещането за превъзходство, с което българският емигрант се отнася към всички останали. Да му се чудиш на какво отгоре? Освен че като художник-фотограф знае какъв е смисълът на 18-те процента сиво за баланса на цветовете във фотографията.   В романа тя е преди всичко метафора на философията за живота на героя, в киноварианта – по-скоро инструмент на стремежа му към успеха,  И  покрай  всичко това филмът се опитва да ни убеди, че българите са най-интелигентните, най-чувствителните, най-надарените (творчески и въобще) като емигранти и всичко останало. А това вече, освен че издава комплекси, е прекалено захаросано дори за хепи енд-а на „европудинг“.           ", "date": "2020.01.30", "title": "Кинокритикът Александър Донев: 18 % сиво = 100 % европудинг*"}
{"url": "http://epicenter.bg/article/Otlozhiha-svetovnoto-parvenstvo-po-leka-atletika-v-zala-zaradi-koronavirusa/205365/8/0", "text": "Световното първенство по лека атлетика в зала ще бъде отложено заради коронавируса в Китай. Шампионатът трябваше да се проведе в китайският град Нанкин от 13 до 15 март тази година, но ще бъде преместен за година по-късно. „Знаем, че Китай прави всичко възможно, за да овладее новия коронавирус и ги подкрепяме във всичките им усилия. Съветът на нашия медицински екип, който е в контакт със Световната здравна организация, е, че разпространението на коронавируса както в Китай, така и извън страната, все още е на съответно ниво и никой не трябва да продължава напред с някакви големи събития, които могат да бъдат отложени”, се казва в съобщението на федерацията. От световната централа поясняват, че са обмисляли преместване на първенството в друга държава и благодарят на отзовалите се градове, но в крайна сметка са взели решение да оставят домакинството на Китай, но състезанието да се проведе през следващата година. Тази промяна в атлетическия календар обаче прави нещата по-сложни за 2021 година, когато през зимата трябва да се проведе Европейско първенство в зала.", "date": "2020.01.30", "title": "Отложиха с година световното първенство по лека атлетика в зала заради коронавируса"}
{"url": "http://epicenter.bg/article/Momentat-e-dobar-da-investirate-v-pokupki--koito-da-vi-donesat-trayni-dividenti/205327/10/101", "text": "\r\n \r\n \r\n \r\n \r\n \r\n \r\n \r\n \r\n   \r\n  ", "date": "2020.01.30", "title": "Моментът е добър да инвестирате в покупки, които да ви донесат трайни дивиденти"}
{"url": "http://epicenter.bg/article/Vanesa-Brayant--Iska-mi-se-Kobi-i-Dzhidzhi-da-sa-tuk--s-nas--zavinagi/205351/10/0", "text": "Ванеса Брайънт написа емоционален пост в социалните мрежи, с който благодари на всички, показали й подкрепа. Тя загуби съпруга си Коби Брайънт и 13-годишната си дъщеря Джиана в катастрофа с хеликоптер преди пет дни. Текстът й в Instagram събра над 6 милиона харесвания и множество коментари.   „Моите момичета и аз искаме да благодарим на милионите хора, които ни показаха своята подкрепа и любов в този ужасен момент. Благодаря за всички молитви. Определено се нуждаем от тях. Ние сме опустошени от внезапната загуба на моя любим съпруг Коби, невероятния баща на нашите деца, и моята красива и сладка Джиана, привързана, внимателна и прекрасна дъщеря и невероятна сестра на Наталия, Бианка и Капри. Ние също сме опустошени заради семействата, които загубиха любимите си хора в неделя, и споделяме болката им. Няма думи, които да опишат нашата болка в този момент. Успокоява ме да знам, че Коби и Джиджи знаеха, че бяха толкова обичани. Ние бяхме благословени да ги имаме в живота си. Иска ми се да са тук завинаги с нас. Това бяха нашите красиви благословии, които ни бяха взети твърде рано. Не съм сигурна какъв ще бъде животът ни утре и е невъзможно да си представим живота без тях. Но ние се събуждаме всеки ден, опитвайки се да продължим, защото Коби и нашето бебе Джиджи ни осветяват, за да ни покажат пътя. Любовта ни към тях е безгранична и не може да бъде измерена. Просто ми се иска да мога да ги прегърна, да ги целуна и да ги благословя. Имаме ги тук с нас, завинаги.   Благодаря ви, че споделихте с нас вашата радост, болка и подкрепа. Молим да ни дадете уважение и уединение, които ще ни трябват, за да преживеем това. За да почете семейството си от Team Mamba, Фондация за спорт Mamba, създаде Фонд MambaOnThree, за да помогне на другите семейства, засегнати от тази трагедия. За да дарите, посетете MambaOnThree.org. Благодаря ви много, че ни споменахте в молитвите си и че обичате Коби, Джиджи, Наталия, Бианка, Капри и мен“, написа съпругата на Коби.   Източник: Канал 3", "date": "2020.01.30", "title": "Ванеса Брайънт: Иска ми се Коби и Джиджи да са тук, с нас, завинаги"}
{"url": "http://epicenter.bg/article/Predi-obyad-na-otdelni-mesta-vse-oshte-sas-slabi-valezhi--maksimalnite-temperaturi-shte-sa-mezhdu-5--i-10-/205328/2/0", "text": "Днес облачността ще е променлива, преди обяд на отделни места все още със слаби валежи. Ще продължи да духа северозападен вятър, ще е умерен, в Дунавската равнина и Горнотракийската низина и временно силен. Максималните температури ще са между 5° и 10°. Атмосферното налягане ще се повишава и след обяд вече ще е по-високо от средното за месеца. Това съобщи за Агенция \"Фокус\" дежурният синоптик Георги Цеков от Националния институт по метеорология и хидрология (НИМХ). По Черноморието облачността ще е променлива. Ще духа умерен до временно силен северозападен вятър. Максимални температури на въздуха ще са между 8° и 10°. Температурата на морската вода е 7-8°. Вълнението на морето ще е 1-2 бала. Над планините облачността ще е по-често значителна и на места главно в часовете до обяд ще има превалявания от сняг. Ще духа умерен до силен вятър от север-северозапад. Максималната температура на 1200 метра ще е около 0°, на 2000 метра – около минус 7°.  ", "date": "2020.01.30", "title": "Преди обяд на отделни места все още със слаби валежи, максималните температури ще са между 5° и 10°"}
{"url": "http://epicenter.bg/article/Prof--Hristina-Vucheva--Kursat-evro-lev-mozhe-da-se-promeni-s-3-st--pri-vlizaneto-ni-v-chakalnyata-na-ev/205329/2/0", "text": "Брекзит няма да се отрази пряко на България. На пръв поглед не нямаме проблем с отделянето на Великобритания от ЕС. Това прогнозира финансистът и бивш финансов министър проф. Христина Вучева в ефира на БТВ.    „Имаше опасение, че Брекзит ще се отрази на вноските на страните-членки в ЕС, но това няма да се случи“, убедена е тя.  Проф. Вучева коментира и темата за отмяната на валутния борд у нас. „  Добре бе, че през 2018 година се направи план за действие, в който се описаха всички стъпки.  .  Така цялата дандания щеше да се спести. Можеше да се мине без тази промяна. Задължително беше да има план за действие и ние го направихме“, подчерта финансовият експер.    „  Това няма да промени нашето желание да имаме стабилния курс, евентуално би могло да стане едно изменение с плюс или минус 3 стотинки, ако някой прецени, че нашето икономическо състояние застрашава икономическия съюз. Страхът трябва да идва от нас, а не от европейските страни. Тази опасност е много намалена.   обясни проф. Вучева.", "date": "2020.01.30", "title": "Проф. Христина Вучева: Курсът евро/лев може да се промени с 3 ст. при влизане в чакалнята на еврото"}
{"url": "http://epicenter.bg/article/Nikolay-Vasilev-za-Evrozonata--Nishto-nyama-da-stane-s-tsenite-u-nas/205331/2/0", "text": ". Другите страни няма да поискат такова нещо - да определят курса на лева спрямо еврото.  Нищо няма да стане с цените. Инфлацията няма да се забележи на годишната графика.   Това заяви пред БНТ бившият вицепремиер Николай Василев по повод влизането на България в Еврозоната.    \"Не зависи от България, всички страни чакат по две години в приемната за Еврозоната\", каза още той.  \"Много съжалявам за Брекзит, като човек живял във Великобритания, но трябва да продължим напред. Мисля, че другите страни видяха какъв хаус е излизането от ЕС и в следващите десет години никой няма да си помисли да го направи\", коментира той.  Според него не се налага да има референдум. \"Повечето българи, според мен, са за Еврозоната\", каза той.    По думите му Словакия е един от големите автомобилни производители и това се е случило след като са влезли в Еврозоната. \"Звуча оптимистично, но съм разочарован, че 15 години водим този разговор за приемането в Еврозоната. И през 2005 г. бяхме готови да влезем в Еврозоната\", смята той. ", "date": "2020.01.30", "title": "Николай Василев за Еврозоната: Нищо няма да стане с цените у нас"}
{"url": "http://epicenter.bg/article/Goranov-provezhda-konsultatsii-v-parlamenta-za-vlizaneto-v-Evrozonata-/205337/2/0", "text": "Продължават консултациите на министър Владислав Горанов с парламетарните групи за присъединяването на страната към Еврозоната, предаде репортер на Агенция \"Фокус\". Заедно с него е управителят на БНБ Димитър Радев.    Министър Владислав Горанов пристигна в Народното събрание сутринта. Досега той провеждаше среща с ПГ на ДПС.    „Отиваме на среща с ПГ на БСП. Продължаваме вчерашните консултации“, каза още Горанов пред журналисти. Срещата с БСП се провежда в зала „Изток“ на Народното събрание.    Междувременно продължава почивката на Народното събрание.    „Фокус“ припомня:    Вчера се проведе Председателски съвет при председателя на Народното събрание с участието на министър Владислав Горанов. На този съвет министърът бе поканен, за да докладва степента на напредъка към включването на България в ERM 2.    „Запознахме колегите от всички паралментарни партии с графика на напредъка. Получихме за пореден път потвърждение, че присъединяването на България към Еврозоната има политически консенсус. Това беше предмет на срещата в кабинета на председателя на Народното събрание\", заяви още Горанов.  ", "date": "2020.01.30", "title": "Горанов провежда консултации в парламента за влизането в Еврозоната "}
{"url": "http://epicenter.bg/article/Parlamentat-ratifitsira-SETA-na-parvo-chetene-/205343/2/0", "text": "Парламентът ратифицира СЕТА на първо четене, предаде репортер на Агенция „Фокус“. „За“ ратификацията гласуваха 110 народни представители, „против“ – 98 и „въздържали се“ – 7 , с което документът бе приет на първо гласуване. Споразумението бе подкрепено от ПГ на ГЕРБ и ПГ на ДПС. От „БСП за България“ и „Обединени патриоти“ гласуваха „против“, а от „Воля“ се въздържаха.    Споразумението е внесено за ратификация в Народното събрание от Министерски съвет.    Всеобхватното икономическо и търговско споразумение e между Канада, от една страна, и Европейския съюз и неговите държави членки, от друга. То е подписано на 30 октомври 2016 г. в Брюксел.    Преговорите между Европейския съюз (ЕС) и Канада за Всеобхватно икономическо и търговско споразумение (ВИТС) са проведени в периода от май 2009 г. до септември 2014 г. Краят им е обявен на срещата на високо равнище между ЕС и Канада в Отава на 26 септември 2014 г.    След това текстът е подложен на процедури за правен преглед и превод на всички официални езици на ЕС и Канада. Този процес продължава до юли 2016 г., когато Европейската комисия представя официално на Съвета на Европейския съюз споразумението и предложения за решения за подписване, временно прилагане и сключване на споразумението.    В мотивите на Министерски съвет за ратификация на СЕТА се посочва, че това споразумение няма да наложи промяна в законодателството относно генетично модифицираните организми и не цели да отвори пазара на ЕС за генетично модифицирани организми. Вносителите смятат, че то няма да има отношение относно употребата на технологиите за проучване и добив на шистов газ.    Със СЕТА се предвижда пълно премахване на митата за 99 на сто от тарифните номера до 7 години, като за 98 на сто либерализацията е незабавна и тя се прилага от началото на временното прилагане на споразумението (21 септември 2017 г.). В допълнение към тарифната либерализация е договорено опростяване на митнически правила и процедури, както и правила за произход, чрез които износът на български стоки в Канада ще бъде улеснен.  ", "date": "2020.01.30", "title": "Парламентът ратифицира СЕТА на първо четене "}
{"url": "http://epicenter.bg/article/Parvan-Simeonov--Balgarite-shte-haresat-deystviyata-na-Geshev-/205346/2/0", "text": "Изпълнителният директор на социологическата агенция „Галъп“ Първан Симеонов днес ще представи годишния анализ на политическите процеси през 2019 година. Институциите са отражение на обществото и активизацията на прокуратурата по-скоро ще бъде харесана от българското общество, каза Първан Симеонов в предаването „Преди всички“ по програма \"Хоризонт\" на БНР в коментар по случващото се между президента и главния прокурор.    „Това е вкусът на българското общество – добър или лош. Понякога ние като общество трябва да внимаваме какво си пожелаваме. Българското общество не може да бъде обвинявано, че това иска. То твърде много чака. И твърде много беше оставено да живее в чувство на дълбока несправедливост. Това общество ще хареса всякакви действия и както обикновено в такива случаи – покрай сухото ще гори и суровото. Аз, вие, може би много други хора ще се боим за демокрацията, но широката публика може би иска друго и нямаме право да я виним“, заяви Симеонов.    Ако твърдият подход е избраният нов образ на прокуратурата, то това трябва да продължи през целия мандат и с еднакъв аршин към всички, смята политологът, който направи аналогия с подхода на футболния съдия към един мач.    „Имам чувството, че действията на прокуратурата в новия вариант срещат одобрението на нашите западни партньори. Нали знаете – от известно време насам има форма на стратегическо партньорство със Съединените щати. Много е тъжно понякога да се гледа наивността на иначе симпатичната демократична общност в България, която дълго време се надяваше и се опитваше тя да бъде вестителят на англо-саксонското в България. Вече не е тя, има друг титуляр,“  отбеляза политологът.   „Президентът Радев е една от фигурите, които, поне засега, успяват да развият независим авторитет вън от управленския микс. Това са обобщенията на ситуацията: силна прокуратура, силен президент и ново геополитическо ръчно управление на страната\", посочи Първан Симеонов.    Намираме се в почти отчайваща ситуация за властта, смята Симеонов.    „Случва ѝ се най-глупавото, което може да се случи на една власт – да събереш всичките си противници в един отбор. Един от факторите ГЕРБ да е на власт толкова години е, че опонентите му не го понасят, ама и помежду си не се понасят. Сега, не че са се заобичали, но са удивително синхронизирани. Никога не съм очаквал да видя либерално прозападно ориентирани хора да стискат палци на Костадин Костадинов от „Възраждане“. И сега този микс, синьо-червен, получава и Радев за знаме, да не говорим, че на тази струна звучи и Слави Трифонов, да не говорим, че на тази струна звучи и Мая Манолова, да не говорим, че има и господин Цветанов, който седи и чака своя реванш,“ коментира политологът.    „Да събереш противниците си в един отбор и през това време да няма сняг, да не идва водата в Перник, е най-удивително глупавата ситуация, която властта може да си причини. И то точно след като победи във всички възможни избори, стопи ледовете с Тръмп… и накрая се пропука на най-лесното. Окончателно е ясно, че тази власт се пропуква, защото няма визия, няма стратегия и защото кърпи. А когато кърпиш, рано или късно някъде нещо ще се скъса“, отбеляза още политологът.  ", "date": "2020.01.30", "title": "Първан Симеонов: Българите ще харесат действията на Гешев "}
{"url": "http://epicenter.bg/article/Georgi-Svilenski--Votat-na-nedoverie-postigna-tselta-si---upravlyavashtite-zapochnaha-da-reshavat-problema/205347/2/0", "text": "\"Вотът на недоверие постигна своята цел. Първо, задействаха се контролните и регулаторните органи в държавата. Второ, екологичното министерство започна да променя наредбите, свързани с отпадъците, които 3 години не са пипани, след като е приет законът. Трето, след 60 наши въпроса по кризата с водата в Перник, след заявката за вот на недоверие, управляващите се размърдаха да започнат да решават проблема, който не е само в Перник. Това са следствията от внесения от нас вот. Спечелихме и обществената подкрепа\".   Това заяви зам.-председателят на ПГ \"БСП за България\" Георги Свиленски пред БНТ. \"След този вот на българските граждани трябва да им е ясно кое е управляващото мнозинство - ГЕРБ, Обединени патриоти, \"Воля\" и независимите, по правилник, а иначе завсими депутати\", добави той.  \"С декларацията си в парламента ние защитихме държавността, защитихме Конституцията и това - в България да се спазват законите. Дадохме пример с президента - доживяхме в 21 век президентът да бъде подслушван\", каза още Свиленски. Според него от действията на прокуратурата е станало ясно, че този президент не е удобен на управляващите и непрекъснато ще бъде атакуван заради това, че си позволява да коментира и да изказва мнение по различни наболели за обществото въпроси. По думите на социалиста управляващите в България искат подчинен президент, какъвто е бил предходният. Георги Свиленски се обяви в подкрепа на протестиращите ресторантьори и хотелиери. \"Техните искания вече сме ги поставяли в парламента\", каза той.  ", "date": "2020.01.30", "title": "Георги Свиленски: Вотът на недоверие постигна целта си - управляващите започнаха да решават проблема"}
{"url": "http://epicenter.bg/article/Dragomir-Stoynev--Tova-pravitelstvo-gasi-pozhar-sled-pozhar---to-e-vredno/205348/2/0", "text": "\"Вотът на недоверие показа на българските граждани новата политическа конфигурация в парламента, в която т.нар. независими народни представители открито подкрепят правителството. С гласуването \"въздържали се\" от \"Воля\" също демонстрираха, че застават зад това управление. Двете опозиционни сили в парламента са БСП и ДПС\".   Това каза Драгомир Стойнев, зам.-председател на ПГ \"БСП за България\", пред Канал 3.   \"Правителството остава, остава и кризата. Това е четвърти вот на недоверие, след който правителството не взима конкретни мерки да подобри ситуацията\", каза още той. Стойнев припомни, че първият вот на недоверие е бил на тема корупция, а сега ново изследване показва, че България остава на първо място по корупция в Европейския съюз. \"Вторият вот - в сферата на здравеопазването - управителят на НЗОК заяви, че Касата организирано се източва. Третият вот на недоверие бе в сферата на вътрешен ред и сигурност - всяка вечер по новините сме свидетели на криминални хроники, особено в малките населени места. Сега вотът бе на изключително важна тема - липсата на вода не е природно бедствие. От ГЕРБ можеха да предупредят хората, че в язовира няма вода, но заради изборите те предпочетоха да скрият тази новина\", продължи социалистът. Според него това показва, че за тях е по-важно да се задържат във властта отколкото да решават проблемите на хората.  \"Благодарение на този вот, стана ясно, че България внася сериозни количества боклуци и може би има организирана престъпна група на наша територия, която да е замесена във вноса. Надали има област в страната, в която да няма екологичен проблем. Като че ли свикнахме с това правителство да имаме кризи\", каза още Драгомир Стойнев. \"В крайна сметка, коя криза е решило правителството? През лятото, когато имаше африканска чума, за която от 4 години се знаеше, че идва- нищо не бе предприето. Чумата все още я има\", продължи той. Според него тол системата също ще се окаже провал, както са предупреждавали от БСП. \"Правителството върви след фактите и няма конкретна визионерска политика. Гаси пожар след пожар. Затова то е вредно и трябва да си отиде\", заяви Стойнев. Според зам.-председателя на парламентарната група не БСП е странно е, че прокуратурата публикува подобни записи от СРС-та, в които може би участва и президента. \"Щом се дават такива записи- какво остава за гражданите? Това показва, че всеки един, който атакува и не е съгласен с властта, може да бъде подслушван\", каза още Драгомир Стойнев.", "date": "2020.01.30", "title": "Драгомир Стойнев: Това правителство гаси пожар след пожар - то е вредно!"}
{"url": "http://epicenter.bg/article/Lyubomir-Datsov--Izumen-sam-kolko-golyamo-e-nedoverieto-v-tova--koeto-se-naricha-darzhava/205349/2/0", "text": "Заявените от правителството законодателни поправки, свързани с очакваното присъединяване на страната ни към т.нар. чакалня на еврозоната влизат за обсъждане в парламента. Предлага се курсът евро - лев да бъде утвърждаван само с ратификация от парламента.    Имат ли почва обществените страхове за обезценяване на лева?    „Доста вълнения обхванаха обществото, много страхове излязоха на повърхността и много хора отидоха и си смениха спестяванията. В последните няколко дни много левчета бяха обърнати в евра“, посочи пред БНР финансистът Любомир Дацов, бивш заместник-министър на финансите.    Според Дацов подобни страхове нямат никакво основание, защото предложеният текст е стандартен. Почти всички страни през преминаването си през тези стандартни процедури по пътя към ERM II и въвеждането на еврото са направили това и са променили в закона си, обясни той.    Текстът, разбунил духовете, може да го има, може и да го няма. Това е въпрос на преговори и дипломация между двете страни и даване на определени гаранции, допълни Любомир Дацов.    „Както ние искаме гаранции от страна на ЕЦБ, от Европейската комисия за условията, при които влизаме, така и Европейската централна банка и Европейската комисия, които преговарят от името на страните членки, също искат определени гаранции и проверяват нивото и стабилността на икономиката ни.“    За Дацов добрата новина е, че подобни законодателни ходове се правят тогава, когато вече има дадена зелена светлина.    „Това са финални корекции в законодателството, които се извършват тогава, когато си сигурен, че ще ти дадат зелена светлина. Това нещо се случва в този момент, когато вече има ръкостискане на ръцете, съгласие за крайната фаза“, подчерта Любомир Дацов.    „ERM II е механизъм на валутните курсове II. Той означава, че влизаш в един период, в който трябва да тестваш дисбалансите на икономиката си, на страната си, подготвяйки нещата така, че всичко да бъде в относително равновесно положение спрямо икономиките на останалите държави. Звучи сложно, но няма от какво да се притесняваме, защото си имаме валутен борд, имаме фиксиран курс. Тази възможност е тествана и това не променя позицията ни, че ние директно ще влезем със сегашния курс в еврозоната. За добро или лошо нямаме проблем с устойчивостта на валутния курс.“    От икономическа гледна точка няма никакво основание да има притеснения, категоричен е финансистът. Дацов сравни действията на правителството по темата със слон в стъкларски магазин.    „Тук въпросът е друг – за натрупаното недоверие в правителството, защото човек гласува с парите си. Поне аз лично съм изумен колко голямо е недоверието в това, което се нарича държава и това, което се нарича правителство. Никой не вярва, че, имайки го този текст, няма да му се случи нещо и няма някой зад гърба му да направи каквото си знае, незачитайки интересите на хората.“  ", "date": "2020.01.30", "title": "Любомир Дацов: Изумен съм колко голямо е недоверието в това, което се нарича държава и правителство"}
{"url": "http://epicenter.bg/article/Pametnikat-Alyosha-v-Plovdiv-osamna-zalyat-s-chervena-boya-/205350/2/0", "text": "Тази сутрин паметникът Альоша на хълма Бунарджика в Пловдив осъмна залят с червена боя, предаде БНР.    В основата на монумента е изписано с големи червени букви \"Не сме забравили\", \"Няма да простим\".    Това е поредно обругаване на паметника, към който от години пловдивчани се отнасят нееднозначно.    От администрацията на Район „Централен“ заявиха, че започва почистването на монумента и че в следващите месеци предстои поставянето на камери на територията на цялото тепе.    Кметът Георги Стаменов очаква видеонаблюдението да прекрати вандалските прояви.  ", "date": "2020.01.30", "title": "Паметникът Альоша в Пловдив осъмна залят с червена боя "}
{"url": "http://epicenter.bg/article/Posolstvoto-na-SASht--Nadpis--quot-Dobre-doshli-quot--se-poyavi-na-kompaniya-za-vtechnen-gaz-v-Hyustan/205353/2/0", "text": "Надпис \"Добре дошли!\" се появи на компания за втечнен газ в Хюстън, съобщи американското посолство в София чрез публикация във Фейсбук.!   \"Забележете надписа \"Добре дошли\" на български език на входа на една от водещите компании за втечнен природен газ в Хюстън, Тексас! Думи, които според посланик Мустафа си тежат на мястото сега, когато България се движи към реализиране на целта си да се превърне в енергиен център за региона.    Посланик Мустафа заедно с представители на „Булгаргаз”, „Булгартрансгаз“, Ай Си Джи Би, Българското посолство в САЩ, Министерството на търговията на САЩ и Министерството на енергетиката на САЩ имаше един продуктивен ден, изпълнен със срещи с американски компании за втечнен природен газ. България е стъпка по-близо до истинска диверсификация\", се казва в публикацията на дипломатическата мисия.      ", "date": "2020.01.30", "title": "Посолството на САЩ: Надпис \"Добре дошли!\" се появи на компания за втечнен газ в Хюстън"}
{"url": "http://epicenter.bg/article/Goranov--Balgariya-shte-vleze-v-evropo-samo-i-edinstveno-pri-valutniya-kurs-kam-momenta/205355/2/0", "text": "Ще се оттеглим от механизма ERM-2, ако не се договорим да влезем с настоящия курс на лева спрямо еврото. Това каза министърът на финансите Владислав Горанов по време на брифинг в Народното събрание след консултации с парламентарните групи за Еврозоната, предаде „Фокус“. На въпрос дали предложението на управляващите гарантира, че условието на страната ни, за да влезе в Еврозоната е да запази настоящия курс, Горанов отговори: „Ако прочетете решението, то казва и нещо повече. Ако не се договорим да влезем с точно този курс, няма да влезем и ще се оттеглим от механизма“, каза още министърът. По думите му решението, което днес вероятно ще вземе българския парламент, тъй като всички без една партия са го подкрепили, гарантира мандатът на българските власти, че те няма да се отклонят по никакъв начин от фиксирания курс. „Ако нашето законодателство не бъде хармонизирано с европейското в тази си част, ние трябва да се откажем от процеса“, каза Горанов. Попитан дали, ако другите държави от ЕС поискат курсът на еврото да бъде променен и страната ни не успее да ги убеди, че трябва да бъде запазен, се отказваме от Еврозоната, министърът отговори: „Точно така“. „За нас е приоритет влизането в Еврозоната, но то ще стане само и единствено при настоящия курс, иначе няма да влезем“, каза още Горанов.   Внасяме проект на решение, с който даваме гаранции, че България ще влезе в еврозоната само и единствено при валутния курс към момента. Това каза министърът на финансите Владислав Горанов по време на брифинг в Народното събрание след консултации с парламентарните групи за Еврозоната. „След вчерашното заседание на председателския съвет се повдигна въпроса за приемане на допълнителни гаранции, че след приесъединяването към ERM 2 българските власти, т.е. министърът на финансите и управителят на БНБ, които да са те в процеса на престой в механизма ERM, ще имат фиксиран мандат да поддържат позицията, че курсът, с който българският лев ще се присъедини към Еврозоната, е непроменен и е в размера, установен в момента: 1.95583“, каза Горанов. „Във вчерашния ден разработихме проект на решение, който фиксира твърд мандат на българските власти в процеса на престой във валутно-курсовия механизъм. Всички партии бяха запознати с механизма и технологията и подкрепиха с изключение на колегите от БСП, което е входирано в деловодството на Народното събрание и днес ще бъде гласувано, с което ще бъде даден твърд мандат- Той ще даде допълнителни гаранции, че България през ERM до влизане в Еврозоната ще поддържа фиксиран курс в размер на сегашния – лев към евро – 1.95583. Надявам се, че с това почти единодушно решение на българския парламент, отговаряме на темата за допълнителни гаранции, затова, че България ще влезе в европо само и единствено при този валутен курс“, каза още Горанов.    ", "date": "2020.01.30", "title": "Горанов: Ще се оттеглим от механизма ERM-2, ако не се договорим да влезем с настоящия курс на лева!"}
{"url": "http://epicenter.bg/article/Dimitar-Radev--BNB--Ima-vsichki-garantsii--che-kursat-na-evroto-spryamo-leva-nyama-da-bade-promenen/205357/2/0", "text": "Предложеното решение от управляващите дава всички политически гаранции, че курсът на еврото спрямо лева няма да бъде променен. Това каза управителят на БНБ Димитър Радев по време на брифинг в Народното събрание след консултации с парламентарните групи за Еврозоната, предаде репортер на Агенция „Фокус“.    „Излизаме от тези разговори с отделните парламентарни групи с оптимизъм. Той идва по две линии. Първо пълната подкрепа, а именно, че България ще влезе и във валутния механизъм, и когато времето дойде в Еврозоната с курса, който имаме в момента. Курсът е 1.95583. Този курс няма да бъде променян. Решението, което е предложено, дава всички политически гаранции, че това няма как да се случ, независимо от това кои ще представляват България в тези преговори“, каза още Димитър Радев.  ", "date": "2020.01.30", "title": "Димитър Радев, БНБ: Има всички гаранции, че курсът на еврото спрямо лева няма да бъде променен"}
{"url": "http://epicenter.bg/article/Broyat-na-pochinalite-v-Kitay-ot-noviya-koronavirus-dostigna-170-dushi/205330/7/0", "text": "Броят на починалите в Китай от новия коронавирус достигна 170 души, а над 1700 нови случая на заразени бяха установени в страната, съобщи китайското правителство, цитирано от Франс прес. От новите смъртни случаи 37 са в провинция Хубей и един е в провинция Съчуан.    Общият брой на заразените е около 7700, което надвишава броя на хората, които бяха заразени от тежкия остър респираторен синдром. Този коронавирус отне през 2002 и 2003 г. живота на 774 души, от които 349 в Китай.  Трима от общо 206 японци, евакуирани от китайския град Ухан, са заразени, съобщи тази сутрин японското министерство на здравеопазването. Те ще бъдат лекувани в болница в Токио, която е специално подготвена за приемането на такива пациенти, информират БТА и Новини.бг.    Още 210 души бяха върнати в Япония със самолет тази сутрин. Предстои и те да бъдат изследвани за болестта.    Никой от евакуираните 195 американци от Ухан не проявява симптоми, съобщи Центърът за контрол и превенция на заболяванията в САЩ. Пристигналите вчера сутринта със самолет във военноморската боза в Ривърсайд, Калифорния, ще останат там под 72-часова карантина. ", "date": "2020.01.30", "title": "Броят на починалите в Китай от новия коронавирус достигна 170 души"}
{"url": "http://epicenter.bg/article/Greta-Tunberg-registrira-imeto-si-kato-zapazena-marka/205334/7/0", "text": "Активистката Грета Тунберг, бореща се за опазване на климата, каза, че е подала молба за регистриране на името ѝ и това на движението ѝ като запазена марка.    \"Името ми и движението \"Петъци за бъдеще\" постоянно са използвани с търговски цели без никакво разрешение\", каза тя в Instagram.  Тя изрази недоволство, че хора печелят пари на неин гръб. \"Поисках името ми, \"Петъци за бъдеще\" и \"Училищна стачка за климата\" да бъдат регистрирани като марки\", каза тя и допълни, че иска да ги защити от узурпиране и не възнамерява да ги използва с търговска цел.    Грета Тинтин Елеонора Ернман Тунберг е шведска ученичка, климатична активистка. Става известна с поставяне началото на движението „Училищна стачка за климата“ от ноември 2018 г. Движението нараства до световен мащаб след конференцията COP24 през декември същата година.    Активността ѝ започва през август 2018 г., когато нейната повтаряща се самотна стачка „Училищна стачка за климата“ пред шведския парламент в Стокхолм, привлича медийното отразяване. На 15 март 2019 г. около 1,4 милиона ученици от цял свят се присъединяват към нейния призив в стачките и протестите. Тунберг вече е получила различни награди и дипломи за активността си.  ", "date": "2020.01.30", "title": "Грета Тунберг регистрира името си като запазена марка"}
{"url": "http://epicenter.bg/article/Nova-bolnitsa-s-1000-legla-be-oborudvana-samo-za-48-chasa-v-blizost-do-Uhan/205354/7/0", "text": "Две денонощия бяха достатъчни на китайците за да превърнат новопостроена сграда в модерно оборудвана болница, съобщи NOVA. Новата болница с 1000 легла бе оборудвана само за 48 часа и от снощи вече приема пациенти в близост до китайския град Ухан - епицентърът на смъртоносната епидемия с коронавирус.    Регионалният планински медицински център „Даби”, чието откриване бе планирано за май, отвори врати снощи в 22:30 ч. местно време. Над 500 строители, електротехници и полицаи работиха денонощно, за да бъдат оборудвани помещенията на големия комплекс.    Интересно е да отбележим, че не става дума за болницата, която Китайското правителство строи и има срок за изпълнение шест дни.    Местните власти обявиха в петък, че сградата, която е построена, но напълно пуста и необзаведена, ще бъде превърната в клиника за пациенти с коронавирус. В събота работата вече бе стартирала, а снощи чисто новата клиника вече имаше течаща вода, електричество и интернет.    В самия Ухан в неделя пък се очаква да бъде открита друга болница с 1000 легла, чието построяване ще отнеме 9 дни. Общо 4 клиники се строят с темпове, познати само в Китай, с използване на готови панелни конструкции.     Строежът на новата държавна болница, който тече 24 часа в денонощието бе започнат на 25-и януари и ще приключи на 1-ви февруари. Пациенти ще бъдат приемани официално от 3-ти. 1500 работника участват ден и нощ в изграждането на сградата, която се простира на площ от 25 000 квадратни метра.   В социалните мрежи популярно стана видео, на което се чува и вижда как жители на китайския Ухан пеят песни от апартаментите и терасите си в знак на подкрепа с всички борещи се с коронавируса. По този начин те смятат, че ще приповдигнат настроението у хората - 11 милиона жители на града остават в капан, след като бяха предупредени да не напускат домовете си.        ", "date": "2020.01.30", "title": "Нова болница с 1000 легла бе оборудвана само за 48 часа в близост до Ухан"}
{"url": "http://epicenter.bg/article/Gartsiya-planira-da-postavi-plavashta-bariera-sreshtu-migranti/205358/7/0", "text": "Гърция иска да разположи плаваща бариера срещу мигранти в Егейско море, предаде Ройтерс, цитирана от БНР.   Страната бе основна входна точка за ЕС за над 1 млн. сирийски бежанци и други мигранти през последните години. И докато споразумението с Турция от 2016 г. рязко намали броя на новопристигащите, гръцките острови продължават да изпитват трудности с препълнените лагери.   Дългата 2,7 км подобна на мрежа бариера, която Гърция иска да купи, ще бъде поставена край о-в Лесбос, на който е разположен най- големият център за настаняване на мигранти в страната - лагера „Мория“.   Мрежата ще се издига на 50 см над морското равнище и ще има светлинна сигнализация, за да се вижда нощем, разкрива документ, който приканва към подаване на оферти за проекта, чиято основна цел е „да намали увеличаващия се поток от мигранти“.   По данни на ООН миналата година 59 726 мигранти и бежанци са достигнали бреговете на Гърция. Близо 80% са акостирали на островите Хиос, Самос и Лесбос.   Служител на министерството на отбраната потвърди пред Ройтерс, че бариерата ще бъде разположена северно от Лесбос.   От началото на 2019г. към 13 октомври в Гърция са пристигнали 50 720 бежанци и мигранти. По официални данни, от тях 39 775 - по море.  Официалните данни са почти идентични с тези за миналата година, когато са регистрирани 50 963.    Според официални данни, публикувани от гръцкото правителство, до 15 октомври 2019 г., 4 443 бежанци и мигранти са пристигнали на островите в източно Егейско море, а 2 494 лица са преместени от други острови в Гърция.    Гръцките острови в близост до турския бряг побират 33 120 бежанци и мигранти, а Лесбос остава най-засегнат от вълната. Островът побира 16 066 души, от които 13 851 са в 2 840-местния център за регистрация и идентификация „Мория“, предаде „Канал 3“. На Самос, където също се случиха сериозни инциденти, 5 851 са настанени в приемен център за 648 души. ", "date": "2020.01.30", "title": "Гърция планира да постави плаваща бариера срещу мигранти"}
{"url": "http://epicenter.bg/article/Mishustin-podpisa-razporezhdane-za-zatvaryane-na-yugoiztochnite-granitsi-na-Rusiya/205361/7/97", "text": "Руският премиер Михаил Мишустин подписа заповед за затваряне на югоизточните граници на Русия, като една от мерките за неразпространение на новия коронавирус, предава TACC, цитирана от Агенция \"Фокус\". Предполага се, че това включва по-конкретно границите с Китай и Монголия. \"Днес (30 януари) беше подписана заповед, която влезе в сила. Ще информираме всички за съответните мерки за затваряне на границата в региона на Далечния Изток и други мерки, които правителството предприе (за ограничаването на вируса)“, заяви премиерът в началото на заседание на кабинета в Москва. До момента опасният коронавирус е заразил близо 8 хил. души, като жертвите от него по последни данни са 170 души. Неговото огнище е град Ухан, в централната част на Китай.", "date": "2020.01.30", "title": "Мишустин затвори югоизточните граници на Русия заради смъртоносния китайски вирус"}
{"url": "http://epicenter.bg/article/Tsetsa-Velichkovich-ostava-v-spisaka-s-teroristi-na-SASht/205364/7/0", "text": "Сръбската чалга звезда Цеца Величкович /Ражнятович/ продължава да бъде в списъка със забрана за влизане на територията на САЩ. Тя e в сила от 2003 г.    Цеца Величкович бе арестувана през пролетта на 2003 година веднага след убийството на бившия сръбски премиер Зоран Джинджич. Тя бе женена за ръководителя на паравоенните сръбски формирования “Тигри” Желко Ражнятович-Аркан. Преди да се ожени за него тя е “работила” в публичен дом в една скандинавска страна.    В списъка със забрана за влизане в САЩ има множество бивши военни и полицейски служители от Сърбия, включително и търговци на оръжие. В посолството на САЩ в Белград тя е под номер 410. В тази графа има лица, които са определени като “терористи и терористични организации”.    В края на миналата година проправителствените медии в Белград съобщиха, че Цеца Величкович “е отпаднала” от списъка, но тази информация не бе потвърдена от американската дипломатическа мисия, съобщава белградското издание “Ало”.      ", "date": "2020.01.30", "title": "Цеца Величкович остава в списъка с терористи на САЩ"}
{"url": "http://epicenter.bg/article/Yordan-Tsonev--Speshno-tryabvashe-parlamentat-da-izleze-s-akt-v-zashtita-na-balgarskiya-lev/205362/2/0", "text": "Днес се създадоха условия за паника, каквато няма и затова в спешен порядък трябваше парламентът да излезе с акт в защита на българския лев. Това каза зам.-председателят на ПГ на ДПС Йордан Цонев по време на дебатите по проекторешението за даване на гаранции при влизането на България в Еврозоната, предаде \"Фокус\".   Парламентът включи в дневния си ред проекторешението, даващо гаранции за влизането на България в Еврозоната. Предложението бе представено от председателя на парламента Цвета Караянчева. 117 народни представители подкрепиха то да влезе в дневния ред за днес, 29 бяха „против“ и 12 гласуваха с „въздържали се“.   \"ПГ на ДПС се присъедини като съвносител на въпросното решение. Ние естествено ще го подкрепим. Преди това как се стигна до тези двудневни дебати и какво се случи, та се наложи председателският съвет няколко пъти да бъде свикван и да се работи в режим на дефицит на време и на извънредност\", каза още Цонев.   \"Ще повторя това, което казах от името на ПГ на първия председателски съвет. Обърщам се към ГЕРБ и към Централната банка. Такъв въпрос като валутния борд, като пътя на България към Еврозоната, не е въпрос от компетенцията на управляващата партия или управляващата коалиция. По простата причина, че по тази тема има консенсус от началото на членството ни в ЕС. По тази тема всички основни политически партии са казали \"да\". Не само са казали, през годините са правили всички необохдими стъпки и са подкрепяли съответните документи, закони, решения, а те са безброй\", каза Цонев. Той разкритикува управляващите.   \"Създадоха се условия за съмнение в стабилността на българския лев, преговорите и разговорите по пътя към механизма ERM 2 трябваше да бъдат обсъждани с всички политически сили, за да можем всички заедно да вземем това решение и да застанем пред българския народ с решение, което не подкопава, не внася съмнение и по никакъв начин не разколебава хората в курса на лева. Това доверие беше извоювано много трудно\", каза още Цонев.  ", "date": "2020.01.30", "title": "Йордан Цонев: Създаде се паника, НС спешно трябваше да излезе с акт в защита на българския лев!"}
{"url": "http://epicenter.bg/article/Premierat-Borisov--Italiya-e-vazhen-partnyor-za-Balgariya-v-ES-i-sayuznik-v-NATO-/205368/2/0", "text": "„Италия е важен партньор за България в ЕС и съюзник в НАТО. Имаме отлични двустранни отношения, за чието задълбочаване продължаваме активния политически диалог на всички нива и взаимодействието по въпросите от общ интерес“. Това заяви министър-председателят Бойко Борисов по време на срещата си с премиера на Италианската република Джузепе Конте, който е у нас на официално посещение по покана на българския си колега, съобщиха от правителствената информационна служба.    В хода на разговора премиерът Борисов изтъкна високото ниво на търговско-икономическото сътрудничество между двете страни, както и желанието за увеличаване на италианските инвестиции в България и за разширяване на присъствието на български продукти на италианския пазар. Положителна оценка бе дадена на ръста от 10,2% на стокообмена за 2018 г., който възлиза на 4,86 млрд. евро, спрямо 2017-а.    В рамките на срещата министър-председателят Бойко Борисов отбеляза желанието за активизиране на двустранното партньорство в енергийния сектор, предвид ролята на Италия в изпълнението на стратегическия проект Южен газов коридор и повишаването на енергийната сигурност в региона.    Важна е ролята на Италия и за изграждането на „Балкански поток“ до границата със Сърбия, за което през септември миналата година “Булгартрансгаз\" и Консорциумът „Аркад“ (Саудитска Арабия и Италия) подписаха договор. Разширяването на газопреносната мрежа на страната ни заедно с други важни проекти допринася за укрепването на енергийната сигурност на България и за диверсификация на енергийните маршрути.    Акцент в разговора между премиерите Борисов и Конте бе задълбочаването на сътрудничеството, обмена на добри практики и експертиза в областта на пътната инфраструктура и строителството, отчитайки опита на Италия и сравнителните предимства на двете страни.    „Имаме възможности също за съвместни проекти и насърчаване на туризма“, каза още премиерът Борисов, изтъквайки природните дадености на България за морски, планински, културен, еко и спа туризъм. Българският министър-председател изяви желание още за активизиране на партньорството в сферата на културното наследство.    Премиерът Борисов подчерта пред италианския си колега Конте колко богата на артефакти е България, която заема челно място по този показател в Европа именно след Италия и Гърция.", "date": "2020.01.30", "title": "Премиерът Борисов: Италия е важен партньор за България в ЕС и съюзник в НАТО (ВИДЕО, СНИМКИ)"}
{"url": "http://epicenter.bg/article/Parlamentat-reshi-Balgariya-da-ne-uchastva-v-ERM2-pri-razlichen-tsentralen-kurs-ot-1-95583-lv--za-1-evro/205371/2/0", "text": "44-ото Народно събрание реши България да не участва в ERM2 при различен централен курс от 1.95583 лв. за 1 евро, предаде репортер на Агенция „Фокус“.  Проектът на решение е подписан от ГЕРБ, „Обединени патриоти“, ДПС и „Воля“. Той се случи след консултации на министър Владислав Горанов с парламентарните групи и бе включен като извънредна точка в днешното пленарно заседание.    „За“ проекта на решение гласуваха 140 народни представители, „против“ – 2 и „въздържали се“ - 66, с което то бе прието.    Проектът на решение предвижда при договаряне на централен курс на лева към еврото съгласно Резолюция на Европейския съвет за установяването на механизъм за обменните курсове през третия етап на Икономическия и паричен сюз Амстердам, 16 юни 1997 г., министърът на финансите и управителят на БНБ да предлагат, поддържат и гласуват позиция за централен курс 1.95583 лева за 1 евро.    С проекта се посочва още, че България не участва в Механизма на обменните курсове (ERM2) при централен курс между еврото и лева различен от централния курс 1.95583 лв. за 1 евро.    Депутатите отхвърлиха предложението на Александър Сабанов настоящото решение да се променя само с две трети мнозинство. „За“ него гласуваха 45 народни представители, „против“ – 9 и „въздържали се“ – 87.  ", "date": "2020.01.30", "title": "Парламентът реши България да не участва в ERM2 при различен централен курс от 1.95583 лв. за 1 евро"}
{"url": "http://epicenter.bg/article/Kristian-Vigenin--BSP-podkrepya-vlizaneto-ni-v-evrozonata--no-nyama-da-sme-sauchastnitsi-na-GERB/205374/2/0", "text": "„Когато обсъждаме толкова важен въпрос за еврозоната, беше редно финансовият министър да присъства на дебатите тук и да уточни някои въпроси. Тази тема вълнува българските граждани и беше логично, ако има притеснения, каквито вече има, той да внесе успокоение”.   Това заяви заместник-председателят на Народното събрание Кристиан Вигенин от трибуната на Народното събрание. Той допълни,че левицата не приема подхода на мнозинството към този изключително чувствителен и важен за всеки един български гражданин въпрос. „Как е възможно за такава сериозна промяна на крак да се внасят решения на Народното събрание, които засягат въпроси за години напред и да се обсъждат на пожар и да бъдат принуждавани парламентарните групи в движение да взимат подобни решения”, коментира Вигенин. Той обясни, че когато се обсъждат въпроси,засягащи същината на функциониране на българската държава, а именно възможна промяна на валутният курс, който 25 години не е променян, на тъмно да се правят такива предложения е жалък подход.  „По този начин компрометирате идеята за присъединяване на България към еврозоната. БСП винаги е подкрепяла и политически, и с действията и гласуванията си присъединяването на страната ни към еврозоната. Ще продължим да го правим и ще работим това да се случи тогава, когато България е готова. Но това което правите, руши доверието на българските граждани в този процес”, заяви Кристиан Вигенин. Социалистът припомни, че левицата не веднъж е поставяла въпроса за начина, по който се прави законодателство в българският парламент при управленията на ГЕРБ. Вигенин обясни, че, подхождайки към подготовката за присъединяване на България към ЕРМ2, управляващите е трябвало навреме да проведат разговори с парламентарните групи и с експерти, които да обяснят на българските граждани какво предстои. „С това, което правите, създавате страхове. БСП е достатъчно отговорна партия, за да не създаваме допълнителни страхове, но в последните дни всеки един от нас получава десетки обаждания- какво се случва, ще се сменя ли курсът на лева, трябва ли да обръщаме парите си от левове в евро”, каза той.  „Ние не сме против, по принцип, това решение, което се предлага. Смятаме, че с начина, по който се предлага това решение, се създава колизия. Затова днес ще се въздържим. Смятаме, че е национално отговорно предложението на Менда Стоянова за промяна на Закона на БНБ да бъде изтеглено”, заяви Вигенин.  „Ако вие оттеглите предложението за промяна в Закона за БНБ, ако дадете време да се подготви текст, който да инкорпорира текстовете от това решение, което днес предлагате, парламентарната група на \"БСП за България\" ще подкрепи такъв текст. Но така, както вие подхождате, ние не можем да бъдем съучастници с това. Ще продължим подкрепата си за присъединяването на България към еврозоната, но при категорични и ясни гаранции, че ще бъде защитен националният интерес, ще бъде защитен обменният курс, такъв, какъвто е сега, и ще има пълни гаранции, че спестяванията на хората и фирмите няма да пострадат”, завърши Кристиан Вигенин.   ", "date": "2020.01.30", "title": "Кристиан Вигенин: БСП подкрепя влизането ни в еврозоната, но няма да сме съучастници на ГЕРБ"}
{"url": "http://epicenter.bg/article/Noviyat-koronavirus-veche-sazdava-naprezhenie-v-ruskata-i-svetovnata-ikonomika/205339/7/0", "text": "Новият китайски вирус може да се появи в Русия в средата на февруари, смята експерт, цитиран от руското онлайн издание \"Лента\". Висок е рискът новата пневмония да засегне и Руската федерация, гласи оценката на Владимир Чуланов, зам.-директор на Националния медицински изследователски център за белодробни и инфекциозни заболявания, говорил пред специализираното издание \"Фармацевтический вестник\".    С цел да предотврати проникването на вируса в страната, Русия ще затвори сухопътната граница с Китай в 5 далекоизточни региона, информира \"Известия\", като се позовава на вицепремиера Татяна Голикова. \"Днес предстои Москва да вземе решение за режима на въздушните превози от и до Китай, а на висшите учебни заведения ще бъде препоръчано да удължат ваканциите за китайските им студенти\", се казва в материала.  \"Междувременно руският бизнес вече се опитва да печели от епидемичната заплаха\", констатира \"Росийская газета\". \"В московските аптеки най-много се харчат сега медицинските маски - само заради опасността в Русия да проникне китайският коронавирус. Изделията струват жълти копейки, но в руските интернет магазини цената им скочи няколко пъти през последните дни\", добавя официозът.    \"На фона на шумотевицата покрай инфекцията фармацевтичните компании започват да правят пари\", отбелязва \"Свободная преса\". \"Спекулациите на тема \"убийственият вирус\" носят дивиденти - по-специално за собствениците на аптеки\", пише вестникът, който критикува доста натрапчивата реклама на определени уж противовирусни средства, витамини и дори биоактивни добавки. Фармацевти в Санкт Петербург настойчиво пробутвали\" на всички посетители листовки с призив да се готвят за идването на вируса.  \"Някои май гледат на новия вирус като на дар от съдбата, защото предишната епидемия заглъхна още преди години. Шумотевицата безспорно е дело на корупционери от международните организации\", коментира д-р Александър Мясников. \"Дори в Китай няма масово заразяване, камо ли епидемия - заразените са нищожен дял от процента. От обикновен грип умират също толкова хора, а от усложнения след него - още повече, отколкото от коронавируса\", твърди руският лекар.    \"Напрежението около темата в света расте - авиокомпаниите една след друга преустановяват полетите за Китай\", посочва обаче пред \"Взгляд\" Олег Пантелеев, шеф на браншовата аналитична агенция \"АвиаПорт\". \"Гражданската авиация вече се сблъска преди години с подобни проблеми, по-специално заради птичия грип и атипичната пневмония от 2003 г. - това бе краткосрочен фактор, но той все пак намали обема на превозите в световната авиация и в крайна сметка причини в отрасъла загуби за много милиарди\", добавя експертът.  \"Разпространението на коронавируса започна да се отразява на товарните превози от и за Китай\", пише \"Комерсант\". \"Китайската провинция Хубей, където е първоначалното огнище, спря за един месец товарните жп превози от и до външния свят. Авиокомпаниите продължават масово да се отказват от полети до Китай, включително пътнически. С оглед китайската Нова година и епидемията бизнесът тече слабо и няма сериозни проблеми, но транспортът и доставчиците признават, че усещат вече трудности\", допълва изданието.    \"Ако нещата се влошат, може да бъдат нарушени производствените вериги\", предупреждава \"Новая газета\". \"Компанията \"Епъл\" например има два подизпълнителя в китайския град Ухан, откъдето тръгна вирусът - мегаполисът е голям промишлен хъб. Засега обаче има шанс щетите от вируса да бъдат умерени, колкото от ТОРС (Тежкия остър респираторен синдром, който се появи в Китай през 2003 г., б. р.) - около 50 милиарда долара. За целта обаче ще е нужен късмет - ниска заразност и смъртност, а също така решителни и професионални действия на китайските власти. И вече не само на китайските\", подчертава вестникът.    \"Коронавирусът порази световната икономика\", заявява в заглавие \"Независимая газета\" и предсказва нови съкращения на петролодобива. \"Заради епидемията брутният вътрешен продукт на Китай ще изгуби около един процент още през първото тримесечие, смятат китайски експерти. Отсега някои хора правят анализ на загубите и броят международни компании, които ликвидират своя бизнес в Китай. Очакваното забавяне на темпото вече доведе до спад в цените на петрола, който страните-износителки се канят да спрат, удължавайки споразумението на ОПЕК+ за ограничаване на добива. За Русия това развитие ще означава да изгуби доходи от износа\", прогнозира всекидневникът.  \"Властите в провинция Хубей ще търсят наказателна отговорност от заразените с новия вирус, ако съзнателно нарушат нормите за сигурност, съобщава \"Вечерняя Москва\". \"Регионалното управление на обществената сигурност заяви, че ще наказва заразени, които умишлено разпространяват вируса, например като плюят по незаразени граждани.   За криминални престъпници ще бъдат смятани и хората с диагноза вирусна пневмония, които откажат да изпълняват карантинните мерки и да се подложат на лечение. Строги мерки ще се вземат срещу всички, които целенасочено вредят на медицинския персонал, нападат медиците, публично ги обиждат или заплашват\", уверява китайското силово ведомство.", "date": "2020.01.30", "title": "Новият коронавирус вече създава напрежение в руската и световната икономика"}
{"url": "http://epicenter.bg/article/Netanyahu-planira-da-obsadi-s-Putin--Sdelkata-na-veka--na-Tramp-/205341/7/0", "text": "Израелският премиер Бенямин Нетаняху заяви, че възнамерява да обсъди плана на САЩ за разрешаване на палестинско-израелския конфликт (\"Сделката на века\") на предстояща среща с руския президент Владимир Путин в четвъртък, предават TACC и Агенция \"Фокус\".    \"Очаквам с нетърпение срещата ни на 30 януари. Ще обсъдим \"Сделката на века\" и развитието на събитията в региона,\" цитира думите му неговата канцелария.    На 28 януари пресслужбата на Кремъл информира, че на 30 януари Путин ще се срещне с Нетаняху в Москва, който ще посети Русия на кратко работно посещение.    По-рано говорител на правителството на еврейската държава Анна Йонатан-Леус заяви, че премиерът очаква да отиде в Москва от Вашингтон, за да информира Путин за подробностите на плана за уреждане на конфликта в Близкия Изток на САЩ.    Предишният път президентът на Руската федерация се срещна с Нетаняху по време на посещението си в Израел на 23 януари.    Говорителят на руския президент Дмитрий Песков заяви на 29 януари, че Кремъл продължава да анализира плана за палестино-израелски мир, представен от Доналд Тръмп.    Той отбеляза, че „ако е необходимо, Русия е готова да продължи да полага всички усилия, за да направи всичко възможно за постигане на жизнеспособен мир в Близкия изток“.  ", "date": "2020.01.30", "title": "Нетаняху планира да обсъди с Путин „Сделката на века“ на Тръмп "}
{"url": "http://epicenter.bg/article/Nay-visshite-voenni-na-Rusiya-i-Turtsiya-obsadiha-situatsiyata-v-siriyskata-provintsiya-Idlib-/205366/7/0", "text": "Ръководителите на генералните щабове на въоръжените сили на Турция и Русия обсъдиха ситуацията в сирийската провинция Идлиб по време на телефонен разговор. Това се посочва в съобщение, разпространено от турската страна, предават TACC и Агенция \"Фокус\".    \"Началникът на Генералния щаб генерал Яшар Гюлер проведе телефонни разговори с началника на Генералния щаб на Въоръжените сили на Русия Валери Герасимов. По време на разговорите се проведе обмен на мнения относно развитието на събитията в Идлиб\", се казва в съобщението.    Ден преди това турският президент Реджеп Ердоган направи изявление, че Русия не се придържа към постигнатите споразумения в рамките на Астанския формат и договореностите между Москва и Анкара, постигнати в Сочи. В същото време той изрази готовност да обсъди възобновяването на взаимодействието на своята страна с Русия и Иран.    На 29 януари Центърът за помирение на враждуващите страни (част от руското министерство на отбраната) заяви, че в отговор на агресията на въоръжената опозиция, контролираща Идлиб, командването на сирийската армия е започнало контраатака в зоната за деескалация в провинцията.    Руските военни подчертаха, че нито един цивилен не е ранен при нападенията на сирийски сили. Въпреки това по-рано да се появи информация, че в резултат от въздушни атаки в региона са загинали 10 цивилни.    Междувременно от руското министерство на отбраната опровергаха съобщения, че руски бойни самолети са бомбардирали болница и други граждански обекти в района на Идлиб.    \"Съобщенията на някои чужди медии за някакви бомбардировки сутринта на 30 януари срещу болница и други граждански обекти в покрайнините на град Идлиб са информационна провокация\", се казва в съобщението.    От руското МО уточняват, че руската авиация не е изпълнявала никакви бойни задачи в този район на Сирия.  ", "date": "2020.01.30", "title": "Най-висшите военни на Русия и Турция обсъдиха ситуацията в сирийската провинция Идлиб "}
{"url": "http://epicenter.bg/article/Otkradnaha-12-skulpturi-na-Salvador-Dali-ot-stokholmska-galeriya/205367/7/0", "text": "Поне двама крадци са задигнали дванайсет бронзови пана на испанския художник Салвадор Дали от стокхолмската галерия „Couleur“, съобщава AP.    \"Съкрушен съм. Боря се за организацията на тази изложба толкова дълго време“, казва собственикът на галерията Педер Енстрьом.    Полицията в шведския град съобщи за \"поне двама крадци\", които са били забелязани да влизат към 4ч. тази сутрин в галерията, като са счупили витрината на входа. Криминалисти изследват мястото, но засега не се съобщава за заподозряни или арестувани. Крадците най- вероятно са избягали с автомобил.   Всяка от откраднатите скулптури е на стойност между 200 000 и 500 000 крони ($21 000 - 52 000).    Полицията е започнала разследване веднага.", "date": "2020.01.30", "title": "Откраднаха 12 скулптури на Салвадор Дали от стокхолмска галерия"}
{"url": "http://epicenter.bg/article/Stoltenberg--NATO-raboti-po-vaprosa-za-otvaryaneto-na-kosovskoto-vazdushno-prostranstvo/205378/7/0", "text": "Генералният секретар на НАТО Йенс Столтенберг потвърди, че НАТО работи по въпроса с отварянето на ниското въздушно пространство на Косово, предава RTK, цитирана от Агенция \"Фокус\". „Ние подкрепяме диалогът между Прищина и Белград. Подкрепяме подновяването на този диалог, който от известно време е прекратен. Вярваме, че преговорите са единственият начин да се постигне трайно политическо решение на конфликта. Подкрепяме това не само с политически средства, но и като помагаме да се разреши проблема с въздушното пространство (на Косово), каза той. „Има процес, който е утвърден от НАТО, който се занимава с тези въпроси. Надявам се, че ще се съгласим по въпроса с отварянето на ниското въздушно пространство и ще позволим по този начин директен въздушен транспорт между Белград и Прищина“, каза още Столтенберг. По-рано се появи информация, че властите в Белград и Прищина преговарят за отварянето на въздушен коридор между двата града, по който да се движат пътнически и товарни самолети.", "date": "2020.01.30", "title": "Столтенберг: НАТО работи по въпроса за отварянето на косовското въздушно пространство"}
{"url": "http://epicenter.bg/article/Kruizen-korab-s-6-000-patnitsi-e-blokiran-v-Italiya-zaradi-dvama-dushi-sas-simptomi-na-virus/205379/7/0", "text": "Круизният кораб \"Costa Crociere\", превозващ около 6 000 пътници, е блокиран в пристанището на Чивитавекия (на около 100 км южно от Рим), след като при двама туристи от Хонконг бяха установени симптоми на вирусно заболяване. Както РАИ съобщи, те са двама съпрузи и са настанени в санитарното помещение на борда на кораба.    При туристите е установено, че имат треска и респираторни проблеми.  Двойката се е качила на кораба, който извършава круиз по Средиземно море, преди няколко дни в Савона. На 25 януари те пристигнали на миланското летище „Малпенса“. Група лекари вече са на борда, за да ги тестват за наличието на новия тип коронавирус.    На останалите пътници на кораба все още не е разрешено да слизат на брега.   Източник: БГНЕС", "date": "2020.01.30", "title": "Круизен кораб с 6 000 пътници е блокиран в Италия заради двама души със симптоми на вирус"}
{"url": "http://epicenter.bg/article/Silen-vyatar-sabori-chast-ot-granichnata-stena-mezhdu-SASht-i-Meksiko/205381/7/96", "text": "Силен вятър събори наскоро монтирани панели на стената на границата между САЩ и Мексико. Те са паднали върху дървета, информира Си Ен Ен, цитирана от Нова тв.    \"Панелите наскоро бяха монтирани върху основи, чийто бетон все още не беше достатъчно втвърден. Така че не можеха да устоят на вятъра\" , каза граничен служител в Ел Центро, Калифорния.  \r\n \r\n Според Националната метеорологична служба скоростта на вятъра е била 60 км/ч.    Граничните власти на САЩ обясниха, че мексиканските им колеги отклоняват трафика от района на произшествието, а агенцията работи с мексиканското правителство, за да изправи стената възможно най-скоро.  \r\n \r\n Миналия юли Върховният съд на САЩ разреши на администрацията на Тръмп да използва 2,5 милиарда долара от Пентагона за изграждане на съоръжението на границата с Мексико.  ", "date": "2020.01.30", "title": "Силен вятър събори част от граничната стена между САЩ и Мексико (ВИДЕО)"}
{"url": "http://epicenter.bg/article/ES-osiguryava-76-4-mln--evro-za-spravyane-sas-zamarsyavaneto-na-vazduha-v-Kosovo/205383/7/0", "text": "При първото си посещение в Косово днес върховният представител на ЕС по външната политика и сигурността Жозеп Борел ще постави началото на финансиран от ЕС проект за подобряване на показателите за замърсяването от топлоелектрическата централа \"Косово Б\" - най-големия производител на електроенергия в Косово. Това се посочва в съобщение на Европейската комисия.    Проектът се очаква да допринесе за намаляването 35 пъти на количествата вреден прах и четири пъти - на азотните окиси от топлоелектрическата централа, за да отговаря на изискванията на ЕС. На Комисията ще бъде предоставено финансиране от 76,4 милиона евро за филтри на посочената ТЕЦ.    В Косово са натрупани в продължение на десетилетия проблеми с околната среда заради безконтролно използване на природни ресурси и промишлено производство. Цялостното състояние на околната среда в Косово се е влошило през последните години заради засилено замърсяване от строителството, трафика и промишлеността, включително замърсяването от електроцентрали и от битово отопление през зимата.   Представителството на ЕС в Косово подписа на 28 ноември 2019 г. договор за строителство с европейски дружества. Строителните работи следва да приключат за три години, се посочва в съобщението.   Източник: Новини.бг", "date": "2020.01.30", "title": "ЕС осигурява 76,4 млн. евро за справяне със замърсяването на въздуха в Косово"}
{"url": "http://epicenter.bg/article/Evropeyskiyat-savet-odobri-sporazumenieto-za-otteglyaneto-na-Velikobritaniya/205387/7/0", "text": "Европейският съвет прие днес \"на подпис\" споразумението за оттеглянето на Великобритания от ЕС. С това цялата процедура от страна на ЕС се изчерпва преди предстоящото от полунощ на 1 февруари централноевропейско време напускане на британската страна, предадоха БТА и Нова телевизия.    От 1 февруари Великобритания ще бъде за ЕС чужда страна. Споразумението урежда условията на раздялата и обхваща правата на гражданите, задълженията на Лондон към бюджета на ЕС, преходния срок за договаряне на бъдещите отношения, протоколите за Ирландия/Северна Ирландия, Кипър и Гибралтар.  Влизането в сила на споразумението поставя началото на преходния срок до 31 декември, с който се дава време на гражданите и дружествата да се съобразят с настъпилите промени. До края на годината Великобритания ще продължи да прилага правото на ЕС, без да участва при неговото обсъждане и приемане. Преходът може да бъде удължен веднъж за срок до две години, ако двете страни постигнат съгласие за това преди 1 юли 2020 година.    Договарянето на бъдещите отношения между ЕС и Лондон ще започне, след като Европейският съвет утвърди преговорните насоки, предложени от Европейската комисия.  ", "date": "2020.01.30", "title": "Европейският съвет одобри споразумението за оттеглянето на Великобритания"}
{"url": "http://epicenter.bg/article/OON-e-bila-podlozhena-na-hakerska-ataka/205388/7/0", "text": "Организацията на обединените нации е била подложена на хакерска атака, предаде Асошиейтед прес. Според поверителен вътрешен доклад на ООН, изтекъл до информационната агенция \"Ню хуманитариан\" и видян от Асошиейтед прес, десетки сървъри в офисите в Женева и Виена са били \"компрометирани\".   Сред тях са Върховният комисариат на ООН за правата на човека, който често се е превръщал в гръмоотвод за критики на автократични правителства за това, че е изобличавал нарушения на човешки права.   Пожелал анонимност представител на Обединените нации заяви, че хакерската атака, която за пръв път била засечена през лятото, изглеждала \"сложна\", а размерът на щетите остава неясен, особено що се отнася до лична, поверителна и компрометираща информация, която може да е била открадната. Оттогава по думите на източника системите са били подсилени.   Нивото на сложност на атаката е било толкова високо, че е възможно зад нея да стои подкрепян от държава играч, посочи представителят. Поверителна информация в комисариата за човешките права за възможни военнопрестъпници в сирийския конфликт и извършители на репресии в Мианма срещу мюсюлманите рохинги не е била компрометирана, защото е съхранявана при изключителни мерки за сигурност, добави той.   Според вътрешния документ, който е на службата на ООН за информация и технологии, \"компрометирани\" са 42 сървъра, а 25 са определени като \"съмнителни\" и почти всички се намират в разпръснатите на голяма площ представителства на Обединените нации в Женева и Виена.   Три от \"компрометираните\" сървъри са на Върховния комисариат на ООН за човешките права, който се намира от другата страна на града спрямо главната сграда на ООН в Женева, други два са използвани от Икономическата комисия на ООН за Европа. Хакерската атака става на фона на растящо безпокойство за уязвимостта на компютрите и мобилните телефони, използвани от големи организации като правителства и Обединените нации, както и от частни лица и компании, отбелязва Асошиейтед прес, цитира Канал 3.", "date": "2020.01.30", "title": "ООН е била подложена на хакерска атака"}
{"url": "http://epicenter.bg/article/Poreditsa-silni-trusove-nad-5-po-Rihter-v-Gartsiya/205389/7/0", "text": "Поредица силни трусове се регистрират в Гърция днес, като част от тях са със сила над 5 по Рихтер.   Първото земетресение за деня с магнитуд 5,6 е регистрирано близо до гръцкия архипелаг Додеканези в югоизточната част на Егейско море в 1,28 часа, съобщава Европейският сеизмологичен център. След него следват няколко по-слаби, но в 5,12 часа последва силен трус от 4,5. Ново земетресение е регистрирано в 13,21 часа, то е било със сила от 5,9 по Рихтер.    Епицентърът на труса е на дълбочина 10 километра на 85 километра  югоизточно от остров Карпатос. Няма информация за възможни жертви и разрушения.", "date": "2020.01.30", "title": "Поредица силни трусове над 5 по Рихтер в Гърция"}
{"url": "http://epicenter.bg/article/V-parlamenta-na-Rumaniya-vnesoha-vot-na-nedoverie-kam-pravitelstvoto/205394/7/0", "text": "Опозиционната Социалдемократическа партия (СДП) и Демократичният съюз на унгарците в Румъния (ДСУР) внесоха днес в парламента вот на недоверие срещу правителството на Национално-либералната партия (НЛП), като го обвиниха, че променя изборното законодателство в навечерието на избори и едностранно приема законодателни промени без консултации и обсъждания, предаде агенция Аджерпрес, цитирана от БТА.   Вотът на недоверие, който според политически източници е подписан от 208 народни представители, е озаглавен „Правителството на Орбан и НЛП - приватизация на румънската демокрация“.   Конкретният повод за вота на недоверие е това, че правителството на малцинството на НЛП пое отговорност в парламента вчера за промени в закона за местната държавна администрация, с които избирането на кметове отново да става в два изборни кръга. Поемането на отговорност е процедура, при която даден закон се смята за приет, без да бъде обсъждан в законодателния орган, ако в срок от три дни не бъде внесен вот на недоверие. Ако бъде внесен такъв вот и той бъде отхвърлен, законът също се смята за приет. Ако законът бъде отхвърлен, това води до падане на правителството.   Премиерът Лудовик Орбан обясни вчера защо неговото правителство е прибягнало до тази процедура. Орбан каза, че в продължение на три години парламентът е отказвал да обсъди законопроекта, пише в. „Адевърул“.   Социалдемократите и представителите на етническите унгарци възразяват срещу промени в изборното законодателство в навечерието на избори и смятат, че това е в нарушение на европейските стандарти. Местните избори в Румъния предстоят това лято. Социалдемократическата партия сезира Парламентарната асамблея на Съвета на Европа (ПАСЕ) във връзка с промените и вчера ПАСЕ гласува за сезиране на Венецианската комисия по този въпрос, съобщава в. „Ромъния либера“.   За да бъде свалено правителството, вотът на недоверие трябва да бъде подкрепен от най-малко 233 народни представители. Според изчисления на в. „Адевърул“ вносителите на вота на недоверие се нуждаят от само един глас за успех на инициативата.   Правителството на малцинството на Лудовик Орбан встъпи в длъжност през ноември м.г., след като кабинетът на социалдемократите бе свален с вот на недоверие през октомври.   Демократичният съюз на унгарците в Румъния, който бе парламентарен партньор на социалдемократите почти до падането от власт на лявото правителство на Виорика Дънчила, подкрепи встъпването в длъжност на кабинета на либералите, но постави като условие запазването на досегашния начин на избор на кметове в един тур.", "date": "2020.01.30", "title": "В парламента на Румъния внесоха вот на недоверие към правителството"}
{"url": "http://epicenter.bg/article/Moskva--Balgariya-napravi-mediyno-shou-okolo-izgonvaneto-na-dvamata-ruski-diplomati-/205395/7/97", "text": "България направи шоу и цяла информационна кампания около изгонването на двамата руски дипломати, посолството на Русия беше уведомено за обявяването им за „персона нон грата“, чак след като тази информация беше вече разпространена в медиите, заяви официалният представител на руското външно министерство Мария Захарова, предават РИА Новости и Агенция \"Фокус\".    „Противно на общоприетата практика в такива случаи, от събитието направиха такава информационна кампания, медиен повод. Ние имаме и доказателство за това: посолството на Русия беше уведомено за даденото решение, едва след като тази информация беше разпространена в медиите. Не бяха представени материали, доказателства, основания, които да послужат за основа на предприетите решения или вината на тези хора. Беше направено такова шоу“, заяви Захарова.    По-рано България обяви изгонването на двама руски дипломати поради обвинения в шпионаж, припомня РИА Новости.  ", "date": "2020.01.30", "title": "Москва: България направи медийно шоу около изгонването на двамата руски дипломати "}
{"url": "http://epicenter.bg/article/Pikaeshtoto-momchentse-v-Bryuksel-se-premeni-kato-Dzhon-Bul-v-chest-na-Brekzit-/205400/7/0", "text": "Символът на Брюксел почете Брекзит, предаде БГНЕС. Пикаещото момченце, или Манекен Пис, беше облечено днес като Джон Бул, измислен персонаж – символ на Великобритания.    Това се случва за втори път в историята. За пръв път Манекен Пис влезе в дрехите на Джон Бул на 24 април 1972 г., когато Великобритания се присъедини към Европейската общност.    Сега, 48 години по-късно, Брюксел и нейният символ отдават почит на напускащия Съюза остров. Брекзит трябва да стане факт на 31 януари 2019 г. след почти три години на сложни преговори и съмнения относно целесъобразността му.    Манекен Пис е най-известният символ на белгийската столица. Миниатюрната фигурка се намира недалеч от площад Гран Плас. Днешния си вид статуята придобива през 1619 г. Тя многократно е крадена, включително по време на Наполеоновите войни /1803-1815 г./.    През последните години Манекен Пис често сменя своите костюми. Това се прави, за да се почетат важни дати и събития.    В центъра на Брюксел пикаещото момченце има свой собствен музей, в който са изложени негови “костюми” по всякакви поводи. На видно място е разположено и момченцето в българска носия.  ", "date": "2020.01.30", "title": "Пикаещото момченце в Брюксел се премени като Джон Бул в чест на Брекзит "}
{"url": "http://epicenter.bg/article/OON-predupredi-za-vazrazhdane-na--Islyamska-darzhava--/205405/7/0", "text": "Терористичната организация „Ислямска държава“ е започнала да възвръща позиции в Близкия изток и продължава да търси възможности за удар срещу Запада, предупреждава ООН.    В доклад на Съвета за сигурност на ООН, базиран на разузнавателна информация на страните членки, се описва как групировката извършва все по-дръзки атаки в Сирия и в Ирак, призовава и планира бягство от затвора на свои членове и се стреми да се възползва от слабости на местните сили за сигурност, пише британският в. „Гардиън“, цитиран от БНР.    Докладът разкрива още, че организацията е претърпяла значителни щети, но е здрава, разполага със средства и все още представлява значителна заплаха на местно и международно ниво.    Въпреки че президентът на САЩ е казвал, че ИД е „разгромена до голяма степен“, това твърдение неколкократно е оспорвано от анализатори, съюзници и високопоставени служители на администрацията.    Доклад на Пентагона предупреди за възраждане на групировката през август, преди смъртта на лидера ѝ Абу Бакр ал Багдади в американска спецакция.  ", "date": "2020.01.30", "title": "ООН предупреди за възраждане на „Ислямска държава“ "}
{"url": "http://epicenter.bg/article/Pompeo--Kitayskata-komunisticheska-partiya-e-osnovna-zaplaha-na-nasheto-vreme/205406/7/0", "text": "Китайската комунистическа партия е \"основна заплаха на нашето време\", която се опълчва на западните принципи, заяви днес в Лондон американският държавен секретар Майк Помпео, цитиран от АФП.  На съвместна пресконференция с британския си колега Доминик Рааб Помпео подчерта, че западните съюзници \"трябва направят всичко по силите си следващият век да бъде управляван от западните демократични принципи\".    Изказването идва на фона на натиск на Вашингтон над Великобритания и други европейски страни да изключат китайския технологичен гигант \"Хуавей\" от създаването своите 5G мобилни мрежи.  Лондон реши във вторник да разреши на \"Хуавей\" да участва с \"несъществени\" елементи, които нямат връзка с чувствителни лични данни.  Американски официални лица предупредиха, че може да се наложи Вашингтон да прекрати споделянето на разузнавателна информация с Лондон заради включването на китайската компания в 5G мрежата, но днес Помпео отстъпи от тази заплах, отбелязва БНР.    Обменът на разузнавателна информация между САЩ и Обединеното кралство е \"дълбок, силен и ще продължи\", каза американският първи дипломат.", "date": "2020.01.30", "title": "Помпео: Китайската комунистическа партия е основна заплаха на нашето време"}
{"url": "http://epicenter.bg/article/Samneniya-za-patsient-s-koronavirus-v-Solun--zdravnite-vlasti-sa-v-trevoga/205416/7/51", "text": "Здравните власти в гръцкия град Солун са под тревога днес, след като мъж е бил приет в болница в града със симптоми, наподобяващи тези на смъртоносния коронавирус, който уби над 170 души в Китай, съобщава в. \"Катимерини\", цитиран от Нова тв и БТА.    Според директора на болницата пациентът е мъж на средна възраст, който в момента преминава през медицински изследвания и е поставен под карантина.    ДНК-проба от пациента е изпратена в Института \"Пастьор\", за да се установи дали става дума за коронавирус или обикновен грип.    Междувременно броят на починалите от грип в Гърция от октомври досега достигна 21 души, като осем смъртни случая са регистрирани през последната седмица, според данни на Националната организация за обществено здраве  ", "date": "2020.01.30", "title": "Съмнения за пациент с коронавирус в Солун, здравните власти са под тревога"}
{"url": "http://epicenter.bg/article/Shvedski-deputati-predlozhiha-Greta-Tunberg-za-Nobelova-nagrada-/205419/7/0", "text": "Шведски депутати предложиха младата активистка за борба с промените в климата Грета Тунберг да получи тазгодишната Нобелова награда за мир, предават \"Франс прес\" и БНР.    \"Грета Тунберг е активистка за климата и основната причина, поради която тя заслужава Нобеловата награда за мир, е, че въпреки младата си възраст тя не спря да отваря очите на лидерите за климатичната криза\", пишат депутатите Йенс Холм и Хокан Свенелинг в писмо до Нобеловия комитет.    Без \"Петъци за бъдеще\" - движението, което се зароди около Грета Тунберг - и самата нея въпросът с климата нямаше да е толкова актуален\", изтъкват шведските народни представители в писмото си, до което \"Франс прес\" си гарантира достъп.    Седемнадесетгодишната шведка вече бе споменавана като възможен лауреат на миналогодишната Нобелова награда за мир, която в крайна сметка бе присъдена на етиопския премиер Абий Ахмед заради приноса му за помирението със съседна Еритрея.    Тунберг стана популярна, след като през август 2018 г. започна да организира седящи стачки на ученици пред шведския парламент с призиви за борба с промените в климата.  ", "date": "2020.01.30", "title": "Шведски депутати предложиха Грета Тунберг за Нобелова награда "}
{"url": "http://epicenter.bg/article/Ukrayna-i-Polsha-se-obediniha-sreshtu-Moskva/205344/11/0", "text": "Историята се пише не само от победителите – полският президент Анджей Дуда поиска подкрепата на украинския си колега Владимир Зеленски в спора с Русия за причините за избухването на Втората световна война. Този дебат продължава няколко години и ескалира преди няколко седмици, пише австрийското издание Der Standard, цитирано от Агенция \"Фокус\".    През втората половина на 2019 г. Европейският парламент прие изявление, с което осъжда тоталитаризма, както пакта Рибентроп-Молотов, сключен между Москва и Нацистка Германия през 1939 г., тъй като той поставя основата на Втората световна война. Руският президент Владимир Путин от своя страна призна, че смята това изявление за обидно за самия него. През декември на годишната си пресконференция, а също и на следващия ден на срещата на върха на Организацията на независимите държави (ОНД), той отговори на това обвинение, като обърна особено внимание на Полша.    Путин подчерта, че Полша в навечерието на войната играе ролята на \"провокатор\" за Хитлер, за да получи част от територията на Чехословакия. И нарече един от полските дипломати, работил в предвоенното време като посланик в Берлин, „антисемитско прасе“. При това според Путин Полша, осъждайки пакта Рибентроп-Молотов, се опитва да пренапише историята, за да омаловажи ролята на СССР в унищожаването на нацизма, да се представи като жертва и да настрои общественото мнение срещу съвременна Русия.        В същото време самите поляци бяха престъпници тогава, продължи Путин. Той повтори тази теза по време на международния форум за Холокоста в израелския мемориал на Яд-Вашем.    На форума, организиран от олигарха Вячеслав Кантер, близък до Кремъл, присъстваха държавни и правителствени ръководители на близо 50 държави, включително австрийският президент Александър ван дер Белен. Анджей Дуда отказа да лети за Израел, тъй като за разлика от Путин, не му беше предложено да говори на форума.    Полският президент отвърна по-късно на думите на руския си колега. По време на възпоменателните събития на територията на бившия концлагер Аушвиц в Полша, той отбеляза ролята на Червената армия в неготовото освобождение. Но Путин не получи покана за тези събития. Освен това в интервю по-рано Дуда обвини Путин, че „изкривява историческата истина“.    Според него идеологията на Путин е насочена към „постсталинисткия ревизионизъм“. Москва свежда до минимум вината на тогавашното съветско ръководство в разделението на Източна Европа между Хитлер и Сталин, добави Дуда, близък до дясната популистка партия \"Право и справедливост\".        На среща във Варшава Зеленски застана на неговата страна. Според него Полша и нейният народ първи са усетили последствията от \"конспирацията на тоталитарните режими\". Това е довело до Втората световна война и е позволило на нацистите да проведат Холокоста, смята украинският президент. Той подчерта, че СССР е сред виновниците за избухването на Втората световна война.    Тази проява на солидарност от страна на Зеленски не остана без отговор – така президентът успя да изглади до известна степен разногласията в дългогодишния спор между Варшава и Киев за ролята на украинските националисти във Втората световна война. Възхвалите за Степан Бандера (националист, провъзгласил независимост за Украйна през 1941 г., а скоро след това хвърлен в затвора от нацистите – бел. ред.) и националистическата Украинска въстаническа армия (УПА) в Киев наскоро предизвикаха недоволство във Варшава, която обвинява УПА в убийства на поляци.    Сега тази мрачна страница в историята на отношенията между двете страни изглежда е затворена. Според Зеленски Варшава и Киев вече се стремят да се концентрират върху нещата, които ги обединяват.        Освен това, очевидно, основният обединяващ фактор е отхвърлянето на политиката на Кремъл. Дуда покани Зеленски да почете паметта на загиналите през 1920 г. полски и украински войници в битки срещу болшевиките (в полско-съветската воина от 1919 – 1921 г.). Зеленски от своя страна се застъпи, че човечеството сега, както и преди сто години, се противопоставя съвместно на „разрушителните идеологии“. Споменавайки настоящето, той имаше предвид ролята на Русия в конфликта в Донбас и руската анексия на Крим.    Очаквано, говорителят на Путин Дмитрий Песков заяви от своя страна, че обвиненията на Зеленски срещу СССР са \"погрешни и обидни\" и даде да се разбере, че нормализирането на отношенията между Киев и Москва може да се забави заради тези забележки.", "date": "2020.01.30", "title": "Украйна и Полша се обединиха срещу Москва"}
{"url": "http://epicenter.bg/article/Prof--Aleksandar-Marinov--Nyakolko-dushi-na-praktika-kontrolirat-vsichko-v-Balgariya-/205359/11/0", "text": "Има тотално преструктуриране на публичното поле в България, като на дневен ред на сцената или по-точно зад сцената, но с огромна сила се появява нов тип олигархия. Това е системна промяна. Това заяви в интервю за обзора на деня на Радио „Фокус“ „Това е България“ политологът Александър Маринов .    \"И преди е имало олигархия, но и най-силните олигарси са били доста слаби и уязвими. Както знаем някои от тях преждевременно приключиха жизнения си път. И най-силните от действащите олигарси бяха сравнително слаби. Олигарси в смисъл хора с огромни финансови възможности, които се опитват да влияят върху политиката, за да защитават интересите си. Днес имаме съвършено ново явление. Днес имаме истински олигарси, но от друг тип, който в наши дни трудно може да се срещне по земята. Това са политици, които използват държавата за своите интереси, в това число и икономически. И тези няколко души на практика контролират всичко в България. Това е истината. Това е голямата промяна. Такова нещо, според мен, трудно може да се намери в съвременния свят, изключвам някои по-далечни, по-изолирани, по-изостанали държави\", казва Маринов.        - Затруднявате ме. Може би не е имало много такива ситуации, което не е позволило на учените да измислят такова понятие. Но има близки понятия, макар че те са доста метафорични. Всъщност аз бих прибавил към всичко, което казвате още един знак на случващото се от деня. Едно масирано бих казал невнимателно използване на метафори и на термини, които уж имат някакво значение по подразбиране, но всъщност не фигурират нито в правния, нито в обществения мир в точния смисъл на думата. Ето, главният прокурор употреби по адрес на Васил Божков думата олигарх, той така го квалифицира. Какво значи олигарх, какво е съдържанието на това понятие? Може би го има в журналистиката, в публицистиката, в киното. Но как, когато един главен прокурор нарече един бизнесмен олигарх, какво значи това? Да се върнем на вашия въпрос. От всички понятия, които биха могли да имат отношения, това е според мен класическото, вече станало класическо понятие – фасадна демокрация. Защото ние имаме някаква фасада, имаме Конституция, която твърдим, че е добра и тя вероятно като текст е добра, имаме закони, имаме институции и т.н. Общо взето горе-долу както е в демокрациите, в известните с традиции демокрации. Обаче у нас се случват неща, които там не се случват. И аз ще си позволя да направя паралел, с всичките условности на аналогиите, разбира се, вие ме разбирате. Както знаете, през последните години срещу президента на САЩ Тръмп имаше прокурорски мерки, него го разследваха, него и негови приближени и т.н. Което по същество е чудесно. Аз по принцип нямам нищо против абсолютно всеки при определени в закона условия да подлежи на разследване, да носи отговорност за делата си. Само че какво се случи там – оказа се, че цялата тази дандания не доведе до обосноваване на обвиненията, те се оказаха недоказани и съответно длъжностните лица, които бяха видимите и задкулисните пружини на тази история, си понесоха последиците. Тук правим аналогията с България. Защо казвам фасадна демокрацията? Защото при демокрацията с всичките й разновидности има отчетност и отговорност за властта, която върховния суверен – народа предоставя на някакви длъжностни лица. Няма значение какви са те, в кой клон на властта и така нататък. Въпросът е: ти имаш власт, употребяваш я, предполага се, че я употребяваш за благото на обществото, за публичния интерес, но ако не правиш това, ако бъркаш или недай Боже злоупотребяваш – носиш отговорност. И тук стигам до същността на проблема – всички тези случаи, които ви изброих, някой има правомощия, взема някакви решения, които засягат други хора. Може да е един човек, може да са милиони. През тези дни ние виждаме и от двата случая примери. И този някой, който взема решения, който говори, каквото му скимне, позволете ми да отворя скоба. Слушах днес изказването на премиера на заседание на Министерския съвет. Този човек говори напълно безотговорно, той говори очевидни неистини. Казва – ние ще го построим този водопровод за 30-40 дни. Няма да се построи. Няма такава сила на света, която да го построи за 30-40 дни. Той казва – днес въздуха на София е много по-чист от времето, когато го имаше Кремиковци. Не е вярно. Не е вярно, просто има за това съответни регистри, има данни, има изследвания и ще се види, какво е положението. Замърсяването е било по-различно тогава, но това, което е днес, не е било никога и т.н. Тоест някои хора облечени в най-високата власт говорят и не просто говорят, предприемат дела, харчат публични пари и за това не носят никаква отговорност. Ето това е смисълът на понятието фасадна демокрация.       - Тук вече ще се съглася, че става дума за олигархически цели. Има тотално преструктуриране на публичното поле в България, като на дневен ред на сцената или по-точно зад сцената, но с огромна сила се появява нов тип олигархия. Това е системна промяна. И преди е имало олигархия, но и най-силните олигарси са били доста слаби и уязвими. Както знаем някои от тях преждевременно приключиха жизнения си път. И най-силните от действащите олигарси бяха сравнително слаби. Олигарси в смисъл хора с огромни финансови възможности, които се опитват да влияят върху политиката, за да защитават интересите си. Днес имаме съвършено ново явление. Днес имаме истински олигарси, но от друг тип, който в наши дни трудно може да се срещне по земята. Това са политици, които използват държавата за своите интереси, в това число и икономически. И тези няколко души на практика контролират всичко в България. Това е истината. Това е голямата промяна. Такова нещо, според мен, трудно може да се намери в съвременния свят, изключвам някои по-далечни, по-изолирани, по-изостанали държави.       - Какво се внушава, това е ясно. Внушава се активност, енергичност, раздаване на справедливост, само че според мен хората не вярват на това. Защото прекалено тенденциозно е всичко, прекалено избирателно е. Прекалено точкови са ударите. А в същото време прави впечатление, че тази голяма активност на правоприлагащите органи внимателно заобикаля истинските източници на големите проблеми на българското общество.       - И хората, разбира се си задават този въпрос, нали. Задават си го и си намират отговора.       - Тези, които управляват държавата. Тези, които имат правомощията да взимат решения и би трябвало да ги взимат в полза на обществото, а ги взимат само в своя полза. Тези, които превърнаха публичните блага, даже насъщните ресурси за съществуване – въздух, вода, природа, здраве, образование, те го превърнаха в стока при това в изключително деформиран, уродлив пазар. Тази отговорност тя се носи поименно. Мога да ви уверя, че ако наистина някой добросъвестен борец за справедливост седне, замисли се и не е нужно да използва специални разузнавателни средства. Просто проследява политическите, управленските решения, резултатите от тях и стига до определени изводи. И това е положението. Тази отговорност се носи от 50-100 човека, не повече. Даже и това са им много в случая.       - Разбира се, но са били не само свидетели. Били са участници и заинтересовани страни.       - Аз смятам, че те не се борят срещу явленията, още по-малко срещу техните причини. Тук става дума за битка на интереси. Битка на интереси, която няма нищо общо с интересите на обществото, с проблемите и потребностите на обикновените хора. Така се внушава, защото вие знаете, че българското общество е много болезнено чувствително на темата за справедливостта. Само че не ми се привиждат тези люде, които сега размахват сабята, не ми се привиждат като борци за справедливост.       - Вероятно няма да е толкова лесно да направим един подробен списък. Но е ясно, че се води последователна битка за елиминиране на всички фактори, които по някакъв начин в някакъв сектор – политически, икономически, медиен, културен, образователен, какъвто искате, пречат на статуквото. Посочват статуквото, разобличават статуквото. Или просто се борят за своето съществуване и за своето оцеляване. Това е борба на живот и смърт. И затова не е въпрос, свързан с една или друга личност. Имах възможност тези дни да го напиша. Аз не идеализирам в никакъв случай Васил Божков, въпреки че той трябва да получи заслуженото за това, че все пак 30 години е оцелял в българската действителност. Аз понеже имам възможността да го познавам отдавна, макар и не близо, той хич не е глупав човек. За разлика от много други хора с много пари. Но въпросът не е за него. Въпросът е, че тук се прилага модел, който вече е прилаган и за който ние вече платихме веднъж много скъпо. Кой плати за КТБ? Ние с вас и вашите слушатели, и всички други българи. Кой плаща, когато самоволието или беззаконието на правораздавателните органи завършват с осъдителна присъда в европейските съдилища. Кой плаща тогава? Някой прокурор? Някой министър на вътрешните работи? Не. Плащаме ние данъкоплатците. Нали си спомняте случая с бебето във фризера? Е? Лекарите осъдиха българската държава, кой плати? Цветан Цветанов? Който размахваше СРС-тата от трибуната на парламента? Между другото това е един повод да си припомним – съдът вече се е произнасял по такива хватки. И аз тези дни, буквално вчера и днес чета становища на уважавани юристи. Защото има юристи, които в България са наистина уважавани. Независимо дали са съдии, адвокати или хора на академичното дело. Аз чета и те са абсолютно единодушни. Това, което се върши, е произвол. То е произвол, който граничи с по-тежки неща. Между другото аз съм напълно съгласен, че трябва Конституционния съд да даде едно разяснение, какво означава държавна измяна, какво означава нарушение на Конституцията. Не само за президента, разбира се, за всички длъжностни високопоставени лица. Защото може да се окаже, че става дума за узурпиране на власт. Къде отиваме тогава?       - За господин Божков не мога да твърдя. Но имам съмнение за начина, по който се действа. А вече ще видим, прочетох преди малко, че има седем повдигнати обвинения, ще видим, какви са тези обвинения. Те ще бъдат обосновани, ще се стигне до съд и т.н. Тези обвинения не са в това, че е счупил някой прозорец. Това са много сериозни обвинения. Въпросът е само да не свършат, както други подобни случаи свършват. Но, що се отнася до президента, там вече ситуацията е друга. Това наистина според мен е произвол. И това е произвол, който е с тежък рецидив, защото Вие знаете добре, че българските правоохранителни органи неведнъж са постъпвали по този начин, неведнъж са изтичали СРС-та, неведнъж са били обявявани. Въпреки че точно такова чудо, каквото вчера виждам, не е било. Но общо взето такива злоупотреби има. И тази практика: а бе ние съвсем случайно попаднахме на този човек, защото всъщност търсихме друг, следяхме друг, подслушвахме друг, ама хоп, той се оказа на линия. Въобще в този случай с подслушването на командира на военновъздушните сили има много съмнителни неща, много съмнителни неща. Цялата тази история е много съмнителна. Аз няма да влизам, разбира се, в амплоато по този въпрос. Вчера и днес говориха авторитетни юристи и журналисти, компетентни, които поставят въпроси. Но нека да се върнем към тази тема, която ние сме обсъждали. Когато няма механизми за контрол, отчетност и отговорност, тогава защо се чудим, че се появява чувството за недосегаемост и безнаказаност? Вероятно всеки в такова положение, или почти всеки би си повярвал в един момент, че може да си прави, каквото си иска, стига да е сигурен, че е прав.       - Аз смятам, че последиците ще бъдат сериозни. Няма да е просто поредният скандал, поредната сензация и т.н. Те ще са сериозни по много причини. Първата причина е, че тук вече нещата наистина достигат високи нива и важни личности, не просто личности, а институции. Наистина според мен е прекрачена една граница, бих казал границата на здравия разум е прекрачена. А втората причина, която според мен е още по-важна, е, че всичко това се случва в една сюрреалистична картина, когато обществото и огромната част от нас са притиснати от много тежки реални проблеми. Защото всички тези фокуси и циркове, те с нищо не ни доближават до решаването на проблемите – водата, боклуците, отровния въздух, здравеопазването и всичко друго. С какво ни доближават? Че те дори не посочват истинските виновници. Че кой нормален човек вярва, че Нено Димов е единственият виновник за това, което се е случило с язовир „Студена“ и с другите язовири? Той си има своята вина, разбира се, по-скоро отговорност, за вина аз не мога да говоря. Но не е само той. Кой ще повярва, че арестуваният председател на Комисията по хазарта е единственият виновник? Ами че той е лично приближен, назначен от министъра на финансите. Министърът на финансите е подписал тези отчети, одобрявал ги е постоянно. Къде е неговата отговорност? И въобще как си представят тези хора, които смятат, че могат да господстват над действителността? Да, вие може да затворите Баневи, Миньо Стайков, може дори да затворят и Васил Божков, но това с нищо не решава проблемите на огромното мнозинство от хората. Даже обратното – настройва ги допълнително. Защото хората искат решения. А какви решения ни предлагат? Вижте днес какво се случи с туристическия и ресторантьорския бизнес. Като стана напечено, казаха добре, отлагаме с 6 месеца. Това какво променя? Нищо не променя, защото няма никакво разбиране за същността, порочната същност на политиките, които се предлагат. Те не могат да разберат, че не е това решението. Те не могат да разберат, какви са последиците от това, което се опитват да правят. И поради тази причина, когато допълнително се нажежава обстановката с подобни действия, рискът от експлозия става много голям.       - Политическите последици ще бъдат, че иска или не иска, всеки ще си поеме отговорността. Всеки, който заслужава, ще си поеме отговорността. И аз казвам всеки, в зависимост какво се установи. Аз не съм пристрастен. Ако за президента се установи, че с нещо наистина се е опитвал да пречи на разследването, той трябва да си поеме отговорността. Но, ако не е пречил, тогава тези, които внушават или го обвиняват в това нещо, тези, които са сглобили цялата тази комбинация, ще си понесат отговорността в пълен размер. И няма да им я търси този, който ги е назначил, а ще им я търси обществото. Уверявам Ви.    ", "date": "2020.01.30", "title": "Проф. Александър Маринов: Няколко души на практика контролират всичко в България!"}
{"url": "http://epicenter.bg/article/Washington-Examiner--Zashto-Kitay-e-po-golyama-zaplaha-ot-Savetskiya-sayuz-/205396/11/0", "text": "И двете нации черпят сили от авторитарния си контрол над хората и в предаността към партийното върховенство, и освен това и двете страни разглеждат победата над САЩ като предпоставка за своя краен успех, но повечето от техните прилики спират дотук. До голяма степен това е така, заради далеч по-добрата стратегия на Китай, в сравнение с тази на СССР.   Докато Москва искаше да доминира над своите врагове, Пекин цели първо да си сътрудничи с тях, и тогава да ги победи.   Докато СССР разчиташе на КГБ в кражбата над западни технологии, Китай разполага с хакери и шпиони в академичната сфера. Докато СССР се опитваше да се противопостави на НАТО с груба сила, Си Дзипин цели да раздели алиансите и да удари слабите дефанзивни позиции на Запада. Нека обмислим и политическите, икономически и военни елементи. Идеологията на Пекин се концентрира в това, което може да бъде описано като изкривен комунизъм. Постоянният комитет вярва, че партията е върховна и Китай е предопределен като глобален хегемон, но те са пластични по отношение на това как да постигнат това.   Вътрешният кръг на Си Дзипин е щастлив да помага на чуждите страни да забогатеят, ако това ще му помогне да спечели тяхната лоялност. Виждаме това в Азия и Африка, където Китай инвестира стотици милиарди долари в инфраструктурни проекти. Най-поразяващото е, че подобен китайски гамбит може да бъде открит и в действията на Пекин в Европа. Тук, с трите големи европейски държави – Великобритания, Франция и Германия, Китай използва своето политическо влияние чрез евтини стоки и големи инвестиции. Играта с връзките с обществеността също е хитра. Китай уважава демократичните модели на Западна Европа, или поне така твърди, и желае само мирно съвместно съществуване. За разлика от СССР, Китай не разчита на комунистически сепаратистки движения там. Затова и западните лидери по-лесно приемат влиянието на Пекин и неговото предложение за приятелство звучи по-правдоподобно. Там, където този план не успява, като в Канада и Австралия, Пекин прибягва до заплахи. Тази оферта за богатство или страдания носи допълнително тегло в западните демокрации. В крайна сметка е трудно за един западен политик да наложи икономически санкции на държава, която населението му подкрепя. Големият проблем на СССР беше факта, че света бързо се научи да разпознава лошия стандарт на живот и политически репресии там, и не искаше да има нищо общо с него, но когато Китай прави живота на чуждите граждани по-добри с евтини стоки и пътувания до модерни градове като Шанхай, Пекин, а доскоро и Хонконг, офертата на азиатската страна изглежда добра, дори желана. Когато се покажат белезниците зад нея, вече е твърде късно. Да, икономиката на Китай е контролирана по своята природа, но тя желае иновация и печалби по начини, които СССР никога не възприе. Китай предлага инвестиции от една страна и провежда кампания за кражба на интелектуална собственост от друга, и докато Пекин е управляван от комунистически елит, Си Дзипин е далеч по-толерантен от Йосиф Сталин, Никита Хрушчов, и дори от Михаил Горбачов в насърчаването на натрупваните в страната индивидуални богатства и власт. Износът беше само малък фрагмент от Съветската икономика, но той е в основата на китайската. Той също така е от полза и за глобалното консуматорство, като му предлага множество евтини стоки, а огромният пазар за внос в страната е направил немалко чужденци богати. Отново – това помага на Китай да се представя в добра светлина – добре е да търгувате с нас и да сте наши приятели, дори ако нарушаваме международните правила. Нетърпимостта на Пекин за глобалните търговски правила и интелектуална собственост коства на Запада трилиони долари на година. Подкрепен от легиони от студенти и академици, кражбите на Китай в тази сфера са безбройни и с тях не могат да се справят дори агенции като ФБР. Подкрепено от лобисти и политици, китайското икономическо влияние намира подкрепа и от официалните власти. Крайният резултат е китайски икономически модел, който се издържа на гърба на огромен износ на евтини стоки, манипулацията на свободния пазар и чуждите правителства, и кражбата на интелектуална собственост, за която са били инвестирани огромни суми пари, усилия и време. Това натежава над недостатъците над плановата икономика на Пекин по начин, по който това нямаше как да се случи в СССР. Тя е впечатляваща. Много се говори за това, че САЩ харчат грубо три пъти повече за отбрана от Китай, но тези твърдения игнорират три истини. Първо, китайските войници получават около 15 пъти по-малко пари от американските. Второ, Китай избягва много от харчовете на Пентагона за военни технологии чрез кражбата им. И трето, Китай не се концентрира над своето глобално военно влияние, освен в сферата на кибервойната, балистичните ракети и космическите оръжия.   Сателитните оръжия на Китай, самолетоносачите и ракетите, с които са оборудвани и огромния флот от кораби със системи за противовъздушна отбрана са създадени за тази цел. На бойното поле Китай е способен да разположи орди от своите ракети DF-21 срещу американските самолетоносачи, а базите на Вашингтон са заплашени от еквивалентно количество DF-26. След като това се случи по време на война, Пекин ще поиска от уплашения Конгрес мир, който обаче ще осигури на Китай важна геополитическа победа. Китай разполага и с методи да обърне мнението на американците срещу правителството в Белия дом чрез кибервойна. Китай не може да победи американската армия на фронтове извън Азия, но той не се интересува от това. Пекин няма нужда да води подобни войни. Докато НАТО и САЩ превъзхождаха СССР по отношение на оръжията и единството си, в случая с Китай това не е така. Австралия и Япония са чудесни съюзници, но партньорството на САЩ с Индия е в начална фаза, Европа и Великобритания не желаят да изпращат кораби в Китайско море, а по-голямата чат от азиатските тихоокеански страни подкрепят САЩ само на хартия. Единствените места, където САЩ са по-силни е под водата, във въздуха и по отношение на ядрените оръжия. Но в крайна сметка това ни изправя пред едно единствено предложение – ако САЩ искат да поддържа международния ред на 21 век, по-добре да приемат предизвикателството, пред което са изправени. Китай предлага панди, евтини тениски и усмивки, но ние можем да вземем последните две и от други места, а цената за приемането на ръката на Пекин ще са белезниците на американските ръце в бъдеще.   Белезници, които ще ни държат към по-бедно, по-малко свободно бъдеще, водено от режим, който още разчита на концентрационни лагери.  ", "date": "2020.01.30", "title": "Washington Examiner: Защо Китай е по-голяма заплаха от Съветския съюз?"}
{"url": "http://epicenter.bg/article/Bezrabotitsata-v-Balgariya-e-namalyala-nay--mnogo-sred-stranite-ot-ES/205372/4/0", "text": "България е сред държавите членки на Европейския съюз с най-голямо намаление на безработицата за една година - от 4,7 на 3,7 процента. Това сочат данните на европейската статистическа служба Евростат за декември 2019 година, цитирани от БНР. В тази група са също Гърция и Хърватия.   В целия ЕС за декември миналата година безработицата е 6,2 на сто. За пореден път данните на Евростат отчитат най-ниско ниво на безработицата за ЕС, откакто се правят измерванията на равнището ѝ от 2000 година насам.   През декември 2019 отличник с най-ниска безработица от два процента е Чехия. На другия полюс са Испания и Гърция, съответно с 13,7 и 16,6 на сто.   Безработицата в Германия е 3,2 процента, а в Румъния - 3,9 на сто. Намалява и младежката безработица, сочат още данните. За последния месец на миналата година за България тя е 7 процента или 10 000 души. За сравнение година по-рано е малко над 10 на сто или 15 000 души. За целия ЕС безработните до 25-годишна възраст са 14 на сто или над 3 милиона души.", "date": "2020.01.30", "title": "Безработицата в България е намаляла най- много сред страните от ЕС"}
{"url": "http://epicenter.bg/article/Asotsiatsiya-na-bankite-v-Balgariya-podkrepya-vlizaneto-v-evrozonata-/205410/4/0", "text": "Асоциация на банките в България подкрепя присъединяване на страната ни към еврозоната, стана ясно от съобщение до медиите.    „Управителният съвет на АББ приветства усилията за присъединяване на страната ни към Механизма на валутни курсове - ERM II, като този процес трябва да протича по максимално ясен за българската общественост начин”, пишат от Асоциацията.    „Изразяваме увереността си, че предприетият днес подход в Народно събрание за осигуряване на необходимите гаранции, че България ще поддържа досегашния фиксиран курс на лева към еврото до влизането на страната в еврозоната, са стъпка именно в тази посока и гарантират запазването на стабилността на българската икономика. Подкрепяме позицията, че България няма да участва в механизма на обменните курсове при курс между еврото и лева, различен от сегашния централен курс - 1.95583 лева за едно евро”, се казва още в съобщението.  ", "date": "2020.01.30", "title": "Асоциацията на банките в България подкрепя влизането в еврозоната "}
{"url": "http://epicenter.bg/article/Petkova--Balgariya-ima-perspektivi-da-ostane-neten-iznositel-na-elektroenergiya/205403/4/0", "text": "Ядрената енергетика е една от възможностите да се справим с предизвикателствата, свързани с климатичните промени и да си осигурим енергийна сигурност. Това каза министърът на енергетиката Теменужка Петкова на среща с делегация от Агенцията за ядрена енергия (АЯЕ) към Организацията за икономическо сътрудничество и развитие, водена от Нобухиро Муроя, заместник-генерален директор по управление и планиране на Агенцията, съобщиха от пресцентъра на министерството на енергетиката.   Експертите бяха на посещение в България, за да се запознаят с изпълнението на националната политика в областта на безопасното използване на ядрената енергия и държавното регулиране и контрол на тази дейност. Визитата се проведе във връзка с решение на Министерския съвет от миналата година България да кандидатства за членство в Агенцията. Министър Петкова запозна своите гости с дългогодишния опит на страната ни в областта на ядрената енергетика. „Повече от 45 години експлоатираме успешно АЕЦ „Козлодуй“ при спазване на най-високите международни стандарти за безопасност“, каза тя. Енергийният министър представи пред експертите от Агенцията за ядрена енергия възможността за изграждане на втора ядрена мощност в страната и хода на процедурата за избор на стратегически инвеститор за АЕЦ „Белене“. Политиката за привличане на висококвалифицирани ядрени експерти и перспективите пред България да остане нетен износител на електроенергия също бяха сред темите на разговор. Министър Петкова запозна своите гости с практиката на АЕЦ „Козлодуй“ за привличане на кадри – предоставяне на стипендии и стажантски програми, подпомагане работата на професионалните гимназии и други. Гостите изразиха високата си оценка за дългогодишния опит на страната в областта на ядрената енергетика. В рамките на посещението си в София делегацията от АЯЕ се срещна и с представители на различни министерства и държавни структури, които работят в сферата на ядрената енергетика. На организирана в Министерството на енергетиката кръгла маса с представители на научната общност и неправителствени организации бяха представени възможностите за обучение по ядрена енергетика в страната. Как това обучение да бъде направено по-атрактивно за младите хора бе една от темите, обсъждани в рамките на кръглата маса. С оглед на реализацията на втора ядрена мощност в страната необходимостта от висококвалифицирани кадри ще се увеличи, единодушни са участниците в дискусията.  ", "date": "2020.01.30", "title": "Петкова: България има перспективи да остане нетен износител на електроенергия"}
{"url": "http://epicenter.bg/article/-quot-Toplofikatsiya-Ruse--EAD-provede-den-na-otvorenite-vrati/205412/4/0", "text": "За първи път в „Топлофикация Русе“ ЕАД се проведе Ден на отворените врати. На всички желаещи да посетят Предприятието през целия ден бе осигурен свободен достъп.    „Взехме решение да направим Ден на отворените врати при нас, за да могат гражданите да видят как се произвежда електро и топлоенергия и да покажем какво в действително се оползотворява при нас. Надяваме се, след днешния ден да спрат всички спекулации, на които станахме свидетели пред последните месеци.“ Това каза директорът на „Топлофикация Русе“ ЕАД инж. Севдалин Желев по време на Деня на отворените врати.    Той отново подчерта, че не те са причината за замърсяването на гр. Русе.     „Спазихме стриктно изискванията на РИОСВ-Русе и на всеки комин имаме мониторингов контрол на изходящите димни газове. В края на миналата година, след влезлите в сила промени в Закона за чистотата на атмосферния въздух, вече при нас има постоянно видео наблюдение. Чрез него РИОСВ и Община Русе могат в реално време да следят какви горива се изгарят.“, подчерта инж. Желев. Той обясни, че чрез монтираните електрофилтри, се улавят финните прахови частици и няма възможност да се получи замърсяване на въздуха без да бъде регистрирано от станцията за емисионен контрол.    „Топлофикация Русе“ ЕАД не разполага със съоръжения, в които могат да се изгарят пластмаси и всякакви видове други отпадъци и никога не е изгаряла или оползотворявала такива“, категорично заяви инж. Желев и обясни, че при тях се използват вносни висококалорични и ниско сернисти руски въглища, като разказа, че те се смилат на финни прахови частици посредством барабанни топкови мелници и впоследствие се вдухват в пещните камери на котлите.    Пред гражданите инж. Желев разказа за техните бъдещи проекти, свързани с газификация на два от техните котли.    „ Парогенератори 8 и 4 в момента са в процес на газифициране.“, поясни още той. „На площадката се съхранява закупено ново оборудване за модернизация на парогенератор 5, в който се предвижда да се изгарят български въглища.“, допълни още той.    По време на отворените врати директорът на „Топлофикация Русе“ ЕАД Севдалин Желев, заедно с експерти на Дружеството показаха на живо всички съоръженията в Централата. Посетителите видяха гориво-транспортните ленти, открития въглищен склад и складовете за съхранение на биомаса, разтоварището за слънчогледова люспа, турбо-генераторите, електрофилтрите, мрежовата помпена станция, както и станцията за емисионен контрол и командния пулт.    От дружеството се надяват въпросната инициатива да скъси дистанцията с клиентите и медиите и са уверени, че са успели да разсеят спекулациите, че са основни замърсители на въздуха в града.", "date": "2020.01.30", "title": "\"Топлофикация Русе“ ЕАД проведе ден на отворените врати"}
{"url": "http://epicenter.bg/article/Evropeyskata-tsentralna-banka-privetstva-promenite-v-zakona-za-BNB-/205413/4/0", "text": "Днес в 18.00 ч. Българската народна банка получи от Европейската централна банка официално становище относно допълнението в Закона за Българската народна банка, свързано с уредбата на валутния курс между лева и еврото (Становище CON/2020/5 на Европейската централна банка относно правомощията на БНБ за налагане на санкции в рамките на тясното сътрудничество и официалния валутен курс на българския лев). Това съобщиха от БНБ.    В становището си Европейската централна банка посочва, че приветства новата разпоредба на член 29, алинея 3 от Закона за Българската народна банка, която съответства на процедурите съгласно Резолюцията за ERM II и Споразумението между централните банки относно ERM II.    Пълният текст на становището на Европейската централна банка може да бъде прочетен   ", "date": "2020.01.30", "title": "Европейската централна банка приветства промените в закона за БНБ "}
{"url": "http://epicenter.bg/article/Glavniyat-prokuror--Bozhkov-e-obvinyaem-kato-rakovoditel-na-organizirana-prectapna-grupa/205336/3/0", "text": "\" Това заяви Иван Гешев в отговор на въпрос дали е отказал среща с Румен Радев допълни Обвинител №1.   Така за първи път се потвърди информацията, че  след като стана ясно, че има отправено питане до КС за имунитета на президента. Защо това е направено с СМС-и и дали по този начин е искана неофициална среща на президента, не стана ясно. При всички случаи обаче    Ако президентът е намерил основания да поиска среща с главния прокурор, то би трябвало това да стане по официалния начин, за който има протокол. .  По време на пресконференцията, на която отчете трите си години на този пост,    След тези СМС-и Иван Гешев разпространи съобщение, че прокуратурата прекратява всякаква комуникация с президентството, освен писмена, докато тече тълкувателното дело в КС.   Гешев даде пояснения и за днешната акция срещу телефонни измамници.    Ако ние не можем да се оправим с този проблем, какво друго да се направи в тази държава, каза главният прокурор Иван Гешев във връзка с акциите от последните дни.    „От края на миналата година, когато проведохме акции има, само една телефонна измама.   отчете главният прокурор.    Той коментира и акцията срещу бизнесмена Васил Божков.  „Не съм запознат с подробности от разследването, защото не съм наблюдаващ прокурор. Няма да коментирам досъдебно производство. Аз отговарям за целите и стратегиите“, подчерта обвинител номер едно.    \"  Защо не се страхуват хората, които живеят в мизерия и не могат да си плащат данъците, защото едни други спестяват половин милиард лева?  , коментира Гешев.    „ , добави той.   \"Имах обаждане от един бизнесмен... Златев, но аз с такива хора не се срещам.  Имам покана, не... ами обаждане от кабинета на Златев, мисля, че беше. Искал среща. Нямам нужда да се срещам с такива хора. Срещам се с обикновени хора, защото съм обикновен човек и ме интересуват проблемите на обикновените хора. Работата ми и на прокуратурата е да защитава интересите на гражданите!\", отсече Иван Гешев като да се разбере, че не знае по какъв повод го е търсил Златев.   „ мотивира се главният прокурор Иван Гешев след акцията в Комисията за хазарта и в офисите на бизнесмена Васил Божков, предаде Нова телевизия.   Обвинител номер 1 е категоричен, че няма лични врагове и не влиза в лични битки. „Ние имаме принципни становища по принципни въпроси, свързани със спазването на закона.  . Такива действия предприема прокуратурата спрямо всички лица, без значение дали имат потенциал в размер на милиарди, като подсъдимият Цветан Василев и като обвиняемият Божков.  ”, подчерта Гешев.   .   „Фактът, че коалиционният партньор на управляващите и хората, изправени пред българския съд, са недоволен от работата на прокуратурата, означава, че обвинението си върши работата. А тя не е да го харесват, а да реализира наказателна отговорност, когато има доказателства за извършено престъпление. Това е индикация, че сме на прав път.   Време е този криминален преход да свърши. Прокуратурата, докато аз съм главен прокурор, ще направи всичко възможно да свърши това, което не е направено в предишни периоди.  . Не може плюсовете да са само за едни – за богатите, а минусите – за огромна част от другите хора”, каза още Гешев.   Той посочи, че Васил Божков е обвиняем по 7 обвинения задочно – за ръководител на организирана престъпна група, за принуда, изнудване, за опит за подкуп на длъжностно лице, за подбудителство към престъпление по служба – 2 обвинения.   „Отделно той е обявен за национално издирване, издадена европейска заповед за арест и е обявен за международно издирване, тъй като е установено, че е напуснал страната”, каза още главният прокурор.   „Всеки обвиняем може да си говори каквото си иска и да се защитава. Адвокатът на Арабаджиеви обясняваше, че всеки момент ще се върнат, имало задръстване на границата. Цветан Василев обясняваше, че иска да си дойде, но няма възможност. Аз няма да влизам в спор с обвиняеми. Виждате, че това се върши с хора с големи финансови възможности по начин, по който никога не е правен в историята на България след 1989 година. И не само, че се прави, но се прави качествено. Това е поредно такова действие. Това не е инцидентно действие на прокуратурата, а е нейна политика в последните няколко години”, поясни Иван Гешев.    „Нямaм рaзрeшeниe дa кoмeнтирaм пoдрoбнocти. Вceки oбвиняeм мoжe дa гoвoри кaквoтo иcкa и дa ce зaщитaвa пo нaчинa, пo кoйтo рeши. Aз нямa дa влизaм в cпoр c oбвиняeми.    Нaшaтa рaбoтa e, кoгaтo кoнcтaтирaмe дoкaзaтeлcтвa, дa пoвдигнeм oбвинeния и дa изпрaвим cъoтвeтнитe лицa прeд cъдa. И cмятaм, чe щe cи гo cвършим кaчecтвeнo.  . Тoвa e пoлитикa нa прoкурaтурaтa.“, oтбeлязa Ивaн Гeшeв.  ", "date": "2020.01.30", "title": "Главният прокурор: Не може един Митко с СМС-и да ме привика при президента"}
{"url": "http://epicenter.bg/article/Shestima-sa-zadarzhani-pri-aktsiya-sreshtu-organizirana-prestapna-grupa-za-telefonni-izmami/205338/3/0", "text": "Днес специализираната прокуратура и Главна дирекция „Национална полиция“ извършват действия по разследването срещу организирана престъпна група за телефонни измами на гръцки граждани. Групата е  действала от територията на областите Разград и Шумен. Това съобщават от пресцентъра на Апелативна специализирана прокуратура. Извършват се претърсвания, изземвания и лични обиски на предполагаеми участници в групата, както и разпити на свидетели пред съдия. Екипи на ГД „Национална полиция“, „Жандармерия“ и ОДМВР - Разград извършват процесуално-следствени действия на няколко адреса в селата Стражец и Дряновец. Към момента са задържани за срок до 24 часа по Закона за МВР общо шест лица.   Действията по разследването продължават.", "date": "2020.01.30", "title": "Шестима са задържани при акция срещу организирана престъпна група за телефонни измами"}
{"url": "http://epicenter.bg/article/Zrelishtna-katastrofa-v-Sofiya-po-chudo-se-razmina-bez-zhertvi/205342/3/0", "text": "Инцидентът с участието на няколко превозни средства се случи тази сутрин в района на 25 ДКЦ в квартал „Младост” и блокира движението в час пик. Като по чудо при тежката катастрофа няма тежко пострадали хора.   По първоначална информация един човек е откаран за преглед в лечебно заведение.   Микробус се е преобърнал и буквално е премазал лек автомобил „Фолксваген”. Микробусът е превозвал деца, но в момента на катастрофата, е бил празен. Във „Фолксваген”-а са пътували възрастни съпрузи.   Красимир Ценов, който станал очевидец на инцидента, разказа, че бусът се е движил по ул. „Филип Аврамов” в посока „Свето Преображение”, а таксиметровият автомобил е предприел завой от „Филип Аврамов” към „Свето Преображение”. Таксито удря задна дясна гума на буса, който се обръща със задницата и пада върху движещия се в съседна лента лек автомобил.   На място има екипи на полицията. Движението е ограничено.", "date": "2020.01.30", "title": "Зрелищна катастрофа в София по чудо се размина без жертви"}
{"url": "http://epicenter.bg/article/Iskat-zadarzhane-pod-strazha-za-Ivan-Vitanov-i-Sevdelina-Kovacheva/205345/3/0", "text": "Специализираната прокуратура внесе в Специализирания наказателен съд искане за определяне на мярка за неотклонение „Задържане под стража“ на бившия управител на „ВиК“ Перник и бившия и.д. кмет на града, обвинени за извършени престъпления, свързани с водната криза в региона.   Делото ще бъде насрочено за по-късно днес, съобщиха от прокуратурата.   Бившият управител на ВиК-Перник Иван Витанов беше задържан за 72 часа по обвинение за умишлена безстопанственост и сключване на неизгодна за дружеството сделка. Заедно с него е задържана и изпълняващата длъжността кмет на Перник по време на изборите Севделина Ковачева.  ", "date": "2020.01.30", "title": "Прокуратурата иска арест за шефа на ВиК Перник Иван Витанов и бившата кметица Севделина Ковачева"}
{"url": "http://epicenter.bg/article/Goranov-za-Bozhkov--Darzhavata-shte-si-poiska-dalzhimite-sumi-ot-hazartnite-operatori-/205360/3/0", "text": "Много вероятно АДФИ да издаде акт за установяване на публични държавни вземания и да тръгне производство за дължимите, но невнесени суми от хазартните оператори. Това каза министърът на финансите Владислав Горанов по време на брифинг в Народното събрание по повод проверките на фирми на Васил Божков, предаде репортер на Агенция „Фокус“.    На въпрос дали неговото ведомоство е имало представа какви данъци е плащал Васил Божков и дали е имало данъчни престъпления, Горанов отговори: „Ако трябва да сме формалисти, нека да разделим въпроса на две, тъй като хазартните оператори под надзора на комисията заплащат такси по Закона за хазарта. Те се администрират от комисията по хазарта. Вероятно хазартните оператори на основание на другите данъчни закони заплащат осигурителни вноски и корпоративен данък за другите дейности. За организирането на хазартни игри, както е посочено в чл. 30, ал. 3 на действащия Закон за хазарта, се събират такси, които се администрират от Комисията по хазарта като надзорен орган по прилагането и организирането на хазарта вв България“.    Попитан дали могат да се събират такси със задна дата, министър Горанов заяви, че АДФИ е констатирала огромен по размер дължими невнесени такси.    „Оттук напред е много вероятно да се издаде от същата комисия акт за установяване на публични държавни вземания, който да бъде връчен на хазартните оператори и да тръгне едно изпълнително производство за дължимите, но невнесени суми“.    В отговор на питане дали има информация за данъчни престъпления, Горанов обясни, че това се разследва.    „В момента текат и данъчни ревизии на тези дружества. За данъчни ревизии преди те да са приключили, няма как да имам информация и не мога да ви я дам“, допълни още министърът.    Той посочи, че АДФИ е установила грешки в прилагането на закона от страна на Комисията по хазарта, довели до стотици милиони невнесени такси за организиране на хазартни игри.  ", "date": "2020.01.30", "title": "Горанов за Божков: Държавата ще си поиска дължимите суми от хазартните оператори "}
{"url": "http://epicenter.bg/article/Dozhivotna-prisada-za-21-godishniya-Martin-Trifonov--obvinen-za-ubiystvoto-v-s--Sotirya/205363/3/0", "text": "Доживотна присъда без право на замяна постанови Окръжният съд  на 21-годишния Мартин Трифонов, обвинен за убийството на 7-годишната Кристин от село Сотиря, предаде репортер на Радио „Фокус“ - Сливен.   Убийството бе извършено на 15 август миналата година по особено жесток начин и бе придружено с блудствени действия. Присъдата бе посрещната с аплодисменти от присъстващите в съдебна зала.  Съдът уважи и гражданските искове на стойност 600 000 лв., предявени от майката, бабата и дядото на убитото дете. Присъдата на Трифонов ще бъде изтърпяна при първоначален специален режим.  Делото се гледа по съкратената съдебна процедура. На днешното второ заседание бе изслушано вещото лице - съдебният лекар д-р Тома Чаушев, извършил аутопсията. Според показанията на патоанатома, травмите на детето, в частност черепно-мозъчната, са били несъвместими със живота и дори да му е била оказана лекарска помощ, Кристин нямало да оцелее.  Изслушани бяха и свидетелите на гражданските ищци - на бабата, дядото и майката на детето. Четиримата свидетели - близки на семейството и работодатели, заявиха, че семейството е покрусено след смъртта на детето. Майката на Кристин заявила, че иска да се самоубие, а бабата и дядото месец след инцидента са обявили къщата си за продажба заради мъката.  Не беше поискано представяне на нови доказателства. Мартин Трифонов отново не даде обяснение за постъпката си. Прокурорът и близките на Кристин поискаха доживотна присъда без право на замяна, а защитникът на Мартин Трифонов и самият той се обявиха за по-лека присъда, предвид възрастта на подсъдимия и за да има време да се поправи.  Като причина за действията на Трифонов бе посочен животът, който той е водел, и това, че има бисоциално личностно разстройство, но въпреки това е осъзнавал какво прави.  Присъдата може да бъде бъде обжалвана в 15-дневен срок пред Апелативен съд - Бургас. Защитникът на Трифонов не пожела да застане пред медиите и да обясни дали ще обжалва постановлението на Съда.  Милка Георгиева - бабата на убитото дете, заяви, че макар присъдата няма да върне Кристин, все пак е вид възмездие. Тя уточни, че не иска пари и дори обезщетението да бъде изплатено, ще дари парите на деца в нужда. ", "date": "2020.01.30", "title": "Доживотна присъда за убиеца на 7-годишната Кристин от с. Сотиря"}
{"url": "http://epicenter.bg/article/V-Sarbiya-arestuvaha-balgarin-s-30-kg-heroin/205369/3/0", "text": "45-годишен български гражданин е задържан в Сърбия с 30 кг хероин, съобщава БГНЕС.   57-те пакета с хероин били укрити в специално изградени тайници в автомобил, управляван от българина. Колата е с български регистрационни номера.   Българинът е задържан при проверка на влизане в Сърбия през Граничния пункт Градина, Калотина от българска страна.   Срещу 45-годишния българин с инициали З.Г. е с повдигнато обвинение за трафик на наркотици. Той е предаден на прокуратурата и в момента е с мярка задържане под стража за 48 часа, съобщават от вътрешното министерство в Белград.", "date": "2020.01.30", "title": "В Сърбия арестуваха българин с 30 кг хероин"}
{"url": "http://epicenter.bg/article/Izzemvat-zlatnata-kolektsiya-na-Bozhkov--Snimki-/205370/3/0", "text": "съобщи говорителят на прокуратурата Сийка Милева.   Държавното обвинение имало данни, че част от печелившите в лотарията не са реални хора       В обитавано жилище от обвиняемия Васил Божков са иззети множество картини. При претърсване на казино са иззети 400 хиляди лева.    г. и се е занимавала с изнудване, подкупи, пране на пари. За този период държавният бюджет е бил ощетен с над 500 милиона лева.   След акцията са обвинени 5 лица, 4 от които са извън България. Петият е бившият председател на комисията по хазарта, който е с обвинение за длъжностно престъпление. По отношение на петото лице е повдигнато обвинение за длъжностно престъпление – това е бившият председател на Комисията по хазарта, съобщи Милева.  Това съобщи преди това финансовият министър Владислав Горанов по време на брифинг в Народното събрание.\"Текат данъчни ревизии. Те са възложени от прокуратурата. Преди да са приключили, няма как да имам информация и да я дам“, каза Горанов.   „Държавната финансова инспекция установи грешки в прилагането на закона от страна Комисията по хазарта, довели до стотици милиони, невнесени такси за организиране на хазартни игри“, разясни министърът.   „  който да бъде връчен на хазартните оператори и да тръгне изпълнително производство за дължимите, но невнесени суми, каза още финансовият министър.   \"  обяви Сийка Милева, говорител на главния прокурор.    Предприети са действия по повдигане на обвинения на всички, които са участвали в групата, ръководена от Божков.    Наблюдаващият прокурор обясни, че не може всичко да бъде споделено към момента, тъй като разследването е в начален етап.   „   Той обясни, че операция от такъв мащаб до момента не е имало. Извършени са множество издирвателни действия на територията на цялата страна. Те продължават и в момента, поясни Младен Младенов и съобщи, че заради иззетите културно-исторически ценности, притежание на Божков, е било нужно съдействие от експерти от Министерството на културата.  информира и Милева, като поясни, че всичко свързано с тези ценности се разследва в момента.   Наблюдаващият прокурор пък информира, че се работи и по линия на установяване дали са реални всички печалби от лотарийните игри и дали са изплащани в действителност сумите. Образувано е досъдебно производство от друга прокуратура.    На брифинга стана ясно, че    Милева успокои отново, че ще бъде направено всичко възможно да бъдат прибрани в България лицата, които се издирват.  зарече се тя.   През цялото време на брифинга беше прожектирано видео, заснето с дрон, на имение на Божков на Витоша. Освен това бяха показани снимки на интериора на дома му, картини и други ценности. Наблюдаващият прокурор заяви, че     поставяни върху шлемовете на воини. Те са били носени при победен обход на градовете след битка. Някои от съдовете са носени като подаръци при преговори и върху тях е и образът на Орфей.   В колекцията на Божков има уникати като златни венци на тракийски владетели, златни маски и предмети като от Панагюрското златно съкровище. Може вече да се каже, че неговата колекция с тракийско злато е по-богата от тази на Националния исторически музей.     част от българското и световното културно-историческо наследство“. Неин изпълнителен директор е Кирил Христосков. Фондацията се занимава главно с излагане и обнародване на притежавани от Божков старини, но е финансирала и археологически разкопки през 2005 – 2007 г.   за които покойният проф. Божидар Димитров твърди, че са били изнесени от България преди 1911 г. и закупени в чужбина. През 2005 г. сбирката е описана от проф. Иван Маразов. Част от нея е излагана в Брюксел (2006) и Москва (2009). През 2011 г. в Националния исторически музей гостува изложбата „Тракия и Древният свят XV-I в. пр. Хр. – колекция Васил Божков“, съдържаща 230 паметника на тракийското и гръко-римското изкуство.   Като колекционер Божков се обявява против приетия през 2009 г. Закон за културното наследство.    кореспонденция на посолството на САЩ в България. Заедно с Тодор Батков, Гриша Ганчев и братята Красимир и Николай Маринови – Маргините, Божков е даден като пример „за някои от най-известните връзки“ на българския бизнес с организираната престъпност.    Пак според изтекла през Уикилийкс информация, през 2009 г. временно изпълняващият длъжността посланик на САЩ в България Джон Ордуик в дипломатическа грама определя Божков като   и констатира, че Божков все още е активен     ", "date": "2020.01.30", "title": "Изземват златната колекция на Божков. Предлагал 10 000 лева на ден на човек от хазарта!"}
{"url": "http://epicenter.bg/article/Prokuraturata-vav-Varna-proveryava-102-novi-konteynera-s-otpadatsi-ot-Italiya/205375/3/0", "text": "Районната прокуратура във Варна започва проверка на 102 нови контейнера с отпадъци от Италия, складирани на пристанище Варна запад, предаде БНР.    Новите 40-футови контейнери са установени в хода на разследването по образуваното досъдебно производство на 16 януари тази година.    Изпращачът и на тези 102 контейнера е същият, който изпрати и 25 контейнера на девети октомври отново също на пристанище Варна Запад – „Дентиче пантелоне“.    Същият е и получателят на товара - софийската фирма „Блацион“ ООД.    Огледът, който започна днес, трябва да установи дали отново е налице разминаване между посоченото в митническите документи, тоест товар от пластмаса и каучук, и реалното съдържание на контейнерите.    При отварянето на част от първата пратка с италиански боклук в присъствието на наблюдаващия делото прокурор от Районната прокуратура се оказа, че се съдържат текстилни тъкани и дървени отпадъци, а не пластмаса и каучук.  ", "date": "2020.01.30", "title": "Прокуратурата във Варна проверява 102 нови контейнера с отпадъци от Италия"}
{"url": "http://epicenter.bg/article/Arestuvana-e-i-zhenata-na-Vasil-Bozhkov---Elena-/205376/3/0", "text": "  Двамата нямат брак, но повече от 25 години са спътници в живота и в бизнеса.   в помагачество в престъпната група, ръководена от хазартния бос.   , който е в неизвестност и се издирва с международна заповед, съобщи репортер на Novini.bg    На място има екипи на ''Криминална полиция'', както и цивилни полицаи. В момента текат претърсвания и се изземат документи.   „ каза тази сутрин Божков в екслузивно включване по телефона в ефира на БТВ и уточни, че при претърсванията „нищо не е взето от офисите”. „Нещата по обвиненията не могат да ги намерят в офисите”, каза той.    Не е ясно как ще постъпи сега Божков -дали ще се върне ли в София да спасява любимата си Ели или ще стои на безопасно разстояние от България?    „Как да се върна при това положение? Даже аз се чувствам застрашен за живота си. Ако се върна сигурно ще ме арестуват веднага и какво ще стане с мен в ареста, не знам, заяви бизнесменът.    До този момент няма други засегнати членове на неговото семейство.    Васил Божков има син - Антон Божков, който е женен за една от дъщерите на Стефан Софиянски - Ива.   Припомняме, че вчера прокуратурата и МВР влязоха в офиса на Божков на ул. \"Московска\" в София, Национална лотария и Държавната комисия по хазарта. На 20 декември миналата година Специализираната прокуратура обяви, че започва проверки на фирми на Васил Божков, свързани със залози у нас. Беше образувано досъдебно производство за престъпление, извършено през декември 2017 г. в София, посочиха тогава от държавното обвинение. Става въпрос за сигнал от Цветомир и Боян Найденови, който включва също така и данни за изнудване чрез принуда, придружено със заплаха за убийство или тежка телесна повреда.  ", "date": "2020.01.30", "title": "Арестувана е и жената на Васил Божков - Елена. Обвинена е в помагачество на престъпен бос "}
{"url": "http://epicenter.bg/article/Mladen-Marinov--Aktsiyata-v-komisiya-po-hazarta-e-nay-mashtabnata-operatsiya--koyato-sme-provezhdali/205380/3/0", "text": "Акцията в Държавната комисия по хазарта е най-мащабната операция, която сме провеждали до момента. Това каза на брифинг вътрешният министър Младен Маринов, предаде Агенция „Фокус“. „Мога да определя операцията като постигната изключителен синхрон между институциите, които участваха в нея - МВР, ДАНС, КПКОНПИ, под ръководството на Специализираната прокуратура. Извършиха се множество процесуално следствени действия и оперативно-издирвателни мероприятия на територията на цялата страна, които и в момента продължават\", каза още вътрешният министър. „Както уточниха колегите, става въпрос за културно-исторически ценности и предмети, които предстои да бъдат иззети по специален начин, за да бъде постигната тяхната сила по наказателния процес, така и да се съхранят. Операцията премина добре. Това показа, че всички правоохранителни органи работят в синхрон, така че да се постигне целта на разследването\", добави още Младен Маринов.", "date": "2020.01.30", "title": "Младен Маринов: Акцията в комисията по хазарта е най-мащабната операция, която сме провеждали"}
{"url": "http://epicenter.bg/article/Spetsprokuraturata-shte-povdigne-obvinenie-na-shefa-na-Agentsiyata-na-balgarite-v-chuzhbina-za-reket/205390/3/0", "text": "Специализираната прокуратура приключи разследването срещу председателя на Държавна агенция за българите в чужбина, главния секретар на агенцията и още две лица, обвинени за участие в организирана престъпна група за искане и получаване на подкупи, търговия с влияние и документни престъпления. Това съобщиха от пресцентъра на Апелативна специализирана прокуратура, без да посочват имена. \"В момента материалите от приключилото досъдебно производство се предявяват на обвиняемите лица и техните адвокати. След приключване на предявяването делото с изготвения обвинителен акт ще бъдат внесени за разглеждане в Специализиран наказателен съд\", се казва още в съобщението.   При мащабна акция в Държавната агенция за българите в чужбина (ДАБЧ) на 29 октомври 2018 г. бяха задържани над 20 души, сред които председателят й Петър Харалампиев и главният секретар на агенцията Красимир Томов. Тогава бе съобщено, че се разследва корупция при издаването на документи за български произход на чужденци. ", "date": "2020.01.30", "title": "Спецпрокуратурата ще повдигне обвинение на шефа на Агенцията на българите в чужбина за рекет"}
{"url": "http://epicenter.bg/article/Zamestnitsite-na-glavniya-prokuror-Krasimira-Filipova-i-Desislava-Pironeva-vstapiha-v-dlazhnost/205391/3/0", "text": "Днес, 30.01.2020 г., заместниците на главния прокурор на Република България Иван Гешев – Красимира Филипова и Десислава Пиронева, встъпиха в длъжност. Това съобщиха от пресцентъра на прокуратурата. На 22.01.2020 г. прокурорската колегия на Висшия съдебен съвет по предложение от главния прокурор Иван Гешев назначи, на основание чл. 160, във връзка с чл. 168, ал. 3 от ЗСВ, считано от датата на встъпване в длъжност както следва: - Красимира Филипова – прокурор във ВКП на длъжност „заместник на главния прокурор“ при ВКП и - Десислава Пиронева – прокурор в Софийска градска прокуратура на длъжност „заместник на главния прокурор“ при ВАП.", "date": "2020.01.30", "title": "Заместниците на главния прокурор Красимира Филипова и Десислава Пиронева встъпиха в длъжност"}
{"url": "http://epicenter.bg/article/Ivan-Geshev-otpravi-predlozhenie-do-Danail-Kirilov-/205402/3/0", "text": "Главният прокурор сезира министъра на правосъдието с оглед констатирано несъответствие на разпоредбата на чл. 180, ал. 2 от ЗИНЗС със стандартите на чл. 5 от ЕКПЧОС и свързаната с приложенията му практика на Европейския съд по правата на човека.    В закона е предвидено освобождаването на задържани лица да става в първия работен ден в случаите, когато в местата за лишаване от свобода са получени в извън работно време укази за помилване, определения на съда за условно предсрочно освобождаване, както и актове за освобождаване от местата за лишаване от свобода по реда на НПК.    Предложението на главния прокурор до министъра на правосъдието цели да преодолее прилагането на нормата на чл. 180, ал. 2 от ЗИНЗС в нарушение на стандартите на ЕКПЧОС, съобщават от пресцентъра на Прокуратурата на Република България.   ", "date": "2020.01.30", "title": "Иван Гешев отправи предложение до Данаил Кирилов "}
{"url": "http://epicenter.bg/article/-quot-Nove-Holding-quot--Nalaganeto-na-zapori-na-firmi-bez-sadebno-razporezhdane-e-absolyuten-proizvol-/205411/3/0", "text": "Във връзка с наложените запори на фирми, свързани с Васил Божков и изземане на имуществото му, случили се през изминалите дни, от \"Нове Холдинг\" излязоха с позиция.      Налагането на запори на фирми, свързани с бизнесмена Васил Божков, както и запори на негово лично имущество без задължителното за това съдебно разпореждане може да се определи само по един начин – като абсолютен произвол. По силата на Данъчно-процесуалния кодекс на предварително обезпечаване подлежат единствено вземания за данъци и осигурителни вноски, но не и други публични вземания. За да бъдат обезпечени вземания за държавни такси, то същите следва да са установени с влязъл в сила ревизионен акт.    Такъв е ревизионен акт, който е минал едноистанционно административно обжалване и двуинстанционно в съда. Това е фактическата ситуация по отношение на твърденията на АДФИ, че Националната лотария дължи невнесени суми от такси за минал период.    По отношение на личното имущество на г-н Божков, по силата на ЗКПОНПИ, КПОНПИ може да изиска запори при наличие на достатъчно данни и обосновано предположение за незаконно придобито имущество, но отново с мотивирано искане до съда. При действия на данъчни органи, това отново не може да стане без влязъл в сила данъчен ревизионен акт.     Отново искаме да напомним, че г-н Божков е акционер във въпросните компании и на тази основа действията срещу него са абсолютно незаконосъобразни. С всеки следващ ден от началото на тази печална сага става все по-ясно, че целта е овладяването на успешен частен бизнес и футболен клуб, който за последната година бе изваден от фалит.    Всички действия на властимащите – хора и институции, са в разрез с действащите в страната ни закони. Те целят на практика да блокират дейността ни, като поставят компаниите в невъзможност да извършват нормалната си дейност.    Така например, трябваше да бъдат платтени 41 000 евро на мениджърска агенция за два трансфера за ПФК “Левски” и ако тази сума не бе осигурена, клубът би загубил 3 т. от първенството, а при забавяне от 14 дни щеше да бъде изхвърлен от групите. Също днес беше срокът да се платят 144 000 лв. по споразумението за дълговете на клуба в размер на 5 млн. към НАП.    Ако не бяха осигурени в срок, това би развалило автоматично споразумението, което щеше да означава поредна огромна загуба за клуба. Това е само един нагледен пример.    Утре ние няма да сме в състояние да оперираме с активите на компаниите си поради незаконосъобразните действия на правоохранителните органи и това ще доведе до много последствия на много нива.    Ще търсим правата си в съда и ще отстояваме правото си да работим, въпреки държавните институции и репресивния държавен апарат.  ", "date": "2020.01.30", "title": "\"Нове Холдинг\": Запорите на фирми и имущество на Божков без съдебно решение са абсолютен произвол"}
{"url": "http://epicenter.bg/article/Ivan-Vitanov-i-Sevdelina-Kovacheva-sa-osvobodeni-ot-aresta-/205414/3/0", "text": "Бившият шеф на ВиК-Перник Иван Витанов е освободен от ареста с 1000 лева гаранция. Решението е на Специализирания наказателен съд и не е окончателно, предаде Нова тв.    Бившият изпълняващ длъжността кмет на Перник Севделина Ковачева беше освободена с мярка подписка.    Витанов и Севделина Ковачева са обвинени за престъпления, свързани с водната криза в Перник и региона.  ", "date": "2020.01.30", "title": "Иван Витанов и Севделина Ковачева са освободени от ареста (ВИДЕО)"}
{"url": "http://epicenter.bg/article/MOSV-zapochva-proverki-na-vodovzemaniyata-na-vsichki-ViK-druzhestva-v-stranata-/205397/2/0", "text": "Басейновите дирекции ще извършат проверки на всички ВиК оператори по изпълнение на условията в разрешителните за водовземане. Това решение беше взето днес на извънредно заседание на Висшия консултативен съвет по водите в МОСВ под ръководството на министъра на околната среда и водите Емил Димитров и с участието на зам.-министър Красимир Живков, съобщиха от     Сред участниците бяха представители на МРРБ, Министерството на енергетиката, „Язовири и каскади“ ЕАД, „Напоителни системи“ ЕАД и „Софийска вода“ АД.    Експертите от басейновите дирекции ще проверяват дали са изпълнени условията в разрешителните за монтиране на измервателни устройства. Така ще се проследи отчита ли се реално ползваната от ВиК операторите вода и рационалното използване на наличния природен ресурс.    „Проблемите във ВиК сектора ги знаете – върви едно междусистемно надлъгване от години. За да скрият загубите по мрежата и авариите по довеждащия водопровод, не отчитат колко взимат от язовирите. Имаме ВиК-та, които работят прекрасно, има други, които някак си не работят“, каза министър Димитров по време на заседанието.    Според информацията, изнесена от зам.-министър Живков, има ВиК оператори, които отчитат 95% загуби по мрежата – като в Шумен, много други дружества пък съобщават за 70-85% загуби по водопровода.    „Ние всеки месец гледаме една справка, сверяваме с другата на ВиК и басейнова дирекция и потвърждаваме тяхната потребност. Но вярвайки безрезервно, стигаме до конфликти ситуации. Затова ще променим системата. Ще се срещна с представители на Министерството на енергетиката, МЗХГ, МРРБ, „Язовири и каскади“ и всички заинтересовани страни. Ние сме в началото на процеса по разрешаване на водовземането, затова трябва да променим начина на работа първо при нас и после да го изисквам от другите“, обясни министърът.    „Всеки ден ще отчитаме, всеки ден ще проверяваме потоците. Не може цял месец да е една и съща цифра приток и разход. Ясно е какво се прави – гледат миналогодишна база, не се мери и си пускат данни каквито си искат. Няма измервателни уреди и после сме изненадани. Ще изпращаме данните на всички ведомства по служебен ред, за да е ясно, че не крием нищо и да сме максимално прозрачни. И ще изискваме от тях по служебен ред информация“, заяви Димитров.    Министър Димитров съобщи още, че в МОСВ ще бъде създаден специален център, който ежедневно ще следи, и ако трябва ще се променят графиците на 10 дни. Според него има няколко проблемни язовира – „ако затегнем режима там, ще имаме вода за цяла година, ако не го затегнем, след 3 месеца ще питаме къде е водата. Ще водя разговор с ВиК, но ние трябва да защитим обществения интерес. Важно е да се осигури за населението вода, приоритет са хората“, каза министър Димитров.    Общо 6 язовира от 52, наблюдавани от МОСВ, са с обем под 50%. Студена е на 13,4% от обема, Асеновец – 28,3%, Дяково – 35,5%, Ястребино – 31,1%, Калин – 33,7, Карагьол – 32%.    Съветът взе решение МОСВ да продължи да следи състоянието на всички 52 значими и комплексни язовира. И при установяване на обем под 50% на 15-те язовира, от които се използват води за питейно водоснабдяване, да се вземат мерки за спиране на водите за промишлеността, енергетиката и др. нужди и ограничаване на водите за питейни цели и преминаване към алтернативни водоизточници.   ", "date": "2020.01.30", "title": "МОСВ започва проверки на водовземанията на всички ВиК дружества в страната "}
{"url": "http://epicenter.bg/article/-Yordanka-Fandakova-publikuva-video-ot-metrostantsiyata-na--quot-Orlov-most-quot-/205398/2/0", "text": "Кметът на София Йорданка Фандъкова публикува видео от метростанцията на \"Орлов мост\", която ще е част от третата линия на столичния \"Метрополитен\". Пет от станциите ще бъдат напълно готови за експлоатация през април-май тази година, обеща директорът на \"Метрополитен\" Стоян Братоев заяви пред Столичния общински съвет.  В момента по трасето се извършват и тестове на системата на \"Сименс\" с новите мотриси, които ще се движат по третата линия.    \" \", написа столичния кмет в профила си във Фейсбук.  ", "date": "2020.01.30", "title": " Йорданка Фандъкова публикува видео от метростанцията на \"Орлов мост\""}
{"url": "http://epicenter.bg/article/MVR-razprostrani-snimki-ot-imenieto-na-Vasil-Bozhkov-na-Vitosha--SNIMKI-/205399/2/0", "text": "Във връзка с образувано досъдебно производство в Специализираната прокуратура, вчера е проведена специализирана полицейска операция на територията на столицата, съобщава пресцентърът на МВР.   В хода ѝ са извършени процесуално – следствени действия в Държавната комисия по хазарта, в служебни помещения на длъжностни лица, както и в обитавани от тях жилища и леки автомобили.   Сред обвинените е и ръководителят на организираната престъпна група. Тя е действала от 2014 година на територията на страната и е създадена с користна цел – принуда, изнудване, длъжностни престъпления и пране на пари.     В хода на разследването са разпитани голям брой лица, които свидетелстват за престъпната дейност на групата. Има данни, че ръководителят е предлагал дар под формата на парична сума на служител от Комисията по хазарта, за да внесе предложения за отнемане на лицензи на конкуренти дружества. За всичко това са уведомени КПКОНПИ, НАП и Министерството на финансите. Установява се дали са реални всички печалби от лотарийните игри и дали са изплащани в действителност сумите. От извършените проверки на АДФИ се установява, че е налице нарушение на закона и неупражняване на ефективен контрол от страна на Комисията по хазарта, в резултат на което в държавния бюджет не са постъпили повече от половин милиард лева. Това е най-мащабната операция, провеждана на територията на страната ни, постигнат е изключителен синхрон между институциите. В хода на акцията са извършени множество процесуално-следствени и оперативно-издирвателни действия.   Уведомено е Министерството на културата. Събраните множество доказателства се анализират и предстои установяване на съпричастността на задържаните вчера 19 души, както и са предприети действия по повдигането на обвинения.  Процесуално – следствените действия продължават и в момента.    Някога тя е била крайградската вила на Тодор Живков.    Намира се на 1600 м надморска височина, сгушена сред вековна борова гора, високо в планината. Общата разгъната застроена площ е 2850 кв.м. През 2012 г. резиденция \"Аглика\" се предлага за продажба на цена 1100 евро на кв. м от РЗП без ДДС, или 3 135 000 евро.                                    Ето и снимки от офертата за продажба от 2012 г.:        ", "date": "2020.01.30", "title": "МВР разпространи снимки от имението на Васил Божков на Витоша (СНИМКИ, ВИДЕО)"}
{"url": "http://epicenter.bg/article/Radev--Inovatsiite-otrazyavat-ambitsiite-za-konkurentosposobnost-na-natsiite/205401/2/0", "text": "Иновациите отразяват амбициите за конкурентоспособност на нациите и да бъдат част от икономиката на бъдещето. Държавите, които развиват технологиите, владеят бъдещето и задават дневния ред. Това заяви президентът Румен Радев на церемонията по отличаване на фирмите-финалисти в Националния конкурс „Иновативно предприятие на годината“ с марката „Високи постижения в иновациите“.   На церемонията със запазения знак за иновативност бяха отличени 21 утвърдени лидери и стартиращи предприятия в сферата на услугите, високите технологии и производството.    По думите на държавния глава иновациите не само създават много по-добра среда за живот, но и изграждат хората на бъдещето, възпитават ги да имат силата да отстояват своите идеи и да мислят креативно и перспективно.  „Иновациите са за умните и смелите и аз много се радвам, че днес вашият брой расте. Иновациите трябва да бъдат поощрявани от държавата, обществото и всички нас“, каза Румен Радев и допълни, че процентът, който държавата отделя за научно-изследователска и развойна дейност не е удовлетворителен.   „Най-важно е да възпитаваме поколения на млади, мислещи, иновативни и смели българи“, посочи държавният глава и призова във всеки областен град да бъде създаден център за дигитални технологии и иновации с оборудване на високо технологично ниво, в който учениците да могат безплатно да придобиват иновационна култура, да експериментират и да виждат резултатите от своите експерименти. По думите му това ще има ефект не само върху развитието на иновационната култура в България, но и върху демографията.   Националният конкурс „Иновативно предприятие на годината“ се организира от фондация „Приложни изследвания и комуникации“ и се провежда под патронажа на президента.  Марката \"Високи постижения в иновациите” е знак за иновативност, с който се отличават върхови постижения, въздействие и ефективност на авангардни иновации, разработени от български предприятия.  ", "date": "2020.01.30", "title": "Радев: Иновациите отразяват амбициите за конкурентоспособност на нациите"}
{"url": "http://epicenter.bg/article/Menda-Stoyanova--Ne-ochakvah-zakonoproekta-da-predizvika-takava-isteriya-/205404/2/0", "text": "Не очаквах законопроектът да предизвика такава истерия, заяви в ефира на БТВ председателят на парламентарната комисия Менда Стоянова в коментар за проекта за изменение на закона за БНБ. Той предизвика истински скандал и подозрения, че валутният борд ще бъде сринат.   Стоянова бе гост в предаването \"Лице в лице\" и обясни, че текстът, който тя е внесла, е заради общо изискване на ЕЦБ.   Шефът на БНБ не успял да убеди колегите си в ЕЦБ, че няма нужда от предизвикалата напрежение поправка, обясни тя.   Не очаквахме, че някои от коментаторите ще бъдат толкова некоректни, подчерта с огорчение председателят на бюджетната комисия в парламента.   БСП възразяват, защото искат да са остра опозиция на всяка цена, смята Менда Стоянова.   Породиха се много страхове, днес Народното събрание изготви и прие едно решение, каза още Менда Стоянова. Тя имаше предвид решението, с което Народното събрание задължи българския финансов министър и управителя на БНБ, когато се присъединим към еврозоната, курсът на лева към еврото да бъде този, който е в момента – 1,95583 и никакъв друг.    \"Трябва да има съгласие от представителите на България, които водят тези преговори. Много активно БНБ участва в този процес, в преговорите. Проблем е текст, който е съгласуван с тях, по европейските регламенти е. Няма как да излезем от този текст. Шефът на БНБ декларира, че се е мъчил да обясни, че сме в борд от 20 години, няма смисъл от подобна разпоредба, влизаме с твърд курс. Но за съжаление тези правила за приети през 1997 г. и не може да се правят изключения за нас. В крайна сметка не остана много време и затова използвахме тази правна техника и от тук се развихриха спекулации, че няма да влезем с този курс\", припомни как се разгоря скандалът Менда Стоянова.    \"Горанов и Радев ще водят преговорите за 1.95583 лв. за 1 евро. Те нямат друг ход освен този. 99% от страните нямат фиксиран курс, а България има\", бе категорична тя.    \"Всички пари, които имаме в обращение - зад тях стои на 160% евро. Това означава, че утре всеки, който реши да си обърне парите в евро, всичко ще се случи без проблеми\", обясни Менда Стоянова.    \"Не виждам нормална икономическа причина да се твърди, че ще се губят пари при обмяната в евро. Това има отзвук сред хора, които не са специалисти\", продължи тя.   А на въпроса на водещата Цветанка Ризова къде отива нашият суверенитет, Стоянова каза, че \"с този борд от 23 години нямаме суверенитет\". И добави: \"Ние имаме евро. Българският лев в момента е на златен стандарт!\".    ", "date": "2020.01.30", "title": "Менда Стоянова: Българският лев в момента е на златен стандарт!"}
{"url": "http://epicenter.bg/article/Mazh-pochina-v-Ruse-sled-uslozhnenie-ot-grip/205407/2/0", "text": "49-годишен мъж е починал в Университетската болница \"Канев\" в Русе след усложнение от грип. Това съобщи д-р Ирена Панджарова от интензивното терапевтично отделение към лечебното заведение в града, цитирана от БТА.    Мъжът е бил приет на 26 януари /неделя/ в Специализираната болница за активно лечение на пневмофтизиатрични заболявания. Д-р Панджарова обясни, че той е развил двустранна пневмония, която е потенциално фатално усложнение.    \"Във връзка с усложнената пневмония и дихателна недостатъчност в нощта срещу понеделник е приет в интензивното терапевтично отделение към УМБАЛ \"Канев\", каза д-р Панджарова.  Въпреки приложеното лечение на 28 януари /вторник/ мъжът е починал. Д-р Панджарова обясни, че заболяването е започнало два-три дни преди пациентът да бъде приет в тубдиспансера, като няма информация дали е провеждал самолечение. Бързият тест е показал, че грипът е от тип \"А\".    Д-р Панджарова каза още, че досега в отделението са лекувани от грип две жени. Едната е изписана, а другата е в болницата, като е в добро състояние. Тя препоръча при заболяване от грип да се търси веднага лекарска помощ, защото никой не може да предвиди кога състоянието ще се усложни.    Директорът на Регионалната здравна инспекция в крайдунавския град д-р Маргарита Николова коментира, че в Русенско се повишава броят на болните от грип и остри респираторни заболявания. Досега в инспекцията са регистрирани четири случая на грип.    Тя обясни, че Регионалното оперативно бюро за борба с грипа и острите респираторни заболявания ще заседава утре. Д-р Николова каза, че се наблюдава отсъствие на много ученици от учебни занятия, както и деца от детските градини и ясли. Повечето от тях не са болни, но родителите от притеснение да не се заразят превантивно са ги оставили вкъщи.", "date": "2020.01.30", "title": "Мъж почина в Русе след усложнение от грип"}
{"url": "http://epicenter.bg/article/Dimitrov--Tsyal-grad-nezakonno-e-polzval-voda-na--Napoitelni-sistemi-/205408/2/0", "text": "Цял град нерегламентирано се захранва от тръбопровод на „Напоителни системи“. Това разкри след изслушване в ресорната парламентарна комисия екоминистърът Емил Димитров, предаде БГНЕС.   „Целият град пие вода без да се пречиства водата. Аз не мога да спра водата, защото всички ще останат без нея. Но ако утре има някакви заболявания, няма ли да кажат защо си мълчите“, пита Димитров.   \"Държавата ще сложи водомери на всички язовири, които са за питейно-битово водоснабдяване, за да е ясно какво точно подаваме. Надолу по веригата нарушителите ще излязат сами. Още веднъж искам да се обърна към всички ръководители на ВиК сектора –имате си собствени мощности, ползвайте ги, не източвайте язовирите, ще се разбере и започваме да следим ежедневно“, закани се министърът.   Въпреки настойчивите опити на журналистите, министърът не пожела да каже кой е градът нарушител с мотива, че първо МВР трябва да отиде, специалистите да намерят незаконно прикачената тръба и да се разбере кой го е направил.   „Моят разговор при главния прокурор, ако си мислите, че е бил лесен“, завърши министърът.    ", "date": "2020.01.30", "title": "Емил Димитров: Цял град незаконно е ползвал вода на „Напоителни системи“ (ВИДЕО)"}
{"url": "http://epicenter.bg/article/Fandakova--Pritisnahme--quot-Sofiyska-voda-quot--i-za-10-g--namali-ot-65--na-45--zagubite-na-voda/205409/2/0", "text": "Тази криза показва, че колкото и забележки да имаме, ние сме направили достатъчно да притиснем концесионера \"Софийска вода\" и за последните 10 г. се намалиха загубите на вода от 65% на 45%. Това каза в \"Денят на живо с Наделина Анева\" по Канал 3 кметът на София Йорданка Фандъкова относно критиките към концесионния договор с фирмата, която управлява водата на столицата.    \"Договорът за концесията със \"Софийска вода\" е сключен преди 20 г., много често съм казвала, че е сключен изключително неизгодно за София - в договора е проблемът и ангажиментите на концесионера, както и защитата на града. В годините, в които съм кмет, а и преди това при г-н Борисов, той предоговори, което става много трудно, никой лесно не се съгласява да се влошат неговите условия, той успя да предоговори - ставаше дума за инвестициите, тогава влизаше всичко в цената на водата, и кламерите минаваха като инвестиция. Над 10 г. вече е ясно написано в анекса какво са инвестиции - именно в инфраструктура, канализация и водопровод\", обясни Йорданка Фандъкова.  \"После след преговори отново подобрихме концесионния договор с няколко важни промени, включително и начина на приключване на концесията, което не бе предвидено, като например и масива от информационните системи, който притежава \"Софийска вода\", посочи тя.   \"Тази концесия приключва през 2025 г., трябва да започнем да мислим и да разработим процедурата как ще се управлява водата на София след 2025 г., тема която е актуална за нас и за бъдещето. Думата \"концесия\" стана мръсна дума заради лошия договор, а не заради факта, че частна фирма ръководи. Ако се премине към нова концесия, са важни условията и гаранциите\", отбеляза столичният кмет.    \"Сега имаме нужда от много инвестиции, аз настоявам голяма част да се насочи към изграждането на канализация, проблем на София, за който сега вече привличаме и европейски средства. Регионалното проучване е готово, то ще ни позволи да привлечем около 400 милиона лева европейски средства\", обяви Фандъкова.    \"Фактът, е че софиянци имаме една от най-добрите води в страната, бяхме в пречиствателната станция в Бистрица, показахме я чрез медиите на всички граждани - това е система в реално време да имаме информация за всеки литър вода в системата на София. Това не го виждаме в другите градове - модерна система, която позволява да се контролира водата.    Притеснения и страхове има, затова отидох там, за да покажа на гражданите, че и при най-малкия проблем, риск и дисбаланс, ще можем да спрем крана и да спрем подаването към Перник, решение, което бе взето\", увери Йорданка Фандъкова.    Йорданка Фандъкова отново потвърди, че за София \"нямаме заплаха, че няма да имаме вода\". \"Специално трябва да подчертая, че София се водоснабдява от язовир \"Бели Искър\", но и от язовир \"Искър\", в двата язовира има вода за години напред, планираме и връзка между двата водопровода.    Говорихме напоследък и за проучването на възможността за ползване на язовир \"Огняново\", който не е на наша територия, имаме разрешение от държавата да увеличим възможностите пред София, за да сме готови за всичко при тези климатични промени\", изтъкна Фандъкова, след което провери на телефона си данните за нивата на водата в язовирите \"Искър\" и \"Бели Искър\".    \"Днес сутринта в яз. \"Бели Искър\" е имало над 9 милиона кубични метра вода, а в яз. \"Искър\" - 449 милиона кубични метра. Специалистите следят постоянно, за да може да се източва, ако нивата се покачват\", обясни кметът.    По думите й сега предстоят \"най-тежките, най-трудните, най-големите инвестиции\" в канализацията на столицата, които възлизат на общо 600 милиона лева - от европейски програми и от собствено финансиране.    \"Имаме план за действие в следващите години, ние сега подаваме заявката за тези 400 милиона лева, общо 600 милиона с нашето финансиране, на програмата за следващите години в този програмен период. Имаме план за кандидатстване за следващия програмен период, за да обхванем всички райони в София. Това са най-тежките, най-трудните и най-големите инвестиции в канализацията, като още преди това има много сериозни разходи за отчуждаване, защото трябва да сме осигурили общински терен, свободно трасе.    След това идва ред на канализацията и водопровода, като после трябва да се ремонтират улиците. Това са други инвестиции, това са изключително сериозни средства, работим много активно през последните години, изградили сме над 200 км мрежа, но, разбира се, има много населени места, крайни квартали без канализация, а пък в централните квартали имаме канализация на 100 г., която има нужда от подмяна. Задачите са много, работим с план, стратегия и дългосрочна визия за работа\", увери Йорданка Фандъкова.    За бюджета на София, който ще се обсъжда на сесията на 6 февруари, Йорданка Фандъкова изрично поясни, че общият размер на проектобюджета е \"по-малък от общия размер на бюджета за миналата година единствено и само заради факта, че по-голямата част от средствата за метрото са разплатени, тази година пускаме в експлоатация третия метродиаметър\".    \"Към различни програми и инвестиции от европейските програми средствата са целеви, над половината идват от европейски програми, ние продължаваме към всеки лев на софиянци да прибавяме по един лев европейски средства, те не идват лесно, контролират се. В бюджета имаме и много ясни два стратегически приоритета - активна работа в кварталите, улици, тротоари, училища, детски градини и градски транспорт\", изброи кметът.   ", "date": "2020.01.30", "title": "Фандъкова: Притиснахме \"Софийска вода\" и за 10 г. намали от 65% на 45% загубите на вода (ВИДЕО)"}
{"url": "http://epicenter.bg/article/Radev-pred-diplomaticheskiya-korpus--Dialogat-tryabva-da-e-vodesht-pri-reshavane-na-predizvikatelstvata/205415/2/0", "text": "Истинското предизвикателство пред многостранната дипломация са изкушенията от едностранни действия, от които произтичат рискове за сигурността. Това заяви държавният глава Румен Радев на традиционния прием за ръководителите на дипломатическите мисии, акредитирани у нас. Президентът припомни, че от трибуната на 74-ата сесия на ООН е призовал отново за утвърждаване на принципите на многостранната дипломация, съобщиха от прессекретариата на държавния глава.    По думите на Румен Радев диалогът и сътрудничеството нямат алтернатива при решаването на предизвикателствата, пред които е изправен светът - конфликти, терористични акции, религиозен фундаментализъм, климатични промени, защита на правата на човека, борбата с бедността и неравенствата.    Като основен приоритет на българската външна политика държавният глава открои засилването на конструктивния глас на България в Европейския съюз за утвърждаване на единството, преодоляване на различията, търсене на рационални пътища за решаване на общите предизвикателства. По думите му, за да преодолеем вътрешните за съюза различия са нужни не само програми за социално и икономическо сближаване, а и сближаване в образованието, научните изследвания, които са гарант за икономически просперитет.    Румен Радев посочи, че Западните Балкани ще бъдат и занапред сред водещите за страната ни теми в международен план. „Ние продължаваме с всички възможни действия и инициативи да връщаме европейския и не само фокус върху този регион, без който не може да има сигурна, стабилна и просперираща Европа“, подчерта държавният глава.    Пред дипломатите президентът изтъкна и интензивния стратегически диалог на България със САЩ, издигането на нивото на партньорство с Китай, ползотворните отношения с Русия в редица области и интензифицирането на българо-японските отношения, както и отношенията с останалите региони – Латинска Америка, Близкия Изток, Северна Африка, Индия и Централна Азия.    Държавният глава благодари на дипломатите за положените усилия и постигнати резултати в развитието на отношенията на България със своите страни и международните организации, които представляват. Президентът поздрави и учредения Клуб на посланиците, които говорят български език. „Това е начинът да опознаете по-добре нашата вековна култура, прекрасните традиции на нашия народ, вековната култура“, посочи Румен Радев.    Няма държава, в която да няма наши сънародници и ви благодаря и затова, че откликвате и помагате на всички наши инициативи с вицепрезидента г-жа Йотова, да помагаме нашите сънародницжи зад граница по-добре да отстояват своите социални, образователни права, да запазват своята национална идентичност, традиции и език, подчерта още пред дипломатическите представители Румен Радев.    Ахмед Ал Мадбух – извънреден и пълномощен посланик на Палестина и доайен на дипломатическия корпус у нас, също отправи приветствие към дипломатите.    На приема присъстваха вицепрезидентът Илияна Йотова, представители на изпълнителната и законодателната власт. Президентът Румен Радев бе придружаван от своята съпруга Десислава Радева.  ", "date": "2020.01.30", "title": "Радев пред дипломатическия корпус: Диалогът трябва да е водещ при решаване на предизвикателствата"}
{"url": "http://epicenter.bg/article/Zaharieva--Balgariya-dokazva--che-borbata-s-antisemitizma-izliza-otvad-dumite-i-deklaratsiite-/205417/2/0", "text": "„Холокостът е най-тежкият урок по история. Урок, който трябва да бъде помнен, преповтарян, разказван и никога да не бъде забравян. Урок, който възпитава способността ни да поемаме отговорност за последствията от дела, на които не сме били свидетели, но които са белязали всички нас“. Това заяви вицепремиерът и министър на външните работи Екатерина Захариева пред гостите на церемония в памет на жертвите на Холокоста и в почит към спасителите на повече от 48 000 български евреи, която се проведе в Централната софийска синагога, съобщават от МВнР. На нея присъстваха още кметът на София Йорданка Фандъкова, дипломати, политици и общественици.  Екатерина Захариева подчерта, че през последните години България доказва с действията си, че борбата с антисемитизма излиза отвъд думите, речите и декларациите. „Предприели сме редица законодателни инициативи, които да позволят ефективното преследване на извършителите и подбудителите на антисемитски и други ксенофобски прояви“, каза тя.    Страната ни е член на Международния алианс за възпоменание на Холокоста (МАВХ) от 2018 г., а само преди няколко седмици Екатерина Захариева води българската делегация в първата министерска среща на МАВХ в Брюксел. Там министри от 35 страни изразиха загриженост от възраждащия се на много места по света антисемитизъм и приеха обща декларация, че ще се борят заедно срещу всички форми на расизъм и дискриминация.    „Поехме ангажимент да гарантираме младото поколение да бъде научено да знае и да помни Холокоста, да е чувствително и нетолерантно към всички форми на национализъм и към изкривяване на историята“, заяви Захариева.    По време на церемонията бяха запалени свещи в памет на всеки един от 20-те българи, определени от Световния център за възпоменание на жертвите на Холокоста \"Яд Вашем\" в Ерусалим, Израел, като Праведници сред народите за ролята им в спасяването на българските евреи. Свещи бяха запалени и в чест на четирима дипломати, които нямат това звание, но са помогнали на евреите по време на Втората световна война.    Свещ беше запалена и в памет на 11 343 евреи, депортирани от администрираните от Царство България територии на Северна Гърция и Вардарска Македония.    Церемонията бе организирана по повод Международния ден за възпоменания на жертвите на Холокоста и 75-ата годишнина от освобождаването на най-големия концентрационен лагер „Аушвиц-Биркенау“ от Организацията на евреите в България \"Шалом\", Централният израилтянски духовен съвет и Държавният културен институт към Министерството на външните работи на Република България.", "date": "2020.01.30", "title": "Захариева: България доказва, че борбата с антисемитизма излиза отвъд думите и декларациите "}
