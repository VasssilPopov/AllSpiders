{"url": "http://epicenter.bg/article/-quot-Galap-quot--Pochti-edna-chetvart-ot-balgarite-smyatat--che-darzhavata-uvazhava-volyata-na-naroda/179607/2/0", "text": "Почти една четвърт от българите смятат, че държавата уважава волята на народа. Това сочат данни на световната асоциация „Галъп Интернешънъл\", съобщи БНТ. Резултатите от проучването за България са близки до средните за Европейския съюз.  До каква степен народите по света вярват, че волята им се зачита от властта? Този въпрос разлежда актуално проучване на „Галъп Интернешънъл\". Оказва се, че народите в Източна Азия, Близкия изток и Индия са онези, които в по-голямата си част смятат, че властта уважава волята им.  Филипините и Виетнам водят класацията - над 70%. На другия полюс - с под 10% положителни отговори - са интервюираните в Латвия, Хърватия и Япония. У нас 23% от хората смятат, че държавата уважава волята на народа. Процентите са близки до средните стойности на страните от Европейския съюз. Близко сме и до средното за Балканите.  Данните сочат, че пропастта между политиците и гражданите е по-голяма в по-развитите и демократични страни. Там явно и взискателността към управленията е по-голяма. И обатно в местата с по-слаба демократична традиция, не е ясно колко искрено отговарят хората на въпроса. В нашия регион впечатление правят резултатите на Турция - 53% от населението на страната смятат, че властта уважава волята на народа. ", "date": "2019.04.07", "title": "\"Галъп\": Почти една четвърт от българите смятат, че държавата уважава волята на народа"}
{"url": "http://epicenter.bg/article/Tsvetanov-predstavya-slogana-na-GERB-za-evrovota--NA-ZhIVO-/179561/2/0", "text": "\"Европа ни чува\" е слоганът на кампанията на ПП ГЕРБ за предстоящите избори за Европейски парламент, които ще се проведат на 26 май. Той бе представен от председателя на предизборния щаб на ГЕРБ Цветан Цветанов.   Ще останем верни на традицията да не правим твърде агресивна кампания, обещаха от ГЕРБ на събитието. Пред медиите застанаха Цветанов и председателят на Столичния общински съвет Елен Герджиков. След края на представянето те не пожелаха да отговарят на други въпроси на медиите.   Европа ни чува, когато показваме видими резултати и когато правим тези политики, които са последователни, каза заместник-председателят на ПП ГЕРБ и председател на Националния предизборен щаб на партията Цветан Цветанов. Той посочи, че идеята на ГЕРБ е да говори за европейския дебат и бъдещето на Европа. „Винаги, когато сме правили подготовката си за всеки национален избор сме се стремяли слоганът да съответства на това, което сме успели да направим през всичките тези години“, заяви Цветан Цветанов и посочи, че идеята е да има приемственост между слоганите през различните национални кампании.   „В днешния ден ще покажем какво направи България и какво направиха нашите евродепутати в последния си мандат 2013-2019 г“., обяви зам.-председателят на ПП ГЕРБ. Цветанов обърна внимание на успешното Българско европредседателство и изтъкна: „Това е успехът на България“.     „Европа ни чува“ – това е нашето послание, с него ще излезем пред българските избиратели на 26 май, заяви и председателят на Столичния общински съвет Елен Герджиков, който взе думата след Цветанов. „Европа чува хората, които имат какво да кажат, които имат ясна представа накъде да вървят като национална икономика и като обединена Европа“, продължи той.   Герджиков изтъкна, че с този слоган от ГЕРБ искат да кажат, че само подкрепяйки силната листа на партията може да се гарантира, че България ще бъде важна част от европейския дневен ред. Не възприемаме слогана си като просто едно рекламно изречение, като красиви обещания, а като нещо повече, подчерта Елен Герджиков.   „За ГЕРБ представянето на слогана, на основното послание към хората винаги е било много важна част от политическата кампания“, изтъкна той. „За нас това са оценки на времето и конкретни предизвикателства, които стоят пред българското общество. В тези изречения трябва да се съдържат очакванията на българското общество. Те трябва да дават оценка на това накъде трябва да продължи развитието“, заяви Елен Герджиков. Според него всичко, което се прави се прави пред очите на всички българи. „Ние вярваме, че всеки слоган трябва да има корелация, връзка с предишните“, коментира Герджиков. По думите му няма как ГЕРБ да не припомня успехите и да не разчита на бъдещи подобни успехи от следващите си представители в ЕП. В началото на изложението си председателят на предизборния щаб отбеляза успехите на водача на листата Мария Габриел. А след това и на останалите от евролистата на партията.   Мария Габриел бeше изключително подготвен и качествен евродепутат с безупречна репутация и получи широката подкрепа за еврокомисар и за това България да бъде чувана в ЕС, каза Цветанов за водача на листата на ГЕРБ. „Няма как да не започнем с това, което постигна еврокомисарят Мария Габриел – цифрова икономика. Знаем, колко е важно и какъв сериозен ресор получи тя като еврокомисар от есента на 2017 г. Мария Габриел има натрупания опит като евродепутат“, посочи той, цитиран от \"Фокус\". „Най-важното е, че в мандата, в който тя беше евродепутат извоюва доверие, което й беше гласувано, за да може да покрива сериозни досиета, които са свързани с визовата либерализация на държави извън ЕС. Тя участваше активно във всеки един от докладите, които се представяха като резултат от ЕП“, заяви Цветан Цветанов. Той обърна внимание, че неслучайно Габриел е получила приза за политик на ЕП в категория „Равенство между половете“. Той отчете постигнатото от Габриел за Западните Балкани за по-нисък роуминг, за по-добра свързаност и перспектива. „Мария Габриел има изключително важен акцент- повече млади хора. Неслучайно около 6000 млади хора минаха на обучение в софтуерни компании, които бяха ангажимент точно на ЕК“, обясни зам.-председателят на ГЕРБ и уточни, че благодарение на Мария Габриел е предвидено в бюджета за новия финансов програмен период 2021 – 2027 г. за киберсигурност средствата да са 9,2 млрд. евро.  Има надежди и възможности да се обединят всички партии за меморандум, върху който да градим платформа за страната в ЕП и в европейските институции, каза още заместник-председателят на ГЕРБ.   „Най-важното е, че Европа ни чува“, изтъкна той. „Това, което сме заявили още от националното ни работно съвещание е да спазваме последователността на мероприятията преди стартирането на кампанията“, коментира той. И се обърна към медиите: „Точно тук е моментът да ви поканим следващата неделя, когато ще представим платформата за предстоящата кампания. Тази платформа ще бъде представена от всички кандидати, които са в европейската листа на ПП ГЕРБ, заедно с нашите партньори от СДС\". Цветанов подчерта, че във всяка една секторна политика това бъдещи евродепутати на ГЕРБ ще защитават националната кауза България. По думите му на представянето на платформата ще се разбере как те ще защитават политиката за България, като част от силна и обединена Европа на европейската сцена.   ", "date": "2019.04.07", "title": "Цветанов представи слогана на ГЕРБ за евровота: Европа ни чува! (ВИДЕО)"}
{"url": "http://epicenter.bg/article/Yordanka-Fandakova--Tryabva-da-kazvame-istinata-na-horata--dori-kogato-ni-e-trudno-/179562/2/0", "text": "„ . Хората вече не вярват на думи, не вярват дори и на проверки. Всички трябва да положим усилия, за да спрем кризата на доверие. А това става само с признаване на грешки и поемане на отговорност”.   Така кметът на София Йорданка Фандъкова коментира скандала с имотите на властта в интервю по Нова телевизия.    която е и зам.председател на ГЕРБ.   \"Със сигурност Цветан Цветанов има много сериозен авторитет сред всички. Ако питате мен дали бих постъпила така, ще ви кажа:  , каза още кметът на София Йорданка Фандъкова в предаването „Събуди се“ по Нова телевизия. Тя коментира така оставката на Цветан Цветанов като председател на ПГ на ГЕРБ и като депутат заради Апартаментгейт.   \"Мисля, че Цветан Цветанов постъпи правилно като подаде оставка от важните политически позиции. Това е правилната постъпка за носене на отговорност. Със сигурност трябва да се дават обяснения на хората и реакцията беше малко закъсняла\", каза още Фандъкова. Тя допусна, че причините Цветанов да остане в ГЕРБ са наближаващите евроизбори.   Попитана дали е различен моралът при напускането на Цветанов на Народното събрание и при запазването на зам.-председателското място в партията, столичната кметица отговори:  .   Градоначалникът подчерта, че управниците трябва да казват истината и да отговарят на въпросите на народа, дори когато това е трудно.   „Има много интереси и много сценаристи”, каза още столичният кмет.  „Със сигурност той има много сериозен авторитет сред всички”, каза още Фандъкова за Цветанов.  Тя коментира и темата със строителството на небостъргача „Златен век” и SMS-ите, които главният архитект на София Здравко Здравко твърди, че е получавал от строителя – фирма „Артекс”.  „Главният архитект, особено в големия град, е фигура, която е подложена на натиск отвсякъде – от инвеститори, от граждани, от всички, които имат позиция по дадена тема. Но той е показал, че действа последователно и докато работи така, аз ще стоя зад него”, заяви Фандъкова.   \"  – един от кварталите с недобра инфраструктура\", добави Фандъкова.  А дали ще се кандидатира за трети мандат, все още не била решила. „Трябва да видя резултатите от моята работа. Не съм от „мокетните” политици. Моите обувки по-често са прашни. Приемам позицията си най-вече като голяма отговорност”, каза Фандъкова. И увери, че ще направи всичко възможно, когато проектът за ремонта на ул. „Граф Игнатиев” бъде завършен, „това да стане една достойна за центъра на София улица”.  В личен план Фандъкова сподели и за някои от най-трудните моменти в живота си. Един от тях бил, когато разбрала, че е болна от рак. Към днешна дата определя заболяването просто като диагноза и казва, че се сеща за него, само когато ходи на прегледи. Благодари за подкрепата, която в онзи момент е получила от семейството си.  Фандъкова говори и за съпруга си. Призна, че той не й спестявал критиките. Но успявал да я успокои, когато е напрегнато, дори само с мълчанието си. „За мен истинската връзка е, когато можеш да си мълчиш с човека до теб”, споделя кметицата. И казва с усмивка, че вкъщи той е кметът, главата на семейството. И добавя: \"Винаги ще обичам дъщеря си повече от себе си.\"  Тя признава, че би искала хората да я запомнят като човек, свършил много работа. „Всеки си мисли, че е морален, но другите отсъждат. Опитвам се да живея по правилата и да бъда в мир със себе си. Трябва да сме смирени, да искаме по-често прошка и да вярваме, че има сила, която ще ни търси сметка”, заключи Фандъкова.", "date": "2019.04.07", "title": "Фандъкова: На мястото на Цветанов, щях да си тръгна от важните позиции и в партията! Той закъсня"}
{"url": "http://epicenter.bg/article/Uslovnite-prisadi-na-romite--prebili-komandosa--izkarvat-Voyvodino-na-protest/179583/2/0", "text": "Жителите на Войводиново планират протест тази вечер, съобщава БНР. Причината са условните присъди на двамата мъже, пребили 33-годишния военнослужещ Валентин Димов.  Братята Борис и Асен Пакетови се признаха за виновни за нанасянето на средна телесна повреда и сключиха споразумение с прокуратурата, което беше одобрено от съда.  Според кмета на Войводиново Димитър Тосев хората искат да изразят възмущението си от несправедливите присъди:  \"Може би от нас не зависи нищо, но все пак гражданска позиция трябва да има“.  На протеста кметът на Войводиново ще информира хората и за хода на делата в Административния съд срещу заповедите за събарянето на ромските къщи.  След инцидента на 6 януари и последвалите протести на жителите на селото, ромската махала беше опразнена, а част от незаконните постройки бяха съборени. За останалите, които подлежат на премахване, продължават съдебните процедури.", "date": "2019.04.07", "title": "Условните присъди на ромите, пребили командоса, изкарват Войводиново на протест"}
{"url": "http://epicenter.bg/article/Maya-Manolova-shte-uchastva-v-Godishnata-konferentsiya-na-Evropeyskata-mrezha-na-ombudsmanite-v-Bryuksel/179587/2/0", "text": "На 8 и 9 април 2019 г. омбудсманът Мая Манолова и заместник-омбудсманът Диана Ковачева ще участват в Годишната конференция на Европейската мрежа на омбудсманите в Брюксел. Това съобщиха от пресофиса на омбудсмана.   Форумът в Европейския парламент (ЕП) е изключително значим предвид предстоящите евроизбори и цели да даде оценка до колко ефективни са демократичните инструменти, чрез които гражданите на Европа могат да участват във формирането на политиките и решенията, които пряко ги засягат.  Пленарната сесия на омбудсманите на страните от ЕС започва на 8 април 2019 г. от 9.15 часа до 10.45 часа в стая PC050 в сграда Paul-Henri Spaak на ЕП. След това в рамките на конференцията участниците ще се разделят в работни групи.  Мая Манолова ще участва в работната група „Демокрация с участието на всички заинтересовани: ролята на омбудсманите и на комисиите по петиции“. Благодарение на активността на българския омбудсман Мая Манолова, темата за нелоялните търговски практики и двойните стандарти при храните в ЕС, доби популярност у нас и получи изключителна обществена подкрепа, наложи се като основен акцент в българското европредседателство, а чрез гражданската петиция на омбудсмана и редица български общественици - и в дневния ред на Комисията по петиции в ЕП. На 22 януари т.г. Мая Манолова лично защити петицията в ЕП. На 16 април 2019 г. предстои окончателно гласуване на забраната на двойните стандарти в Европарламента, като за целта Манолова апелира всички 17 български евродепутати да бъдат в залата и да дадат своя вот.", "date": "2019.04.07", "title": "Мая Манолова ще участва в Годишната конференция на Европейската мрежа на омбудсманите в Брюксел"}
{"url": "http://epicenter.bg/article/Dzhambazki-nastoya-razsledvaneto-s-evtinite-apartamenti-da-se-dovede-do-kray/179590/2/0", "text": "Евродепутатът Ангел Джамбазки настоя да се доведе докрай разследването на скандалите във властта с евтините апартаменти, съобщава БНР.  “Веднъж завинаги всички, които се занимаваме с политика, трябва да се научим. Явно ще трябва да е по трудния начин, че всички социално-битови въпроси трябва да се решават след края на мандата, след края на назначението, след края на каквато и да било политическа активност“, това каза пред БНР евродепутатът Ангел Джамбазки, който днес се включи в празника \"Най-дългото хоро\" при Арката до пл. “Велбъжд“ в Кюстендил. ", "date": "2019.04.07", "title": "Джамбазки настоя разследването с евтините апартаменти да се доведе до край"}
{"url": "http://epicenter.bg/article/Meditsi-protestirat-v-stranata-v-Svetovniya-den-na-zdraveto/179591/2/0", "text": "Трети пореден протест на медицинските сестри се проведе в Сливен, съобщава БНР. Информацията за протеста бе разпространена в социалните мрежи. Исканията на протестиращите медицински специалисти са за адекватно заплащане и достойни условия на труд. Протестът се проведе пред главния вход на МБАЛ „Д-р Иван Селимински“ от 11.00 до 12.00 часа.  Ефективни стачни действия на медицинските специалисти се очаква да започнат след средата на месец май, ако Министерство на здравеопазването не започне разрешаване на поставените искания за увеличение заплатите и подобряване условията на труд в сектора. Това обяви организаторът на третия пореден протест на медицинските специалисти в Сливен Надежда Маргенова.  Днес десетки медицински сестри, подкрепени от лекари и медици от Спешната помощ, протестираха пред областната болница.  Маргенова съобщи, че в момента се подготвя национален протест в София, който ще се проведе на 15 май, а след това е възможно да пристъпи към ефективни стачни действия.  “И ако тогава господа управляващите не се задействат, ние нямаме друг изход, освен да предприемем тази мярка“, каза тя.  Маргенова бе скептична относно утрешната среща на медицинските специалисти с министъра на здравеопазването Кирил Ананиев, на която трябва да бъде предложена нова методика за изчисляване на заплатите:  “Аз не знам каква методика нова ще измислят при условие, че не предлагат да се увеличи цената на съответната клинична пътека“.  На днешния протест лекари и медицински сестри изказаха мнение, че тази политика в здравеопазването е пагубна за здравето на населението.  “Бъдещето е черно, ако народът не го разбере!“. “Нямаме ново попълнение, младо попълнение по-точно“. “Тези, които завършват, предпочитат да отидат в чужбина“, коментираха присъстващи.  Днес изтича едномесечното предизвестие за напускане на работа на лекарите в общинската Очна болница във Варна. Причината за решението им е лошото материално състояние на болницата и условията за работа в нея. В петък управителят на лечебното заведение д-р Руслан Тошев съобщи, че е подал оставка, за да тушира създалото се напрежение. ", "date": "2019.04.07", "title": "Медици протестират на Световния ден на здравето"}
{"url": "http://epicenter.bg/article/Desislava-Atanasova--Temata-za-koruptsiyata-v-nasheto-obshtestvo-tryabva-da-stoi-ezhednevno/179593/2/0", "text": "”До този момент нашата партийна група не е водила разговори за номинации за председател на правната комисия в Народното събрание. В момента аз съм зам.-председател и до избора на нов председател ще е нужно да се работи по законите”.  Това каза депутатът от ГЕРБ Десислава Атанасова в ефира на предаването ”Беновска пита” по \"Канал 3\".  ”Принципно от една страна е добре, че има свикан КСНС след една година. Предният беше през април 2018. Темата за корупцията в нашето общество трябва да стои ежедневно, но струва ми се, че има други важни неща, като например с миграцията. Има миграционна вълна, която се придвижва от Гърция към Северна Македония”, коментира Атанасова и добави, че е правомощие и право на президента е да избира темите на КСНС. ”Смятам, че на утрешния КСНС трябва да се говори и за актуалните заплахи”.  Темата за финансирането на медиите не стои на дневен ред от този скандал, трябва общо законодателно решение. Във всички скандали най-полезното беше, че може да се разбере, че има свобода на медиите, заяви Десислава Атанасова.  Темата за корупцията колкото и кампанийно да излиза в повърхността е с доста дълъг живот като погледнем назад, припомни тя.  Утрешния КСНС кореспондира ясно с политиката на БСП. БСП и Радев са в синхрон и смятам, че това ще е поводът БСП да се върне в пленарната зала на Народното събрание, като визира подписката на левицата за отстраняването на председателя на КПКОНПИ Пламен Георгиев. Според нея след КСНС БСП ще намерят причина да се върнат в пленарната зала на Народното събрание.  ", "date": "2019.04.07", "title": "Десислава Атанасова: Темата за корупцията в нашето общество трябва да стои ежедневно"}
{"url": "http://epicenter.bg/article/Mazh-zagina--a-drug-e-s-opasnost-za-zhivota-sled-katastrofa-v-Burgasko/179548/3/0", "text": "Мъж е загинал, а друг е с опасност за живота след катастрофа по пътя Айтос - Карнобат. Това съобщиха за Радио \"Фокус\" от ОДМВР-Бургас.  Сигналът за пътнотранспортното произшествие при разклона за село Чукарка е подаден между 20.00 и 21.00 часа снощи. При инцидента е загинал един от участниците в движението, а друг е в тежко състояние, откаран в Бургаска болница.  След временно затваряне, към момента пътният участък е отворен за движение.  ", "date": "2019.04.07", "title": "Мъж загина, а друг е с опасност за живота след катастрофа в Бургаско"}
{"url": "http://epicenter.bg/article/Darzhavnata-kompaniya--Avtomagistrali--EAD-kupuva-novi-kamioni-i-tezhka-stroitelna-tehnika/179570/4/0", "text": "Държавната компания „Автомагистрали“ ЕАД, която ще изгражда новите 134.14 км от „Хемус“, разширява наличната си строителна и транспортна техника с 20 тежкотоварни автомобила и 11 тежки строителни машини като булдозери, колесни багери, верижни багери, челни товарачи, валяци, комбинирани багери. Това съобщиха от пресцентъра на Министерство на регионалното развитие и благоустройството.   Сред най-впечатляващите машини е 40-тонен булдозер, разработен в Япония. „Той е толкова мощен, че може да прегази танк. Не му отстъпват по сила и новите верижни багери с тегло 36 т и 22 т. Кофата на такъв багер „яде“ скалата като пясък“, казва главният инженер на фирмата Евгени Генчев. С високи технически характеристики са челните товарачи и комбинираните багери. Наличието им ще улесни и ускори работата по новото трасе на „Хемус“, тъй като скалната маса, пръстта и асфалтът на този тежък участък ще бъдат милиони кубици. За покупката се използват средства на „Автомагистрали“ ЕАД. Отпуснатите от правителството 1,124 млрд. лв. без ДДС за изграждане на новите 134.14 км са по сметка на МРРБ в БНБ и от тях не може да се плаща авансово, а само срещу свършена работа. Новото оборудване подсилва съществуващия машинен парк на „Автомагистрали“ ЕАД. Дружеството вече притежаваше 169 различни типове техника. Отделно има над 60 микробуса, леки автомобили и други.  Гордостта на компанията е машината на „Крамер“, която се използва за ремонт, поддръжка и изграждане на виадукти и мостови съоръжения и е единствена в България. Обслужва се от специален екип, а работата ѝ на ден осигурява близо 2000 лв. приход за компанията, тъй като се отдава под наем на частните строителни фирми. „Автомагистрали” ЕАД планира да купи и високотехнологична лазерна технология, с която може да се контролира строителството от въздуха. Тя ще улесни значително и процеса на проектиране и ще съкрати времето, необходимо за неговото извършване. Изграждането на новите 134.14 км от „Хемус“ бяха възложени на „Автомагистрали“ ЕАД през декември 2018 г. от Агенция „Пътна инфраструктура“ с договор по т.нар. „ин хаус“ процедура, предвидена в Закона за обществените поръчки. Очаква се строителството на новия участък да започне през пролетта на 2019 г.  ", "date": "2019.04.07", "title": "Държавната компания „Автомагистрали“ ЕАД купува нови камиони и тежка строителна техника"}
{"url": "http://epicenter.bg/article/Aleksandar-Urumov--Federalna-Evropa-ili-Evropa-na-otechestvata--I-Kyoveshi-kato-rozov-kyorsokak/179580/11/0", "text": "    „Обединена Европа или Европа на нациите“ е въпросът, с който Брюксел прави опит да се форматира целият т.нар. публичен дебат пред евроизборите.   Този т.нар. дебат фактически няма да се състои.   Защото ще се води между слепите брюкселски водачи и техните партийни послушковци по места, от една страна, и огромното мнозинство на европейските граждани, което отдавна е глухо за безжизнената, сякаш направена от пластмаса брюкселска фразеология.   Такъв „дебат“ – между слепи и глухи – няма да проработи и жестомимичен превод, той е просто губене на време. Което не е толкова фатално, с оглед на изгубеното историческо време от 5 години – колкото е мандатът на отиващата си Еврокомисия и Европарламент.   Време, през което бе проспана гигантската социална имплозия в Близкия Изток – провокирана от целенасочената агресия на Барак Обама, тази имплозия се превърна в експлозия с библейски размери и доведе до незапомнени емигрантски вълни към Европа.   През цялото това време – от „арабската пролет“ досега – настоящата Европейска комисия дълбокомислено си гледаше брюкселския пъп и сънуваше розови сънища за повишаване на конкурентността на икономиката, понеже емигрантите са свежа работна ръка.   И сякаш нищо не се е случило, току-що събудилите се от сън европейски аристократи спуснаха рамката на „европейския дебат“. За тях няма съмнение, че те продължават да са монополистите на европейската идея и на всеки дебат за европейската идея. По подобен монополистки повод в Библията е написано, че на Мойсеевата позиция са застанали фарисеите и садукеите – бащите на европейската идея биха се ужасили, ако можеха да видят днешните си наследници.   Некоректно е изначалното залагане на разбирането за „Европа на нациите“ в негативния контекст на разделение и противопоставяне. Целта е по този начин брюкселското разбиране за „Обединена Европа“ да бъде освежено и да обезоръжи – пак с нечестен подход – гневът и недоволството на европейските граждани.   Този лишен от въображение и креативност, банално безпардонен подход е типичен за брюкселската администрация, така че няма място за изненади.   Ироничното е, че именно Брюксел се опитва да бъде говорител на идеята за Обединена Европа.   Иронично е, защото именно тази Европейска комисия в последните 5 години постигна огромни „успехи“ в разединяването на Европейския съюз и отвращаването на хората от всичките им глупави регулации, от високомерието и от двойните им стандарти.   Заедно с надменния авторитарен подход към една наистина стара демокрация, каквато е Великобритания, довел до Брекзит – всичкото това не могат да го постигнат и най-големите външни врагове на ЕС.   Освен ирония, в тези факти се съдържа и трагизъм – защото именно Брюксел, най-гръмогласният говорител на „обединена Европа“ е на практика най-големият разрушител на единственото реално европейско обединение, каквото е Европейския съюз.   „Федерална Европа или Европа на отечествата“ – ето това би бил коректно поставеният въпрос в един изначално некоректно форматиран дебат за „бъдещето на Европа“.   Брюкселските разрушители на Европейския съюз първо трябва ясно да признаят, че тяхната фантазия за „Обединена Европа“ се свежда единствено до федерален механизъм като Съединени Европейски Щати /СЕЩ/.   Федерализиране на Европейския съюз и превръщането му в европейска империя с център Брюксел – това е виждането на самозабравилият се брюкселски „нема-лево-нема-десно“ елит.   Но тъй като няма куража да каже истината, евробюрокрацията предпочита да ползва любимия си подход – подценяване на интелигентността на европейските граждани.   Нищо, че точно с този си подход доведе Европейския съюз точно до днешното му състояние на безпосочност и полуразпад. До задънена улица, кьорсокак.   И тук идва вторият, също така странно формулиран спор – румънката Кьовеши или французина Бонер да заемат длъжността „главен прокурор на ЕС“.   Персонализирането в този спор замъглява по-важната, съдържателната страна.   Обърнете внимание – „главният прокурор на ЕС“ и създадената през 2017 година Европейска прокуратура ще разследват и преследват престъпления с еврофондове. Започват – по план засега – още от догодина.   Това звучи прекрасно – кой не иска да бъдат наказани лошите крадци на общото благо?   Всеки иска, нали? То е също като въпросът „искате ли да е добре, или искате да е зле?“ Е, хайде сега, хубава работа – кой иска да е зле?! Несериозен е този инфантилен подход.   Апропо, кой не иска да бъде спряно насилието срещу жените? И срещу децата? И срещу мъжете? И изобщо – да бъде спряно насилието сега и завинаги?   Всеки иска, подразбира се. Само че не и от „вълшебната пръчица“ на еврокрацията, понеже тя не работи.   А също така се подразбира, че главният прокурор на ЕС ще разследва измамите. Чудесно!   Но кой ще разследва всичките законово заложени механизми, които ловко и системно връщат обратно в западноевропейските корпорации голяма част от предвидените за Източна Европа средства от еврофондове.   Как става това връщане ли?   Чрез предварително заложени технологични стандарти, постижими за конкретни западноевропейски мега-корпорации. И също така не толкова мега-корпорации. Но отново западноевропейски. И консултантски фирми, и какви ли не още законови номера. Тези законови хитрини кой ще ги разследва? Никой, нали?   Защо тогава се вдига такъв шум около „избора на главен прокурор на ЕС“, какъв е дългосрочният замисъл и защо е цялата тази шумотевица? Дългосрочният замисъл на самозабравилия се брюкселски псевдо-елит е изграждането на федерална, наднационална „независима“ служба, на която постепенно да се добавят нови и нови властови функции. Нищо повече от безразборно изземване на национален суверенитет и прехвърлянето му от националните държави към брюкселския административен център-метрополия.   Така че въпросът не е персонален и не е дали румънката Кьовеши – поредното розово захарче, подхвърляно на европейската публика – или французинът Бонер да стане главен прокурор.   Въпросът е защо изобщо „главен прокурор на ЕС“? Е, отговорихме си. Въпросът е също така докога ще трае неутолимият апетит на Брюксел за още и още власт и източване на национален суверенитет продължава да руши институциите в страните-членки на ЕС? Вероятно – докато бъде спрян.   Защото на всичко отгоре, тази патологична лакомия не прави по-ефективни европейските институции. Напротив! Това е разпиляване на суверенитет, злоупотреба с власт и с отговорност. Федерална Европа като кьорсокак. Дотук стигнахме.   Дано продължим във вярната посока след 26 май. Защото Федерална Европа на бюрокрациите не е донесла и няма да донесе нищо добро на хората.   И защото вярната посока е връщане към Европейската икономическа общност, със силно минимализиран административен център, с реална конкурентност между отделните икономики и реален национален суверенитет. С две думи, Европа на отечествата.  ", "date": "2019.04.07", "title": "Александър Урумов: Федерална Европа или Европа на отечествата. И Кьовеши като розов кьорсокак"}
{"url": "http://epicenter.bg/article/Temenuzhka-Petkova--Iskame-Balgariya-da-zapazi-svoeto-myasto-na-gazovata-karta-na-Evropa-/179604/4/0", "text": "Логично е въпросът за въглищните централи да няма политическа украска. Към настоящия момент очакваме бележките на ЕК, които ще излязат през юни. Смятам, че тогава ще пристигнат становищата на ЕК. ЕК не може да каже какъв ще е нашият микс.  Това каза министърът на енергетиката Теменужка Петкова в ефира на предаването ”Беновска пита” по \"Канал 3\".  ЕК, когато спря Южен поток изтъкна два аргумента, нарушения в областта на обществените поръчки и нарушаване на третия енергиен пакет. Сега беше приета промяна в газовата директива, която регламентира отношенията на страни от ЕС с трети страни за точно такива газови проекти, посочи министърът.  С обявяването на третата фаза на пазарния тест се обяви и изпълнител за строителството за разширението на т.н Балкански поток. Пазарният тест приключи успешно и ни даде възможност а влезем в процедура за изпълнител. Оттук нататък \"Бугартрансгаз\" трябва да върви към сключване на договора и строителство. Нашата цел е в края на 2020 проектът да е в експлоатация, разясни Петкова .  Искаме България да запази своето място на газовата карта на Европа. Спазили сме всички правила на ЕС, така че няма причина Южен поток през България да не се случи, каза още тя.  По пакета Макрон ни забелязаха, видяхте какъв широк отзвук имаше, мисля, че битката не е приключила, заяви министър Петкова. ", "date": "2019.04.07", "title": "Теменужка Петкова: Искаме България да запази своето място на газовата карта на Европа "}
{"url": "http://epicenter.bg/article/Tereza-Mey-dopusna--che-mozhe-i-da-nyama-Brekzit/179550/7/0", "text": "Налице сега е ясен избор между възможностите Великобритания да напусне Европейския съюз със сделка или изобщо да не го напусне, заяви британският премиер Тереза Мей, която се опитва да постигне компромис с опозиционната Лейбъристка партия, цитирана от британския в. \"Обзървър\".  \"Тъй като парламентът даде ясно да се разбере, че ще попречи на Великобритания да напусне без сделка, сега имаме категоричен избор: да напуснем ЕС без споразумение или изобщо да не напуснем\", каза Мей тази вечер в последен, отчаян апел към законодателите да подкрепят сделка, отбелязва вестникът.  Колкото по-дълго трае това, толкова по-голям е рискът Обединеното кралство въобще да не напусне, подчерта министър-председателката. Това ще означава да допуснем Брекзитът, за който гласуваха британците, да ни се изплъзне. Изключително важно е да изпълним това, за което гласуваха хората, а за да го направим, трябва да имаме сделка, добави тя.  Втори референдум за членството на Великобритания в ЕС би бил \"крайно предателство\", пише в днешния брой на в. \"Сънди телеграф\" лидерът на Камарата на общините Андреа Ледсъм, цитирана от Ройтерс.  \"Това ще изисква дълго отлагане, ще разпали разединяващите дебати, а и след като парламентът досега не успява да приложи резултатите от първия, нямаме причини да смятаме, че ще уважи и тези от втория референдум\", отбеляза тя.  \"Виждането, което имахме за Брекзит, се изпарява, а нямаме време да го спасим\", предупреди Ледсъм.  Правителството на Тереза Мей планира да промени законопроекта за Брекзит, включвайки в него законодателна мярка, която гарантира сключване на митническо споразумение с ЕС, в опит да си осигури подкрепата на Лейбъристката партия за споразумение за Брекзит, съобщи в. \"Сънди таймс\".  \"Факт е, че по отношения на Брекзит има елементи, по които двете основни партии са на едно мнение: и двете искаме да се прекрати свободното движение, искаме да напуснем с добра сделка и да защитим работните места. Това е основата за компромис, който може да получи подкрепа от мнозинство в парламента, а подкрепа на това мнозинство е единственият начин да осъществим Брекзит\", отбеляза Мей в коментари, разпространени от канцеларията ѝ на \"Даунинг стрийт\".  \"Намерението ми е да постигна споразумение с европейските лидери, което ще означава, че щом договорим сделка тук, у дома, ще можем да напуснем ЕС в рамките на шест седмици\", изтъкна тя, цитирана от Новини.бг. ", "date": "2019.04.07", "title": "Тереза Мей допусна, че може и да няма Брекзит"}
{"url": "http://epicenter.bg/article/Dzhulian-Asanzh-poiska-1-mln--dolara-kompensatsiya-ot-Shvetsiya/179551/7/0", "text": "Основателят на сайта \"Уикилийкс\" Джулиан Асанж е поискал от шведското правителство компенсация от 9,25 милиона шведски крони (1 милион долара) за съдебните си разходи във връзка с разследването на обвиненията срещу него. Сумата включва хонорари на юристи от Швеция, Великобритания и Еквадор, съобщава в. \"Свенска дагбладет\", цитиран от ТАСС.  Освен това Асанж иска 600 000 крони (64 400 долара) за превод на документите по разследването и още над 1 милион крони (около 108 000 долара) за изпращане на молби до ООН и други международни организации. Окръжният и апелативният съд не са подкрепили исканията му, тъй като през 2011 г. той е отказал служебен защитник и е наел частни юристи.  На 19 юни 2012 г. създателят на \"Уикилийкс\", спечелил си слава с публикуването на американски секретни документи, поиска убежище в еквадорското посолство в Лондон, за да избегне екстрадиция в Швеция по обвинения в престъпления от сексуален характер. Основните му опасения бяха, че Стокхолм може да го екстрадира в САЩ, където австралиецът е заплашен от до 35 години затвор или смъртно наказание за публикуването на секретните документи на Държавния департамент. През 2017 г. Швеция спря разследването срещу Асанж.  Снощи еквадорското правителство опроверга твърденията, че има непосредствена опасност Асанж да бъде експулсиран от посолството на страната в Лондон, където потърси убежище преди близо седем години, съобщи Ройтерс.  Президентът на Еквадор Ленин Морено обвинява Асанж, че многократно е нарушавал условията на предоставеното му убежище и че разваля отношенията на страната с други държави, като се меси в техните политики.  ", "date": "2019.04.07", "title": "Джулиан Асанж поиска 1 млн. долара компенсация от Швеция"}
{"url": "http://epicenter.bg/article/Serina-Uilyams-se-izpusna--Hari-i-Megan-ochakvat-momichentse/179588/10/0", "text": "Серина Уилямс и Меган Маркъл са близки приятелки от години и е напълно в реда на нещата медиите непрестанно да разпитват тенис звездата за бременността на херцогинята.  В скорошно интервю Серина се разприказва повече за бебето на Меган и Хари и отговори на въпрос дали смята, че Меган ще е добра майка. Тя ще е най-добрата майка, със сигурност.  Но това не е всичко, Уилямс сподели и какви майчини съвети е дала на херцогинята на Съсекс. \"Казах ѝ да приеме, че ще прави грешки, да не очаква да бъде перфектна. Майките си поставяме прекалено високи очаквания.\" Самата Серина е майка на 1-годишната Олимпия Оханиан.  Тенисистката продължава разговора си за майчинството с доста интересна реплика: \"Бременната ми приятелка постоянно ми обяснява как детето ѝ ще прави това и онова, а аз само я поглеждам и ѝ казвам - \"Не, ТЯ няма да прави нещата, които ти искаш. Забрави тези очаквания, които имаш.\"  Уилямс говори за детето с \"тя\", а това хвърли почитателите на кралското семейство в екстаз, защото според тях това е категорична улика, че бебето на Хари и Меган ще бъде момиче, съобщава \"Космополитън\".   ", "date": "2019.04.07", "title": "Серина Уилямс се изпусна: Хари и Меган очакват момиченце"}
{"url": "http://epicenter.bg/article/Prolet-e--Filar-taym-/179608/10/0", "text": "Пролетта е времето, когато е добре дамите да огледат лицата си и да се погрижат максимално за хидратацията на кожата си – все пак морето и слънцето ще вземат своето през лятото.   Овлажняването предполага употребата на подходящи кремове, но и прилагане на правилнитепроцедури. Хубаво е да се направи и цялостно моделиране на лицето, съобразено  с индивидуалните нужди, с възрастта, със състоянието на кожата, с дълбочината на бръчките… Най-важното е, обаче да се знае какви продукти за кои зони да се прилагат. Първото,  за което трябва да се внимава е да са сертифицирани, да са от добри и утвърдени марки и най-вече да бъдат поставяни от специалист-дерматолог.   Също така е важна информацията кои продукти за кои бръчки са подходящи. Най-често мимическите бръчки в областта на челото, между веждите и около очите се третират с ботулинов токсин. Той пречи на работата на мускула и по този начин кожата над него се запазва достатъчно дълго време гладка. Той трябва да се прилага през определен период, за да не т.се отпусне прекалено много мускулът.  Но и до конкретна възраст по преценка на лекаря. Той вижда дали мускулът е достатъчно подвижен, за да се релаксира в ботулиновия токсин.  Над 70 години, например, той е достатъчно отпуснат и прилагането на ботокс ще предизвика още по-голямо отпускане на мускула.  Но има хора, които дори и след 65-70 години са с достатъчно стегнати мускули, така че всичко е строго индивидуално.   Много издаваща възрастта зона е тази около очите. Отново по преценка на лекаря, тя може да бъде третирана с различни видове терапи.  Добре е да се комбинира хиалуронов филър, който да запълни „долината на сълзите” в дълбочина и след това да се прилага повърхностна инжекционна мезотерапия с хиалуронова киселина или с витамини, които да стегнат кожата, така че да изглежда добре.   Няма опасност мезотерапията да наруши целостта на филъра, тъй като те се  слагат на различни слоеве на кожата и са напълно съвместими.  Слизайки надолу, към средата част на лицето. За лицевия контур е много важно да се приложи комбинация от хиалулонова киселина , която да лифтира лицето. Лекарят прави цялостна преценка къде е най-голямото отпускане.   Има различни видове хиалуронови киселини, които да се поставят, както и колагенообразуващи филъри. Т.е. съществуват достатъчно голям набор от продукти, които се използват в зависимост от вида кожа. Има вече и биоразградими филъри (извлек от червени водорасли), които не са на базата на хиалуронова киселина - шанс и за хората, които са алергични към нея.   Биоразградимите филъри се поставят по-дълбоко в кожата и при тях няма странични ефекти. За разлика от хиалуроновата киселина дават временен оток, но пък крайният резултат се вижда веднага след процедурата.  И той ще е такъв през следващите 8-10 месеца.  Докато при хиалуроновата киселина резултатът е до 2 седмици, докато тя се свърже с молекулите на водата.   Филърите, които са за попълване на бръчките при средната част на лицето и на контура имат специфичност в приложението и трябва да се поставят от лекари, преминали през подходящо обучение.   Колагенообразуващите филъри като Радиес са изключително подходящи за по-млада кожа и дават прекрасен лифтинг ефект.   Този продукт е на базата на калциевхидроксилапатит, вложен в специален стерилен гел. Радиес е биосъвместим с кожата, тъй-като основната му съставка се съдържа в костите, зъбите и други тъкани. При инжектиране, след абсорбцията на основния гел (след около3 месеца., кожата се активира да произвежда собствен колаген, поради което филърът е с по-голяма трайност  – около година и половина. Калциевите частици се разграждат постепенно и се отделят чрез метаболизма. Радиес се прилага при: оформяне на контура на лицето, за лифтинг ефект, при корекция на дълбоки назолабилани гънки, за попълване на липсващи обеми - скули, бузи и попълване на хлътнала темпорална зона.   Радиес има сертификат от FDA (Асоциация за контрол на храни и лекарства - САЩ), което доказва неговата безопасност и ефективност. Първоначалното му прилагане в Америка е било в областта на отоларингологията. Подмладяването се оказало „страничен ефект“.   Инжектирането на Радиес се извършва само от сертифицирани лекари, след предварителна консултация. Препоръчително е пациентите да са над 30 г.  Ефектът е видим веднага след процедурата. Тя не е болезнена, защото Радиес се прилага заедно с лидокаин. След инжектирането е възможно леко зачервяване, което бързо отминава. Използването на фотозащитни продукти е препоръчително, а посещението на сауна и солариум -  нежелателно веднага след терапията.   За устните има специални филъри с хиалуронова киселина. При тях Радиесне е приложим. В този случай най-добри са филърите с новата вайкрос технология. При тях няма отоци и синини и човек може да си ги постави в обедната почивка.   От рано трябва да се обърне внимание на кожата на шията, защото мускулът там не се използва и не може да се държи във форма с упражнения.  Тук са подходящи хиалуроновите киселини, ако има дълбоки бръчки и мезотерапия за стягане на кожата със специфични продукти като силиций и витамини. Те могат да се правят в комбинация с подходящи пилинги.   Необходимо е да се наблегне и на областта на деколтета, защото там често пъти се образуват статични бръчки от спане по корем или настрани.   Друга една област, която остава малко встрани, това е кожата на ръцете. За гърбовете на дланите могат да се прилагат хиалуронови филъри, както и повърхностна мезотерапия. Филърите се поставят веднъж годишно. Колагенообразуващите филъри дават отличен резултат при слаби ръце с изпъкнали сухожилия и вени, което издава възрастта.  ", "date": "2019.04.07", "title": "Пролет е. Филър тайм!"}
{"url": "http://epicenter.bg/article/Patriarh-Vartolomey--Vselenskata-patriarshiya-se-gordee-s-nay-svetata-Balgarska-pravoslavna-tsarkva/179553/7/0", "text": "“Първородната дъщеря на Константинополската църква е Светата Българска православна църква. Имам възможност в присъствието на обичния брат Святий Киприан митрополит Старозагорски, за да изпратя оттук, от Одрин братска прегръдка на Светейшия Български патриарх г-н Неофит и на цялата уважавана Йерархия на Светата Българска православна църква, пожелавам на народа й, на целия благочестив български народ, както и на братята от Гърция, една блажена Пасха“. Това заяви вселенският патриарх Вартоломей по време на служба в одринския храм „Свети Свети Константин и Елена“, на която присъства старозагорският митрополит Киприан, предава репортер на БГНЕС.  „Вселенската Патриаршия ги прегръща всичките нации и народи, на които, чрез свещено апостолската й дейност, им я предала светата православна вяра и православното кръщение“, каза патриархът. Той отслужи Светото Богослужение в препълнения с поклонници храм на българската общност в Одрин „Св.Св. Константин и Елена“. Местното духовенство посрещна с топли думи Вселенския патриарх и му благодари за отческия интерес и подкрепа за християните в епархията.  На службата в църквата присъства митрополитът на Стара Загора Киприан, който представляваше Българската патриаршия. Той предаде поздрав на Вартоломей от Българската православна църква. Сред присъстващите бяха още епископът на Авидос Кирил, консулите на България и Гърция Васил Вълчев и Сотириа Теохариди, председателят на Българската общност в Цариград Василий Лиазе, Архонти на офикиите на Светата Христова Велика Църква, кметовете на община Димотика Параскевас Пацуридис и на община Неа Орестиада Василий Мавридис, председателят на младежката организация на „Нова демокрация“ и кандидат за евродепутат Константинос Дервос, ученици от Гимназията на Имврос, заедно с преподавателите им, вярващи от Одрин и поклонници от Истанбул, както и от Гърция и България.  Патриарх Вартоломей изрази своето задоволство, че се намира в град Одрин по покана на Адрианополския митрополит Амфилохий. Обръщайки се към българската общност в града, която духовно и канонично принадлежи към Вселенската патриаршия той отбеляза:  „Наистина, както се казва, гърците и българите сме обединени от православната вяра. Това е над всяко друго разделение по език, род и националност. Нас ни обединява общият купел, кръщението в Светата Православна Църква. Нас ни обединява вярата ни в Троицата – Бог, Отец и Сина и Светия Дух. Нас ни обединява сладкото изчакване на Възкресението на Господ, нас ни обединява радостта от пролетта. Нас ни обединяват общи идеали, общи ценности, ценности общочовешки и идеалистични, които Светата Христова Велика Църква е запазила непроменени през вековете. И благодарение на тези идеали и ценности, Вселенската Патриаршия прегръща всички нации и народи, на които, чрез свещената апостолска дейност, е предала светата православна вяра и православното кръщение. А сред тези нации и народи, които се християнизираха и цивилизоваха благодарение на Вселенската Константинополска Патриаршия, първа бе Църквата на България. Първородна дъщеря на Константинополската Църква е най-светата Българска православна църква, с която Майката Църква, Константинопол, се гордее“, подчерта вселенският патриарх Вартоломей.  Той използва присъствието на български духовници, за да предаде своя поздрав.  „Използвам присъствието на най-любезния ни брат Митрополитът на Стара Загора господин Киприан, за да изпратя от Адрианопол братски поздрав на Блажения Патриарх Български господин Неофит и на цяла уважавана йерархия на светейшата Църква на България и да му пожелаем на нейния народ, на целия благочестив български народ, както и на присъстващите братя от Гърция, една радостна Света Пасха“, добави той.  Той благодари и за топлия прием, който му устрои председателят на Българската общност Василий Лиазе.  „Изповядам се пред всичките вас, че се усещам много щастлив за това мое поклонение в Адрианопол, където не идвам за първи път. Предишния път бях в „Свети Георги“, другия храм, обърнах се към нашите братя българи и им донесох благословията на Константинополската Църква Майка. И днес им пожелавам всичко добро от Бога и ги поздравявам, защото се сдобиха с един достоен пастир е началник в лицето на брата Митрополит Амфилохий Адрианополски, който всичките ги прегърна с обич и без никакво разделение, без никаква задна мисъл, с любов без изключение към всички. Свети Адрианополски Владико, вие сте един много ценен Йерарх на Светата Христова Велика Църква. Вече пет години след като получихте архиерейския сан и същевременно получихте представителството на Вселенската Патриаршия в Атина, вършите едно значително дело, често невидимо и безшумно, но винаги съществено и ефектно, с вашата мъдрост, с опита ви, с познанието ви, особено в областта на Каноническото право, но преди всичко с вашата любов и посветеност към Вселенската ни Патриаршия. Това е една дадена любов, съвсем явна, неотделима, ненамалена, не само сега, когато сте Йерарх на Патриаршията ни, но и преди както монах, както член на братството на Света Параскева в Мазиос, винаги сте биле на страната на Вселенската ни Патриаршия. Благодарим ви и ви поздравяваме за това. В спомен за моето днешно посещение в богохранимата ви Епархия ще ви я дам панагията (енколпия) която я нося, върху която се намира представлението на Възкресението на Господа, и ви пожелавам вашия път и пастирската ви дейност тук да бъде винаги възкресенска“, заяви патриарх Вартоломей.  Той поздрави учениците от Имврос.  „Моята радост се удвоява и увеличава с присъствието и моленията на възлюбените ни деца от Имврос, скъп и много обичан. Децата, които донесоха нов живот на нашия остров с възобновяването на нашето училище там, след пауза от половин век. Благодарим на Бог, че ни е дал тази голяма благословия да имаме отново гръцко образование в родния ми Имврос след преследването, което сме претърпели ние Имврийците през 60-те години и след това. Славим Бога и благодарим на всички хора, които ни помогнаха да имаме отново гръцки училища там. И, наред с другото, много благодаря на най-почетния и възлюбен архонт господин Лакис Вигас за огромните му усилия, да ги имаме отново отворени училищата и много деца в нашето родно място. Запазвам си възможността да се срещна с любимите ни деца другия месец в Имврос и да се преродим на това поклонничество там, както се прераждам всеки път, когато стъпвам в родния ми край“, каза патриархът.  По-късно същия ден вселенският патриарх присъства на служба в Патриаршеския храм във Фенер. Службата посветена на Четвъртата статия от Акатиста на Пресветата Богородица бе отслужена от митрополита на Арта Калиникос. Посрещайки поклонниците от различни региони на Гърция, Вартоломей подчерта грижата на Майката Църква за чедата й в целия свят, като обърна специално внимание на неотдавнашното даване на автокефалност на Православна Църква в Украйна. ", "date": "2019.04.07", "title": "Патриарх Вартоломей: Вселенската патриаршия се гордее с най-светата Българска православна църква"}
{"url": "http://epicenter.bg/article/Sheytanov--V-Balgariya-plashtame-danak--quot-koruptsiya-quot--zatova-ne-se-razvivame/179555/2/0", "text": "Темата за корупцията се издига на друго равнище с решението на президента да свика Консултативния съвет по национална сигурност по този проблем. Смятам, че в този случай апартаментите не са толкова важен белег, тъй като това са едни съвсем естествени човешки нужди. Проблемът е там, че някои от българските политици са по-динамични и нетърпелими да си закупят ново жилище.   Това заяви в сутрешния блок на БНТ адвокат Владимир Шейтанов от Стратегическия съвет при президента.  \"Всеки апартамент е пред погледа на обществото. Това е нещо, което не може да се скрие от погледа, докато проблемите с офшорките, с банките или с пътя в Своге, например, могат да бъдат укрити по някакъв начин. И когато една голяма част от българското общество се намира под чертата на бедността, такива неща не правят особено добро впечатление\", допълни той.  \"Корупцията у нас е заразна. България скоро ще се доближи до момент, в който ще трябва да постави паметник на корупцията. В България сякаш плащаме своеобразен данък на корупцията, затова не се развиваме. Ако сега се развиваме с темпове от порядъка на 3,6 процента, може би без корупцията у нас щяхме да се развиваме двойно по-бързо\", посочи Шейтанов.  \"Нямам представа как ще се развие Съвета по национална сигурност, тъй като нашият Стратегически съвет не е част от него, но дано всички ангажирани по въпроса ведомства присъстват. Колкото по-широка е тази дискусия за корупцията, толкова по-добре за българското общество\", отбеляза адвокатът.  \"Проблемът с Истанбулската конвенция е многопластов. Тя е разположена в полето на вътрешното и международното право\", завърши Владимир Шейтанов.  ", "date": "2019.04.07", "title": "Адвокат Шейтанов: В България плащаме данък \"корупция\", затова не се развиваме!"}
{"url": "http://epicenter.bg/article/Dyakon-Ivan-Ivanov--Papite-imat-svoyata-misiya--a-Frantsisk-chupi-vsichki-stereotipi/179559/2/0", "text": "По-малко от месец остава до визитата на папата у нас, напомня Нова телевизия. Два гласа се откроиха през изминалата седмица по темата – единият на Светия Синод, който отказа обща молитва за мир с Главата на Римокатолическата църква, другият на световно известния кинорежисьор Вим Вендерс, който каза така – „Късметлии сте, че папата ще ви посети“. Има ли опити за насаждане на напрежение и разделени ли сме срещу Божията воля? Тази тема коментира в студиото на „Събуди се” доцент Дякон Иван Иванов, преподавател в Софийския университет. „В предварителните разговори, които бяха на изключително високо ниво лично с Негово светейшество Българския патриарх Неофит и с ангажираните с тази физита митрополити, отношенията бяха изключително приятелски и добри с голям респект”, обясни той.  Според него становището на православната църква не трябва да стресира обществото, тъй като в крайна сметка църквата изразява своята позиция открито и тя има право да направи това.  „Виждате, че църквата дава своите благословения (позволения). Може би те са малко по-дисциплинарни, отнасящи се до българския клир, т.е. кой може да бъде в контакт с папата и къде”, обясни той.  Дякон Иван Иванов е категоричен, че отношенията между БПЦ и Католическата църква са достатъчно балансирани и в рамките на съответния дипломатически диалог.  „Голяма част от православните църкви отделят изключително голямо внимание на своята функция в поместното, локалното значение. Локалните проблеми, каквито и да са те, се разрешават от самите църкви. А папата е изключително обединителна личност. Той има права да може да призове всички религиозни общности по света”, коментира преподавателят в Софийския университет.  Той е категоричен, че папите имат своята мисия. А папа Франциск чупи всички стереотипи. ", "date": "2019.04.07", "title": "Дякон Иван Иванов: Папите имат своята мисия, а Франциск чупи всички стереотипи"}
{"url": "http://epicenter.bg/article/Kalin-Slavov--Borbata-s-koruptsiyata-se-okazva-serioznata-tema-na-politicheskata-bitka/179560/2/0", "text": "Темата за борбата с корупцията се оказва сериозната тема на политическата битка, каза пред БНР Калин Славов – изпълнителен директор на Асоциация „Прозрачност без граници“.  КСНС сякаш се появи малко неочаквано в рамките на тази тема, изказа мнение той и припомни, че идеята на този съвет е да бъде форма на координирана държавна реакция в ситуации, свързани с националната сигурност.  Президентът мотивира заседанието с факта, че според него има изключително дълбока криза на доверие към държавността, което може да доведе до криза, прерастваща в заплаха за националната сигурност. Според Славов обаче това е предлог, за да се случи една политическа битка, която има своето начало назад във времето.  „Ако президентът на територията на Консултативния съвет иска „да даде сражение“, от друга страна управляващите също са в много добри позиции на този съвет. Не бих очаквал подобни действия, каквото се случи на предходен съвет – да бъде бойкотиран. В добра позиция са, защото те имат какво да кажат. Политическите действия, тези на управляващите са налице. От формална гледна точка те сякаш успяват да сложат рамка на проблема и оттук нататък трябва да се очакват действията на институциите. Това е големият въпрос – очакваме ли институциите да бъдат ефективни или не“, коментира Калин Славов в предаването „Неделя 150“.  Той бе категоричен, че европейският мониторингов механизъм върху страната ни е изцяло политически инструмент. По думите му и двете страни в него имат полза от това той да престане да бъде използван.  Според него „Апартаментгейт“ се е превърнал в скандал до голяма степен заради ценностна система.  „Появи се скандал през един фетиш за българина – апартаментът. Корупцията беше преведена на езика, който гражданинът разбира и който в рамките на неговата ценностна система е измерителят за успех или неуспех – наличието или отсъствието на апартамент“, коментира той.  Славов изброи случаи на разпределение на големи суми, без това да става прозрачно и без от това да е последвал скандал. Принципните проблеми обаче остават, заяви той и добави:  „Големият проблем е, че олигархията, българският бизнес в тази му част, която е свързана с разпределението на публични средства, в момента се чувства уютно. Няма напрежение между властимащи и бизнес“.  Калин Славов очаква следващото поле, на което да се разразят сериозни скандали, да бъде лобисткото законодателство. Той описа сегашната ситуация:  „Законодателство на парче, законодателство за конкретни случаи, законодателство дори за конкретни личности. Това само по себе си взривява цялата правна система. Започваме да живеем в държава, в която правото съществува само номинално“.  Той е категоричен, че е необходимо антилобистко законодателство час по-скоро.  Славов добави още, че в правната комисия вече няма достатъчно юристи, което говори за отношението на управляващите към законодателния процес и ролята на парламента. ", "date": "2019.04.07", "title": "Калин Славов: Борбата с корупцията се оказва сериозната тема на политическата битка"}
{"url": "http://epicenter.bg/article/Bachkovskiyat-manastir-veche-e-s-nov-igumen-/179563/2/0", "text": "Бачковският манастир си има нов игумен – Величкият епископ Сионий, предаде Нова телевизия. Той поема официално светата обител от днес с празнична литургия. Бачковският манастир е вторият по големина и значимост у нас, напомня медията.  Величкият епископ Сионий оглавява и Троянската света обител. Церемонията по въдворяване в длъжност на новия игумен води старозагорският митрополит Киприан. В сряда Светият синод реши да смени досегашния игумен на Бачковската обител архимандрит Самуил и на негово място избра Сионий.  Официален мотив за тази рокада не беше посочен, но свещениците твърдят, че причината за тази смяна е финансовият колапс, в който е изпаднал вторият по големина манастир у нас. Според свещеници Светият синод недоумявал как един такъв голям манастир като този, който разполага с огромно стопанство, имоти, земи и гори, няма финансови средства, с които да се издържа.  \"Реставрацията на храма остава моя задача, защото храмът е сърцето на всяка една обител и реставрацията е от изключителна важност за молитвения дух на братството и за радост и утеха на честните поклонници. Служението на една е свързано с безбройни дейности, защото тези свети обители са велико като строителство, като историческо наследство\", каза игумен Сионий пред камерата на предаването \"Събуди се\".  Досегашният игумен на Бачковската света обител архимандрит Самуил заяви, че е огорчен, но отказа да коментира какъв е мотивът за смяната му. Той ще се върне във Видин, откъдето дойде. Управляваше Бачковският манастир година и три месеца. ", "date": "2019.04.07", "title": "Бачковският манастир вече е с нов игумен "}
{"url": "http://epicenter.bg/article/Radev--Meditsite-doprinasyat-za-vazhoda-stranata-ni---zdraveto-na-horata-e-nay-golyamata-tsennost-/179564/2/0", "text": "На този ден цялото ни общество се обръща към вас с признателност и благодарност за професионализма, всеотдайността, благородството, състраданието и хуманността, с които е изпълнен вашият ежедневен труд. Вашето професионално и житейско призвание е да дарявате здраве на хората и да спасявате човешки живот. Никой не се съмнява, че само хора с огромни сърца могат да се посветят на толкова отговорна професия, изискваща неизчерпаема енергия, силна воля и себеотрицание“. Това заявява президентът Румен Радев в приветствие към лекарите и медицинските специалисти в страната по повод 7-ми април - Световния ден на здравето, съобщиха от Прессекретариата на държавния глава.  В поздравлението си президентът посочва, че знанията и уменията на медиците допринасят за възхода и развитието на страната ни във всички области на обществения и икономически живот, защото здравето на хората е най-голямата ценност за всяко общество. Държавният глава подчертава, че в този ден не може да не бъде направена равносметка за състоянието на системата на здравеопазване в България, която е натоварена с немалко проблеми и именно медицинските работници са призвани да върнат доверието на хората, а човекът да бъде поставен в центъра на системата и тя да работи в негова полза.  „Необходимо ни е подобряване на достъпа до здравни грижи и повишаване на качеството и ефективността на лечението. Проблемите в детското и майчиното здравеопазване трябва да намерят адекватно решение. Високите нива на сърдечно-съдови и онкологични заболявания, както и високият брой хоспитализации на глава от населението, високата смъртност и ниската продължителност на живота у нас изискват неотложни мерки и програми за преодоляване на негативните тенденции“, се казва още в обръщението на президента.  Държавният глава откроява ниското заплащане, условията на труд и неравенствата в разпределението на финансовия ресурс в системата на здравеопазването, както и квалификацията и професионалното развитие, сред основните причини за дефицита на кадри в почти всички специалности и изразява увереност, че със своя опит и знания медицинските работници активно ще допринесат за разрешаването на тези проблеми. На всички лекари и медицински специалисти президентът Радев пожелава здраве, лични и професионални успехи, стремеж за усъвършенстване и воля за преодоляване на предизвикателствата.", "date": "2019.04.07", "title": "Радев: Медиците допринасят за възхода страната ни - здравето на хората е най-голямата ценност!"}
{"url": "http://epicenter.bg/article/Hristo-Prodanov---quot-Oktopodat-quot--e-obhvanal-tsyalata-darzhava/179565/2/0", "text": "„“Апартаментгейт“ вече започва да слиза и на по-ниските етажи в управляващото мнозинство на ГЕРБ. Това показва, че „октоподът“ е обхванал абсолютно цялата държава“. Това заяви пред БНР депутатът от БСП Христо Проданов.   Според него изходът е нови избори и смяна на модела. ГЕРБ е „основният инкубатор“ на корупцията, подчерта той. По думите му ситуацията в парламента не се е променила, затова от БСП нямат причина да се върнат обратно в зала.  „Артекс“ се оказа фирмата на властта, която е продавала на хора с власт от ГЕРБ на ниски цени. Оказа се, че г-н Кирилов е част от правната кантора, която обслужва „Артекс“. Не си обяснявам как може да поемеш политическа вина – да смениш правосъдния министър, който си е купил апартамент от тази фирма, с адвоката на тази фирма. Струва ми се двоен аршинът“, коментира Проданов за новия правосъден министър Данаил Кирилов.  Искаме оставката както на председателя на КПКОНПИ Пламен Георгиев, така и на неговия заместник, категоричен бе депутатът в предаването „Неделя 150“. Той обясни това с факта, че от левицата имат съмнения за това, че заместникът му, който също е замесен в имотния скандал, реално може да разследва началника си. Той припомни, че още от самото начало са били против назначаването на Пламен Георгиев за председател на агенцията. С внесената подписка за отстраняването на Георгиев от БСП дават знак на управляващото мнозинство да поправи грешката си.  „Промяната, която беше направена миналата седмица в антикорупционния закон, е относно изискванията за ценза на председателя на антикорупционната комисия. Досега в закона беше посочено, че той трябва да има висше юридическо образование. Сега това отпада като изискване, просто трябва да има висше образование със степен магистър. Това е внесено като предложение и се обсъжда в комисиите, което естествено ще бъде прието. Това ни кара да мислим, че този, който са си набелязали да бъде нов председател на тази комисия, не отговаря на тези условия и затова те сега ги променят“, подчерта още Христо Проданов.  Не може управляващото мнозинство да назначава председателя на органа, който после ще го разследва, повтори депутатът от левицата. От партията са категорични, че председателят на органа трябва да се назначава от президента.  За информациите за дадени милиони от Корнелия Нинова на Михаил Миков, за да се откаже от председателското място в БСП, Проданов изказа мнение: „Опитват се да зададат друга тема, за да се измъкнат от този „Апартаментгейт“, в който сами са се вкарали“.  Той посочи, че няма усещане за напрежение в структурите на БСП и Националния съвет преди европейските избори. Депутатът подчерта, че листата за евровота ще бъде избрана с гласуване.  Ако Сергей Станишев не бъде в следващия ЕП, това няма да навреди нито на имиджа му, нито на възможностите, които той има да провежда политика на европейско ниво, смята Христо Проданов.  Според него проблемът със сертифицирането на машините за предстоящия вот може да бъде достатъчно основание за обжалване на резултатите. Ако не бъдат сложени тези 3000 машини за европейските избори, това е неизпълнение на Изборния кодекс, отбеляза той. ", "date": "2019.04.07", "title": "Христо Проданов: \"Октоподът\" е обхванал цялата държава"}
{"url": "http://epicenter.bg/article/BSP-vnese-v-TsIK/179566/2/0", "text": "   собственост на БСП, казват в отворено писмо до медиите социалистите.  \"Името на коалицията е познато, утвърдено и в цялото общество се свързва 20 г. единствено и само с БСП, Желанието на   които ще гласуват в предстоящите избори за Европейски парламент. Това е нарушение на основните принципи за справедлив изборен процес, съгласно Изборния кодекс на страната, и следователно не трябва имитираща коалиция да бъде регистрирана в ЦИК\", пишат още от БСП.  \"  Законът за политическите партии, Законът за защита на конкуренцията, Наказателният кодекс, Законът за марките и географските означения и редица Европейски нормативни актове.    Обявяваме се категорично против подобен род практика за разрушаване на демократичността и опорочаваща изборния процес. Ще защитаваме праватa си пред съда, всички международни органи и институции\", допълват от БСП.   \"Коалиция за България\" бе създадена през 1999 г. от БСП и други по-малки, идейно близки партии. Лидер на социалистите тогава бе Георги Първанов, президент на България от 2002 до 2012 г.   До 2014 г. \"Коалиция за България\" е участвала във всички проведени избори - Парламентарни избори (2001 г., 2005 г., 2009 г.); Президентски избори (2001 г., 2006 г.); избори за Европейски парламент (2007г., 2011 г., 2014 г.); Местни избори (2003 г., 2007 г., 2011 г.) и в стотици нови и частични избори, извън редовните местни.    През изминалата седмица лидерът на АБВ Румен Петков обяви, че \"Коалиция за България\" е съюз от неговата и още 6 партии. По-рано днес коалицията подаде документи в ЦИК за регистрация за евровота. Листата й води икономистът проф. Боян Дуранкев.  ", "date": "2019.04.07", "title": "БСП настоява ЦИК да не допуска до евровота \"Коалиция за България\""}
{"url": "http://epicenter.bg/article/Toma-Bikov--BSP-i-DSB-sa-v-koalitsiya-i-imat-obshti-sponsori/179567/2/0", "text": "„БСП и ДСБ са в неформална коалиция и имат общи спонсори. Неформалният лидер на тази коалиция е президентът Радев“. Това каза депутатът от ГЕРБ Тома Биков в предаването „Неделя 150“ по програма „Хоризонт“ на БНР.  Той коментира предстоящите избори за Европейски парламент и посочи, че десницата в лицето на общото явяване на ГЕРБ и СДС се е консолидирала, докато вляво се наблюдава неформален съюз между БСП и ДСБ.  „Например вчера г-н Радан Кънев каза, че голяма част от избирателите им били склонни да гласуват за БСП“, каза депутатът и добави, че компроматната атака срещу ГЕРБ се провежда от хора, свързани с Демократи за силна България, а полза от нея има БСП.  И двете партии например са получавали пари от бившия собственик на КТБ Цветан Василев, посочи Биков.  Ние зададохме въпрос дали госпожа Корнелия Нинова е дала 30 милиона на Михаил Миков, за да отстъпи лидерския пост в БСП и все още чакаме тя да ни отговори – с да или с не, а не с насмешка. Той посочи, че самият Михаил Миков е отказал коментар.  „Ние имаме право да задаваме въпроси и да правим журналистически разследвания, нали това е модерното. Направили сме журналистическо разследване и питаме – така, както например госпожа Йончева пита дали 40 % от цената на обществените поръчки за магистралите се връща под формата на рушвет“, каза депутатът.  Той добави, че в ГЕРБ имат информация, която се базира на хора от БСП, участвали в тези процеси.  Според депутата в тази предизборна кампания няма да става въпрос за същината на избора, който ни предстои.  „Очевидно е, че европейските избори се възприемат от опозицията като възможност за събаряне на властта, без зад това стои конкретно намерение за упражняване на властта. Те и друг път са правили това. Политическите кризи не са задължително лоши и безсмислени, те са лоши и безсмислени, когато са предизвикани изкуствено“, коментира Биков.  Според него сме свидетели на компроматна атака.  „Съветници на президента наричат корупция изповядването на данъчна оценка на един апартамент. Това е абсолютно сбъркано. Корупцията е нещо доста по-сложно“, каза депутатът от ГЕРБ и коментира, че ако „те не могат да дефинират проблема, не може да се очаква да дадат и решение“.  Той добави, че всички закони, позволяващи на обществото да проследява имотното състояние на политиците и да следи за конфликт на интереси, са приети от ГЕРБ.  „Изповядването на апартамент на данъчна оценка може би не е етично, но не е престъпление“, каза Биков.  Той коментира, че доказателства за корупция при т.нар. \"Апартаментгейт\" няма, но замесените в скандала са подали оставка от държавните си постове само при наличието на „сянка на съмнение“.  „Това го прави само ГЕРБ“, каза депутатът.  „ГЕРБ ще спазва етичния стандарт, който налага, а който не може да го спазва, да ходи пред хората и да се оправдава. Ние нямаме намерение да се оправдаваме, защото хората, върху които е паднала сянка на съмнение, вече са подали оставка“, добави той.  Депутатът каза, че искането на БСП за отстраняване на шефа на Антикорупционната комисия още не е внесено в парламента, но когато постъпи, ще бъде разгледано. Биков добави, че и върху Пламен Георгиев е паднала сянка на съмнение и припомни, че премиерът Борисов е призовал и Георгиев, и председателя на ВКС Лозан Панов, и заместник главния прокурор Борис Сарафов да подадат оставки или да излязат в отпуск, докато тече разследването за апартаментите.  „Каквото за нас, това и за другите“, каза още депутатът и добави – „Ние сме подложени на публичен линч и ще го изтърпим“.  „В такава среда всеки е виновен до доказване на противното, но не може да има двоен стандарт и някои да са невинни до доказване на противното“, обобщи Биков и добави, че ще е много трудно за Пламен Георгиев да изпълнява задълженията си като шеф на Антикорупционната комисия при разклатеното обществено доверие в него. ", "date": "2019.04.07", "title": "Тома Биков: БСП и ДСБ са в коалиция и имат общи спонсори"}
{"url": "http://epicenter.bg/article/Kandidat-studenti-razsazhdavat-nad-slednoto---39-39-Vseki-e-tolkova-neshtasten--za-kolkoto-se-misli-39-39-/179568/2/0", "text": "В 09:00 ч. в зала 224 в Ректората на Софийския университет \"Св. Климент Охридски\" започна изпитът по български език и литература. Кандидат-студентите, подали заявление за явяване, са 1397. Председател на изпитната комисия е деканът на Факултета по славянски филологии доц. Бойко Пенчев, съобщи пресцентърът на висшето училище.  Кандидат-студенти са изтеглили вариант 3 на теста и на темата на есето - \"Всеки е толкова нещастен, за колкото се мисли\", която е от Сенека.  Изтеглена е била и контролната тема - \"На света има само две трагедии - едната е да не получиш това, което искаш, а другата - да го получиш\", от Оскар Уайлд.  Заместник-ректорът на Софийския университет проф. Ренета Божанкова е приветствала кандидат-студентите в най-стария български университет и им е пожелала спокойна работа, успешно представяне и сбъдване на мечтата да бъдат студенти в СУ.  Доцент Бойко Пенчев е поздравил кандидат-студентите с техния първи ден в Алма матер и е изразил увереността си, че това е само началото на един важен етап от техния живот, в който ще търсят знанието и себе си.  С успешно издържан изпит по български език и литература кандидат-студентите могат да изберат специалностите: \"Философия\", \"Философия\" (на английски език), \"Психология\", \"Социология\", \"Публична администрация\", \"Културология\", \"Библиотечно-информационни науки\", \"Публични информационни системи\", \"Комуникационен мениджмънт\", \"Педагогика\", \"Социални дейности\", \"Неформално образование\", \"Славянска филология\", \"Българска филология\", \"Балканистика\", \"Румънска филология\", \"Арменистика и кавказология\", \"Предучилищна и начална училищна педагогика\", \"Социална педагогика\", \"Специална педагогика\", \"Логопедия\", \"Физическо възпитание и спорт\".  С изпит по български език и литература и с изпит по история на България бъдещите студенти могат да кандидатстват в специалността \"Право\" в СУ.  С изпит по български език и литература и с изпит по английски, френски, немски или испански език може да се кандидатства за специалността \"Европеистика\", а с изпит по български език и литература и с изпит по английски, френски, немски, испански, италиански или руски език - в специалността \"Регионално развитие и политика\".  В 12.00 часа във Факултета по начална и предучилищна педагогика на СУ ще започне конкурсният изпит за специалността \"Музикални медийни технологии и тонрежисура\".  Кандидат-студентите, които са подали заявления за явяване на изпита днес, са 20. Изпитът е под формата на събеседване, на което кандидат-студентите представят портфолио с медийни реализации - аранжименти, звукозаписни проекти, рекламни клипове, ремикси и други. По време на събеседването се дискутира начинът на изработка, концепцията и изпълнението.  В 12.00 часа е началото и на устният изпит за специалността \"Теология\". Кандидат-студентите, които са подали заявления за явяване на изпита днес, са 12. ", "date": "2019.04.07", "title": "Кандидат-студенти разсъждават над следното: ''Всеки е толкова нещастен, за колкото се мисли''"}
{"url": "http://epicenter.bg/article/Andrey-Novakov--Shte-sezirame-Sada-na-ES-za-paketa--quot-Mobilnost-quot-/179571/2/0", "text": "Ще сезираме Съда на ЕС за пакета \"Мобилност\", заяви в предаването \"Брюксел 1\" на телевизия Bulgaria ON AIR евродепутатът от ГЕРБ Андрей Новаков.   \"Има непропорционални мерки, както е връщането на камиона. За върнеш един камион от Белгия до Франция е едно, но да го върнеш от Белгия до България – съвсем друго. Очевидно е, че е с различни тежести за отделните държави членки и не е пропорционално. Второ, процедурата в ЕП беше нарушена – не ни дадоха да гласуваме собствените си поправки. Стана колега и призна, че нашите изменения и допълнения, които сме писали заедно с тях, са групирани само защото идват от България и отгоре пише Новаков, Курумбашев, Кючук или Джамбазки. Няма значение какво е съдържанието - вътре имаше самоизключващи се неща и ги групираха да ги гласуваме така просто за да могат да го претупат. За 10 минути гласувахме целия пакет\", обясни евродепутатът как е минало гласуването тази седмица на първо четене в ЕП.  \"Надявам се един ден да отговарят за това, което са направили, защото това беше диктат на мнозинството. Гласуваха това да нарушат правилника и аз съм сигурен, че част от тези разпоредби ще паднат в съда\", коментира Новаков в разговор с Милена Милотинова.  \"Европейската комисия, която внася пакета Мобилност, само преди 2 седмици публикува доклад, в който признава, че липсват 400 хиляди паркинга\", заяви Новаков, пояснявайки че и този аргумент не е взет предвид при бързото гласуване в ЕП.  \"Само преди 2 седмици да отпадне точката, знаете, не ни стигнаха два гласа. А имаше решение, което беше оповестено на ръководството на ЕП да се пристъпи към гласуване само и единствено ако има солидно мнозинство\", коментира още евродепутатът.  Според него това гласуване се използва само и единствено за политическа цел преди изборите, защото и гласувалите го са наясно, че пакетът няма как да влезе в сила сега. \"Предстоят преговори с Европейската комисия и Съвета, които аз очаквам, че ще се състоят есента/зимата на тази година. До края на този парламент от днес остава малко повече от седмица, в която е научна фантастика да може да започнат преговори, които обикновено отнемат 9-10 месеца, дори година, и те да приключат за 7 дни и да успеят да го върнат следващата седмица и да го гласува на второ четене,\" смята Новаков.  \"Ако гласуваните от ЕП текстове по пакета Мобилност влезнат в сила за нас предстои агония. Ние няма да фалираме утре, ще фалираме постепенно за няколко години,\" каза за предаването \"Брюксел 1\" по телевизия Bulgaria ON AIR Красимир Сираков, собственик на малка транспортна фирма, член на Съюза на международните превозвачи. \"На демонстративното запалване на автомобила в Пловдив не изгоря един автомобил, а изгоря една идея: идеята, че България е пълноправен член на ЕС. На нас ни казаха: отидете си на село, това е положението. Вие нямате работа тук,\" каза още Сираков.", "date": "2019.04.07", "title": "Андрей Новаков: Ще сезираме Съда на ЕС за пакета \"Мобилност\""}
{"url": "http://epicenter.bg/article/Korneliya-Ninova-kam-lekarite-i-meditsinskite-rabotnitsi--Vashata-profesiya-e-blagorodna-kauza-/179572/2/0", "text": "\"Днес отбелязваме Световния ден на здравето\", написа във фейсбук лидерът на БСП. И отправи поздрави към медиците.   , написа още Нинова в социалната мрежа.", "date": "2019.04.07", "title": "Корнелия Нинова към лекарите и медицинските работници: Вашата професия е благородна кауза!"}
{"url": "http://epicenter.bg/article/Stefka-Stoeva--shef-na-TsIK--Ot-BAN-sa-zayavili-gotovnost-za-sertifitsirane-na-mashinite-za-glasuvane/179573/2/0", "text": "Въпросът с наименованието \"Коалиция за България\" ще бъде обсъден в заседание на ЦИК. Няма как този въпрос да бъде решен днес. Това разккри пред БНР председателят на Централната избирателна комисия Стефка Стоева.  Коментарът ѝ бе по повод на внесени в ЦИК доказателства от БСП за собствеността на марката \"Коалиция за България\". От левицата настояват комисията да не допусне регистрация на коалиция с такова име за евроизборите. Това стана след като АБВ подаде в ЦИК документи за регистрация на \"Коалиция за България\", като формацията включва АБВ и още шест партии.  Стоева заяви, че до 1-2 дни Комисията ще излезе с решение по казуса.  \"Постъпили са 6 заявления за регистрация. В момента идва седмото. Още в началото на работната седмица поставяме тези въпроси на обсъждане и гласуване\", обясни тя.  ЦИК има категоричното намерение да се проведе машинно гласуване в 3000 секции, заяви председателят ѝ. Тя обаче отбеляза, че намерението не е достатъчно.  \"Необходимо е цялостно съдействие на другите държавни органи и организации в държавата - всички, свързани с изборния процес\", каза председателят на ЦИК.  \"Изпратени са писма до различни институции. Оказа се, че никой от тях не се наема да извърши одит и сертификация на машините. ЦИК остана единственият държавен орган, който въпреки липсата на изрични правомощия по закон, трябва да реши този проблем. Търсим различни варианти. Търсим помощта не само на БАН, но и на други специалисти от университетите и други, за да разрешим този проблем. От БАН ни отговориха, че могат да подсигурят екип с известни учени – имаме положителен отговор\", заяви Стоева относно сертификацията на машините за гласуване.  От ЦИК са отправили официално запитване към Министерския съвет – \"Могат ли да посочат някой друг държавен орган, извън направилите отказ, който да може да сертифицира машините\". Чака се отговор, каза председателят на Комисията.  Според нея това не е основание за евентуално оспорване на изборния резултат.  Стефка Стоева заяви, че има достатъчно време за реакция относно доставянето и инсталирането на машините. Има и резервни варианти, каза тя и бе категорична, че няма риск в тази посока. По думите ѝ машини ще има във всичките 31 избирателни района. Вътре разпределението ще е с оглед на броя на гласоподавателите в населеното място.  Тя обеща на българите, живеещи във Великобритания, че ще се направи всичко възможно да могат да подадат гласа си за евродепутати.  \"Секции в държавите, които не са членки на ЕС, могат да се разкриват единствено в дипломатическите и консулските представителства\", посочи Стоева и допълни, че няма възможност за откриване на допълнителни секции.", "date": "2019.04.07", "title": "Стефка Стоева, шеф на ЦИК: От БАН заявиха готовност за сертифициране на машините за гласуване"}
{"url": "http://epicenter.bg/article/prof--Antoniy-Todorov--V-obshtestvoto-se-natrupa-gnyav--ima-risk-ot-predsrochni-izbori-/179574/2/0", "text": "\"Има риск от предизвикване на предсрочни избори, защото в обществото се натрупва гняв\", това каза политологът проф. Антоний Тодоров пред БНР.  „Нито едно правителство не може да падне, ако не се разпадне самата коалиция и не намерят начин да направят нова, или пък ако опозицията не е достатъчно силна, за да го бутне. Тези две страни на нещата не съм много сигурен, че ни водят бързо към предсрочни избори. Затъркаляла се е една снежна топка, която има потенциала да нарасне, освен ако не се случи някакво събитие, което да я спре“, коментира политологът. Според него последните скандали няма да могат лесно да бъдат „заметени“. Той обаче не е оптимист, че скандалът би дал началото на голяма промяна.  „В обществото е много нисък прагът на търпимост вече, особено към политическата класа. Хората все повече разбират политическата професия като частен бизнес за забогатяване. Оттам насетне нещата стават далеч по-трудни за промяна. Ако в обществото е разпространено такова убеждение, не можем да очакваме в политиката да влязат порядъчни хора, които искат да променят нещо в обществото. ... Тези, които искат да правят политически проекти, са вече познати и някак трудно могат да скрият шлейфа на миналото. Тези, които биха могли да променят нещо и наистина да представят нов политически проект, не искат да правят политически проект. Възелът на нещата е – можем ли да върнем поне малко почтеността в политиката. За тази порядъчност трябва да започнем да говорим и това да искаме от хората в политиката“, завърши той.    ", "date": "2019.04.07", "title": "Проф. Антоний Тодоров: В обществото се натрупа гняв, има риск от предсрочни избори!"}
{"url": "http://epicenter.bg/article/Iskren-Veselinov--GERB-pravyat-greshka-sled-greshka/179575/2/0", "text": "„Пламен Георгиев беше подложен на атака, след която трудно би се обяснило неговото оставане на позицията, дори да е абсолютно невинен“. Това заяви пред БНР Искрен Веселинов – депутат от ВМРО и зам.-председател на парламентарната група на „Обединени патриоти“.  „Това е една от най-неприятните равносметки в целия този „гейт“, защото медиите и натискът върху участниците често са преди да се видят фактологиите или пък се виждат безброй фактологии, но не се произнася нито един орган, който да ги обобщи и да излезе с експертно заключение. Моралната щета е сериозна. Действително може би ще трябва да се търси вариант, при който самият орган да бъде рестартиран, за да има доверието на гражданите“, обясни той в предаването „Неделя 150“.  По думите му ако има и най-малка оценка за съмнение би следвало да се търси и отговорност. Според него реакцията на ГЕРБ след скандала е обичайната:  „Когато има скандал, ГЕРБ се опитват да го спрат с цената на хората, които са подложени на атака. В някои случаи има основание, в други – не. Това е тактиката на Борисов от началото на неговото присъствие във властта. Тя очевидно работи и снема напрежението. Явно така ще бъде до края“.  Според него скандалите се превърнаха в начин на правене на политика:  „Липсата на идеи се компенсира с нови и нови скандали. Тези скандали раждат само омерзение и хората се разочароват от политиката изобщо, от институциите, от държавността. Затова те са опасни и представляват проблем за държавата и за правенето на политика като цяло“.  Веселинов коментира и законодателните инициатива на ГЕРБ и ДПС:  „Този дух на натиск чрез скандал и играта ва банк на опозицията БСП, които напуснаха парламента, правят ДПС все по-значими. ГЕРБ в стремежа си да ги спечелят и да останат в залата, правят грешка след грешка, включително по теми, които по принцип идейно не ги смятат за свои. Примерно с преференциите – ГЕРБ печели най-много от преференциите“.  Депутатът от патриотите обаче бе категоричен, че има теми, които евентуално биха поставили коалицията под въпрос.  Говорейки за скандали и апартаменти, не говорим за основните проблеми на държавата, каза Искрен Веселинов, визирайки проблемите, свързани с ромите. Според него социалната система трябва да промени своята философия.  „Следващата задача, която трябва да си поставим, е излекуване на тези общности от чувството за безотговорност. Трябва да е ясно, че за всяко нарушение следва наказание“, категоричен е депутатът от „Обединени патриоти“.  Веселинов подчерта, че имат предложения за общо явяване на европейските избори и от НФСБ, и от „Атака“. Според него обаче коалирането трябва да е на трите партии, в противен случай това може да премахне възможността за бъдещо евентуално обединение на патриотичните формации от „Обединени патриоти“. В този смисъл Искрен Веселинов смята, че е по-добре всяка от партиите да се яви поотделно на евровота.  ", "date": "2019.04.07", "title": "Искрен Веселинов: ГЕРБ правят грешка след грешка"}
{"url": "http://epicenter.bg/article/Tsveta-Karayancheva-shte-uchastva-v-Konferentsiyata-na-predsedatelite-na-parlamentite-na-ES-vav-Viena/179581/2/0", "text": "Председателят на Народното събрание Цвета Караянчева ще участва в Конференцията на председателите на парламентите на страните-членки на ЕС във Виена на 8 и 9 април 2019 г. Това съобщиха от пресцентъра на Народното събрание. Тема на първата сесия на форума ще бъде „Европейският съюз и неговите съседи“. През втория ден председателите на парламенти ще обсъдят темата „Европейският съюз пред европейските избори през 2019 г. – по-нататъшното развитие на сътрудничеството между националните парламенти и европейските институции“. Ще бъде приета и заключителна декларация на Конференцията.", "date": "2019.04.07", "title": "Цвета Караянчева ще участва в Конференцията на председателите на парламентите на ЕС във Виена"}
{"url": "http://epicenter.bg/article/Migrantite-ot-lagera-kray-Solun-zapochnaha-da-se-iznasyat/179554/7/0", "text": "\r\n Мигрантите от лагера край Солун започнаха да се изнасят. \r\n   \r\n В следобедните часове вчера е започнало извозването им и тази сутрин на границата имаше  около 30 палатки с около 100 души, съобщи Нова тв. \r\n Очаква се днес и те да бъдат превозени до кампусите, от които да дошли. \r\n   \r\n Щетите от вчерашния щурм обаче са изключително сериозни. \r\n Оградата, разделяща импровизирания палатков лагер от официалния такъв е съборена. \r\n В момента сили на жандармерията и полицията наблюдават района и следят за евентуални предстоящи ексцесии. \r\n Извозването на останалите в палатките мигранти се очаква да започне по-късно през деня. Към момента обстановката там е спокойна. Сериозен е обаче контролът над тях. \r\n   \r\n Припомняме, че сблъсъците между мигрантите и служителите на реда започнаха в петък, когато стотици хора се събраха край \"Диавата\" с желание да напуснат лагера и да се отправят към границата със Северна Македония, а от там да се насочат към по-богатите европейски страни. България засили мерките за сигурност и въведе допълнителни патрули по границата. \r\n", "date": "2019.04.07", "title": "Мигрантите от лагера край Солун започнаха да се изнасят"}
{"url": "http://epicenter.bg/article/Prints-Uilyam-premina-stazh-v-britanskite-sluzhbi-za-sigurnost/179569/7/0", "text": "Британският принц Уилям беше на триседмична практика в британските служби за сигурност и разузнаване, за да се запознае подробно с работата им, предаде Ройтерс, като се позова на днешно съобщение на неговата канцелария.  Уилям започна стажа си в британското външно разузнаване МИ6, втората седмица беше в службата за контраразузнаване МИ5, а третата, приключила вчера, в службата за електронно следене Правителствен център за комуникации (GCHQ), която събира информация от цял свят, за да открие и предотврати заплахи за Великобритания.  Ръководителят на отдела за борба с тероризма в GCHQ отбеляза, че Уилям е работил изключително усърдно.  „Да прекарам известно време в нашите служби за сигурност и разузнаване, да узная повече за жизненоважния им принос за нашата национална сигурност, беше наистина поучително преживяване“, каза принцът. ", "date": "2019.04.07", "title": "Принц Уилям премина стаж в британските служби за сигурност"}
{"url": "http://epicenter.bg/article/Elizabet-II-shte-pokani-prezidenta-na-SASht-Donald-Tramp-na-ofitsialno-poseshtenie/179576/7/0", "text": "Кралицата на Великобритания Елизабет II ще покани президента на САЩ Доналд Тръмп на официално посещение в Обединеното кралство през юни. Това съобщава неделното издание на авторитетния британски вестник The Times.  Според изданието представители на британското правителство водят тайни преговори с колегите си в Белия дом, обсъждайки датите на предстоящото посещение от края на миналата година, което вероятно ще бъде насрочено за отбелязването на 75-та годишнина от десанта на съюзническите сили в Нормандия на 6 юни 1944 г. В същото време Тръмп планира да вземе участие в възпоменателни събития във Франция.  Изданието отбелязва, че Елизабет II се срещна с американския посланик в Обединеното кралство Уди Джонсън през март и, както се очаква, страните скоро трябва да обявят посещението на американския президент.  Доналд Тръмп посети Великобритания през юли 2018 г. на тридневно работно посещение, по време на което той разговаря с премиера Тереза Мей и получи аудиенция с кралица Елизабет II. Престоят на американския президент в Обединеното кралство беше засенчен от многобройни протести срещу неговата политика. Преди това през 2017 година петиция против посещението му в Обединеното кралство събра над 1,8 милиона подписа.", "date": "2019.04.07", "title": "Елизабет II ще покани президента на САЩ Доналд Тръмп на официално посещение"}
{"url": "http://epicenter.bg/article/Lavrov--Rusiya-e-zagrizhena-ot-amerikanskata--sdelka-na-veka--po-izraelo-palestinskiya-konflikt/179577/7/0", "text": "Русия е загрижена за постъпващите данни за характера на американската \"сделка на века\" за уреждане на израело-палестинския конфликт, заяви руският външен министър Сергей Лавров на пресконференция след разговори с неговия йордански колега, цитиран от РИА Новости и \"Фокус\". \"Говорихме много за перспективите за уреждане на Близкия изток. Ние сме загрижени за това, което се случва в региона, което се случва в палестинските територии. Ние не се съмняваме в необходимостта да се придържаме изцяло към международната правна рамка, която е била създадена от световната общност под формата на резолюции на Съвета за сигурност на ООН и арабската мирна инициатива”, каза Лавров. Според него Москва разглежда решението на въпроса изключително \"на основата на създаване на две държави, тъй като други едностранни действия няма да доведат до нищо добро\". „Разбира се, много се тревожим за незаконния дестабилизиращ характер на решенията на Съединените щати за Ерусалим, за Голанските възвишения, както и за контрапродуктивността на опитите на американските колеги тайно да измислят някаква „сделка на века“, която досега никой не е виждал”- каза Лавров. \"Но появяващите се коментари за това какво представлява в същност тази „сделка“ предизвикват у нас най-дълбоката загриженост\", каза той.  ", "date": "2019.04.07", "title": "Лавров: Русия е загрижена от американската „сделка на века“ по израело-палестинския конфликт"}
{"url": "http://epicenter.bg/article/Turskite-vlasti-zaloviha-950-migranti-blizo-do-granitsata-s-Gartsiya/179579/7/0", "text": "Правоохранителните органи са заловили 950 незаконни мигранти в северозападна турска провинция, докато са се опитвали да преминат границата със съседна Гърция, съобщиха източници от сигурността, предадоха БГНЕС и Нова телевизия.  Мигрантите се насочиха към Одринския вилает още от четвъртък вечерта, след като в социалните медии се появиха фалшиви новини, според които Турция е готова да им разреши да пресекат границата с Гърция.  Турската полиция взе мерки за сигурност, за да не допусне подобни действия.  Иранският мигрант Али Хюсеин потвърди, че „хиляди хора са се организирали да преминат границата, след като в социалните медии е било съобщено, че турските гранични пунктове са отворени“.  „Хората от социалните медии ни пишеха: Отивате в Одрин и след това ще преминем оттам към Гърция ”, добави той.  Той призова други мигранти да не отиват към Одрин, заявявайки: \"Границите не са отворени.\"  Всички мигранти са били насочени към провинциалната миграционна служба в града, отбелязват източниците.  Хиляди незаконни мигранти се бяха събрали в Одрин през 2015 г., след появата на слухове, че Германия ще приеме мигранти и граничните пунктове ще бъдат отворени.  Турция е основният път за незаконните мигранти, които се опитват да преминат в Европа, особено след 2011 г., когато започва сирийската гражданска война. ", "date": "2019.04.07", "title": "Турските власти заловиха 950 мигранти близо до границата с Гърция"}
{"url": "http://epicenter.bg/article/SASht-premestva-kontingenta-si-ot-Libiya/179582/7/0", "text": "Африканското командване на въоръжените сили на САЩ съобщи, че временно премества контингента си от Либия заради създалата се там ситуация, предаде ТАСС, цитирана от Новини.бг.  \"Ще продължим да следим ситуацията на терен и ще преценим кога е възможно подновяване на американското военно присъствие\", написа АФРИКОМ в \"Туитър\".  Офанзивата на силите на военачалника Халифа Хафтар към Триполи се забави заради ожесточени сражения днес с проправителствените групировки, съобщи Франс прес. Сред неколкочасова пауза през нощта боевете бяха подновени тази сутрин южно от столицата, главно в Уади Раби и в периметъра около международното летище на Триполи, на 30-ина километра от града.  Военновъздушните сили на правителството на националното съгласие на Файез Сарадж нанесоха серия от удари по позиции на силите на Хафтар в района на летището. Хафтар също съобщи, че неговите сили са нанесли първи въздушен удар по предградие на столицата.  Говорителят на въоръжените сили на правителството на Сарадж обяви днес началото на контраофанзива за \"разчистване на всички градове\" от \"нелегитимните сили\", имайки предвид милициите на Хафтар. Операцията е наречена \"Вулкан на гнева\". ", "date": "2019.04.07", "title": "САЩ премества контингента си от Либия"}
{"url": "http://epicenter.bg/article/Ofitsialno--Zelenski---30-24--Poroshenko---15-95-/179586/7/0", "text": "В неделя Централната избирателна комисия на Украйна обобщи официалните резултати от първия кръг на гласуването на президентските избори, който се проведе на 31 март. На заседание на ЦИК бе съобщено, че в резултат на обработката на електронни и хартиени протоколи от гласуването кандидатът на партията „Слуга народа“ Владимир Зеленски получи подкрепата на 30,24% от избирателите, а сегашният държавен глава Петро Порошенко, 15,95%, при избирателна активност от 62,8%, предава TACC. \"Процентът на гласовете, подадени за всеки кандидат по отношение на броя на избирателите Зеленски Владимир Александрович - 30.24% Порошенко Петър Алексеевич - 15.95%\", - каза ръководителят на ЦИК на Украйна Татяна Слипачук. Тя съобщи, че в гласуването на 31 март са участвали почти 18,9 милиона граждани на Украйна, от които над 5,7 милиона души са гласували за Зеленски, Порошенко е подкрепен от около 3,1 милиона избиратели.  Едва сега двамата кандидати за президент официално имат право да започнат кампания преди втория кръг на гласуването, който е насрочен за 21 април.  В същото време и двамата политици започнаха кампаниите си още преди обявяването на официалните резултати. Така в неделя сутрин Петро Порошенко в телеграмата напомни такъв момент от предизборната си програма като присъединяване на Украйна към ЕС и НАТО.", "date": "2019.04.07", "title": "Официално: Зеленски - 30,24%, Порошенко - 15,95%"}
{"url": "http://epicenter.bg/article/Seriya-ot-skandali-raztarsvat-kraynodyasnata--quot-Alternativa-za-Germaniya-quot-/179589/7/0", "text": "Серия от потенциални скандали разтърсват крайнодясната партия \"Алтернатива за Германия\" преди изборите за Европейски парламент през май, съобщи АП, цитирана от Новини.бг.  Формацията се затруднява да обясни редица съмнителни дарения за видни партийни членове през последните месеци. Германските власти разследват източника на парите.  Освен това в петък стана ясно, че руски официални лица са казали за един от депутатите от партията, Маркус Фронмайер, че е напълно под техен контрол. Той отрича това твърдение.  Социологическо проучване, публикувано днес от германския седмичник \"Билд ам зонтаг\", показва, че подкрепата за партията е спаднала до 12 процента - най-ниското ниво от година насам. В допитването са участвали 2355 души от 28 март до 3 април, запитани за кого биха гласували ако националните избори бяха днес.  Неотдавнашни анкети за европейските избори на 23-26 май показват подобна или дори по-слаба подкрепа. ", "date": "2019.04.07", "title": "Серия от скандали разтърсват крайнодясната \"Алтернатива за Германия\""}
{"url": "http://epicenter.bg/article/Partiyata-na-Erdogan-poiska-novo-prebroyavane-na-byuletinite-v-Istanbul/179592/7/0", "text": "Управляващата в Турция Партия на справедливостта и развитието поиска повторно преброяване на бюлетините от провелите се на 31 март местни избори в Истанбул. Това заяви заместник-председателят на ПСР Али Ихсан Явуз.  Политическата формация на президента Реджеп Ердоган ще внесе жалба пред Висшата избирателна комисия за повторно преброяване на бюлетините във всички райони на турския мегаполис.  Пред репортери Явуз беше категоричен: „Само 70% от невалидните бюлетини са преброени до момента. Има организирани нередности, организирани нарушения. Те надхвърлят всякакви допустими грешки“.  Според неофициалните резултатите кандидатът на основата опозиционна Народно-републиканска партия Екрем Имамоглу води в Истанбул с 48,79 на сто от гласовете, докато Бинали Йълдъръм от ПСР изостава на второ място с 48,51 процента подкрепа.  Според управляващата партия повторното преброяване може да промени окончателните резултати.  Милиони турски граждани се изправиха пред избирателните урни миналата неделя, за да изберат местни органи на властта. Според неофициалните резултати ПСР води в 15 областни града и 24 по-малки населени места.    ", "date": "2019.04.07", "title": "Партията на Ердоган поиска ново преброяване на бюлетините в Истанбул"}
{"url": "http://epicenter.bg/article/Kitayskiyat-premier--Iskame-da-rabotim-s-ES-po-targovskite-vaprosi/179609/7/0", "text": "Китай иска да работи с Европейския съюз по въпроси, вариращи от климатичните промени до търговията, написа в статия за германски вестник премиерът Ли Къцян, предаде Ройтерс, цитирана от Новини.бг.  Дипломати в Брюксел казват, че заради напреженията, произтичащи от търговските въпроси, инвестициите и правата на малцинствата, Китай и ЕС може да не се споразумеят за обща декларация на срещата на върха във вторник. Това може да възпрепятства европейските усилия за получаване на по-голям достъп до китайските пазари. В статия за утрешния брой на \"Ханделсблат\", извадки от която бяха публикувани днес, китайският премиер отхвърли обвиненията, че Пекин опитва да раздели блока, като инвестира в източноевропейски страни. \"Ние подкрепяме процеса на европейска интеграция и се надяваме да има единна и просперираща Европа\", написа Ли.  Загрижен, че Китай може да установи доминация върху стратегически европейски индустрии, ЕС се опитва да убеди Пекин да отвори пазарите си и да премахне това, което Брюксел смята за несправедливи търговски бариери. Ли изтъква и желанието на Китай да работи с Европа за запазването на Парижкото споразумение за климатичните промени и на иранското ядрено споразумение, както и в сферата на борбата с тероризма.  Реформа на Световната търговска организация е друг въпрос, който Китай иска да обсъди с ЕС, добавя премиерът.", "date": "2019.04.07", "title": "Китайският премиер: Искаме да работим с ЕС по търговските въпроси"}
{"url": "http://epicenter.bg/article/Arestuvaha-sina-na-Galabin-Boevski-za-droga/179556/3/0", "text": "Синът на бившия ни щангист Гълъбин Боевски - Пол, е бил арестуван за дрога. Той е задържан в четвъртък вечерта заедно със свой приятел, а при обиска у тях и в джипа им са открити дози кокаин, амфетамини и трева, скрити в батерии на фенерче.  Очаква се днес или утре СГС да гледа мерките им за неотклонение. Самият Гълъбин Боевски беше осъден през 2012 година на 9 години затвор в Бразилия за трафик на кокаин, скрит в куфар. Тогава той се защити, като заяви, че така го е купил.  Според оперативната информация Боевски и партньорът му пласирали дрогата в заведения.  Името на Пол Боевски нашумя преди 11 години, когато беше приет в болница, след като се простреля в главата с внесен в училище газов пистолет. Баща му, тогава общински съветник от ГЕРБ, подаде оставка, а три години по-късно го заловиха на летището в Сао Пауло с 9 кг кокаин, докато придружава дъщеря си Сара на участия в тенис турнири. ", "date": "2019.04.07", "title": "Арестуваха сина на Гълъбин Боевски за дрога"}
{"url": "http://epicenter.bg/article/7-dushi-sa-postradali-vav-Varna-pri-katastrofa-na-avtobus-ot-gradskiya-transport/179578/3/0", "text": "Седем души са пострадали при катастрофа на автобус от градския транспорт на кръстовището на бул. „Сливница“ и ул. „Вярност“. Това съобщиха от ОДМВР - Варна. Сигналът за инцидента е подаден около 13.40 часа. Съобщено е, че непосредствено след кръстовището на бул. „Сливница“ и ул. „Вярност“ във Варна е възникнало пътнотранспортно произшествие с участието на автобус, движещ се по линия 7 от градския транспорт. Причините за инцидента са в процес на установяване. На мястото се извършва оглед.   По първоначални данни до 14.30 часа в болница са откарани водачът на автобуса, контрольорът и още петима граждани, сред които две деца на 7 и 14 г. Всички пострадали са били контактни, но към момента все още няма точна информация за състоянието им.   В две коли и стена на къща се е блъснал автобусът от обществения транспорт, катастрофирал на кръстовището на бул. „Сливница“ и ул. „Вярност“ в района на Дом „Младост“ във Варна, съобщава „Фокус“. Към момента няма данни за затруднения в движението в района.   Според първоначалната информация при маневра автобусът, обслужващ линия 7 на градския транспорт, блъска други два автомобила и се отклонява в стената на къща в близост до пътя. ", "date": "2019.04.07", "title": "7 души са пострадали във Варна при катастрофа на автобус от градския транспорт"}
{"url": "http://epicenter.bg/article/Zam-kmetat-na-Plovdiv-Georgi-Tityukov-katastrofira/179584/3/0", "text": "Заместник-кметът по социални и младежки дейности Георги Титюков остана без кола след като катастрофира в село Царимир вчера, съобщава Марица.бг. Лекият инцидент е станал минути преди 5 часа. По това време зам.-кметът е бил по работа в малкото населено място. Заедно с него в колата му били съпругата му и големият му син.  „Не съм сигурен както точно се случи – всичко стана много бързо, макар че скоростта ми беше ниска. Колата е с автоматична скоростна кутия и има само два педала. Кракът ми се заплете и така се ударихме в един стълб“, разказа пред репортер на „Марица“ Титюков, който веднага подал сигнал на телефон 112.  Не след дълго на мястото пристигнал екип на полицията. Униформените обработили катастрофата по административния ред, а зам.-кметът бил тестван за употреба на алкохол, като дрегерът отчел нула промила. Служителите на реда изпробвали шофьора и за употреба на наркотици - резултатът също бил отрицателен.  Колата е със смачкана броня, но при катастрофата няма сериозно пострадали. Семейството на Титюков веднага било изпратено за прегледи в болница. Зам.-кметът се оплакал от болки в ребрата, причинени най-вероятно от предпазния колан, но лекарите не установили фрактури. Наложило се медиците да обездвижат ръката на сина му, предстоят контролни прегледи, но състоянието му е добро.  „За щастие се разминахме без сериозни наранявания, но това само доказва, че няма място за грешки на пътя и всички трябва да бъдем много внимателни щом седнем зад волана“, коментира Титюков. ", "date": "2019.04.07", "title": "Зам.-кметът на Пловдив Георги Титюков катастрофира"}
{"url": "http://epicenter.bg/article/Sinat-na-Galabin-Boevski-ostava-v-aresta/179585/3/0", "text": "Синът на Гълъбин Боевски - Пол, остава в ареста, реши Софийският градски съд.  26-годишният мъж е обвинен за разпространение на дрога. На 4 април той е бил заловен с 2,31 грама коноп, 17,44 грама амфетамин и 4,42 грама кокаин.  Част от дрогата била скрита в колата му, а останала - в неговия дом и в апартамента на приятелката му.  Решенението на съда не е окончателно, в случай че Боевски обжалва делото е насрочено за 11 април пред Софийския апелативен съд.   ", "date": "2019.04.07", "title": "Синът на Гълъбин Боевски остава в ареста"}
{"url": "http://epicenter.bg/article/Rumen-Porozhanov-/179594/2/0", "text": "  Това каза министърът на земеделието и храните Румен Порожанов в ефира на предаването \"Беновска пита\" по Канал 3.   Всички институции трябва да работят, включително и КСНС. Хубаво е този съвет да се свиква и да се обсъждат темите. В момента реакции по темите се появяват само от страна ГЕРБ, другите се предприели тактика на мълчание, смята той.   В рамките на две седмици тютюнопроизводителите ще могат да кандидатстват за помощи, съобщи  той.     Ще се направи молебен за дъжд, тези неща не са за подценяване, заяви той. На 16 този месец в ЕП трябва да се гласуват директивата за двойния стандарт на храните. Ясно е записано, че това не е лоялна практика, каза още Румен Порожанов.", "date": "2019.04.07", "title": "Румен Порожанов: ГЕРБ и правителството работят много добре"}
{"url": "http://epicenter.bg/article/Karakachanov--Nyama-opasnost-ot-migrantska-valna-za-Balgariya/179596/2/0", "text": "При нужда армията има готовност да изпрати до 3 хил. военнослужещи на границата.  Това казва в своята официална Фейсбук страница заместник министър-председателят по обществен ред и сигурност, министър на отбраната и председател на ВМРО–БНД Красимир Каракачанов, във връзка с притесненията в обществото, че напрежението в лагера \"Диавата“ в Гърция край границата с Македония, ще се пренесе и на родна земя.  Във връзка със зачестилите коментари, че има напрежение свързано с мигрантите в Гърция, през последните 4 дни сме в непрекъснат контакт с премиера Бойко Борисов и министъра на вътрешните работи Младен Маринов. Няма място за притеснение. Има рутинни планове за съвместни действия на МВР и МО, ако напрежението в Гърция ескалира и се наложи България да реагира превантивно, или при настъпила кризисна ситуация. Следим обстановката. До момента няма опасност за България.  Въпреки всичко, за да има допълнителна гаранция на националната сигурност на страната ни, утре рано сутринта, заедно с началника на генералния щаб на армията ген. Боцев, ще докладваме на министър–председателя на Р България Бойко Борисов, че Българската армия има готовност, при нужда, да изпрати на границата 3 хил. военнослужещи с необходимите единици транспортна техника и спомагателни съоръжения, в помощ на силите на реда, за възпиране на евентуални групи от нелегални мигранти. ", "date": "2019.04.07", "title": "Каракачанов: Няма опасност от мигрантска вълна за България"}
{"url": "http://epicenter.bg/article/Plamen-Dimitrov--Ne-spodelyame-spravedlivo-tova--koeto-proizvezhdame/179597/2/0", "text": "Не споделяме справедливо това, което произвеждаме. Някой ще замести въпросите, на които не бяха получени отговори. Хората искат да им отговорят и някой да понесе вина.  Това каза президентът на КНСБ Пламен Димитров в ефира на предаването ”Беновска пита” по Канал 3.  ТЕЦ ”Марица-Изток” 2 не е най-големият замърсител в Европа. Смятам, че централата трябва да работи заради стабилността на енергийната ни система и заради националната сигурност. Тази базови мощности няма как да бъдат заместени, те са половината от енергийната ни система. Тръмп отвори американските тецове на въглища. Трябва да мислим и да не се простреляме в собствения си крак. Премиерът трябва да обясни, защо на 50 км от България централите в Турция продължават да цапат, тези в Сърбия също. Това е важно и държавата трябва да го обяви открито, заяви Димитров.  В закона за енергетиката трябва да се направят промени, с които ТЕЦ 2 да бъде третиран като капацитет, за да гарантираме бъдещето му. Това искаме от премиера. Енергийното сърце на България е проблем на България, категоричен бе той.  След кризата заплатата в България се е увеличила с 80%, въпреки това сме най-бедната страна в ЕС. Има движение, но то е толкова бавно, че хората не могат да чакат, заключи той. ", "date": "2019.04.07", "title": "Пламен Димитров: Не споделяме справедливо това, което произвеждаме"}
{"url": "http://epicenter.bg/article/Valeri-Simeonov--Tryabva-da-pratim-kadarni-hora-v-Evropeyskiya-parlament/179598/2/0", "text": "Основна цел на НФСБ е защита на Българския национален интерес в Европа, обяви на среща във Варна лидерът на партията Валери Симеонов. Той коментира, че не трябва да се допуска поддаване на външен натиск, за приемане на условия, вредящи на българското общество.  \"Трябва да сме по-активни по отношение на спазването на нашите национални интереси и това става само през нашите представители в Европейския парламент, в Европейската комисия, и през това те да бъдат настоичиви и последователни. Трябва да си отваряме очите кого избираме. Тези, които си мислят, че Европа е далече от нас - много се лъжат. Ние сме в едно общо семейство и една част от Европа, и ако не си защитаваме интересите, големите започват да ни мачкат, то е като в живота - по-силният налага правилата си на по-слабия. Но трябва да се използват демократичните механизми, да си пратим хора кадърни, хора бойци, за да отстояват нашите интереси\", каза Симеонов.  \"Нашата борба ще продължава, докато има натиск, ще има и противодействие. Иска ми се да вярвам, че българските партии ще бъдат единни\", коментира Симеонов споровете относно гласуването на Инстанбулската конвенция.  Окончателният вариант на листата на НФСБ ще бъде готов до няколко дни и най-вероятно ще бъде обявен след регистрацията на партията в ЦИК за евровота.  ", "date": "2019.04.07", "title": "Валери Симеонов: Трябва да пратим кадърни хора в Европейския парламент"}
{"url": "http://epicenter.bg/article/Pak-smayahme-sveta--Shefat-na-VKS-Lozan-Panov-sadi-Balgariya-v-Strasburg--obyavi-saprugata-mu/179600/2/0", "text": "Пак смаяхме света! Съпругата на шефа на ВКС  на Лозан Панов обяви, че той  смята да съди държавата в Страсбург. Дамата демонстрира пълно незачитане на институциите, охули главния прокурор и министър-председателя. На въпрос на водещия, защо тогава Панов е част от съдебната система, в която очевидно не вярва, Елисавета Панова отговори, че съпругът й ще се бори докрай.   Съпругата на председателя на Върховния касационен съд (ВКС) Лозан Панов - Елисавета, за първи път се появи в ефира на \"120 минути\" от началото на скандала с имотите и нападна съдебните власти в страната.   На въпрос дали вярва в правосъдието в България тя отсече: \"Лозан Панов беше осъден, че два пъти, че не е декларирал едно и също нещо. За мен това обвинение е извращение в правото\". И обяви, че съпругът й е давел дело срещу България в Страсбург.   Елисавета не пожела да отговори точно какъв е искът й към България в Страсбург: \"Той няма значение, важното е да живеем честно. Мисля, че е крайно време да получим признание от легитимен орган, че живеем в завладяна страна\", заяви тя.   Светослав Иванов запита за очевидния куриоз: \"Как така семейството на председателя на Върховния съд завежда иск в Страсбург срещу липса на правосъдие в собствената му страна?\" \"Просто трябва да признаем, че живеем в завладяна държава\", скочи срещу страната си Елисавета. На въпрос защо тогава Лозан Панов не се оттегли от съдебната система, като не вярва в нея, съпругата му заяви, че той бил длъжен да се бори докрай.   Тя обясни, че през 2012 година си е купила апартамент за 465 евро квадратният метър в най-скъпия район - Изток.  Елисавет Панова отправи тежки обвинения и към главния прокурор Сотир Цацаров.   \r\n Ако зрителите си направят труда и погледнат в търсачката на Гугъл, за периода, в който сме сключили сделката, има достатъчно анализи за състоянието на пазара през този период. В края на 2012 г., началото на 2013 г. е пикът на имотната криза. \r\n КТБ все още не е фалирала, банковият сектор се ползва с много добър имидж. Това е първият компонент, който играе роля върху цената. Вторият е , че аз закупих право на строеж, за разлика от всички, с които съм в една групичка. \r\n Сградата е все още една картинка. Това означава, че аз поемам риск. Този риск се поема от купувача. Трето, никой не е готов да даде 50 процента предварително. Аз поемам риск. Това са факторите, които ме доведоха до тази цена, обясни тя. \r\n   \r\n По нейните думите  цената на сделката е реална, тя и дружеството, което ръководи и е реален купувач на имота, не са спестили нито данъци, нито ДДС, тъй като това е невъзможно, според закона, и отново нелогично, според същия закон. \r\n Панова заяви и че към договора за покупка няма никакви допълнително подписани анекси, които да допълват по някакъв начин цената на имота.  \r\n Хубав въпрос ми задавате за собствениците на фирмата г-н Мирянов и г-жа Мирянова. \r\n Периодът, в който водихме преговори беше изключително труден за мен в личен план. Емпатията, която Весела Мирянова прояви в тези моменти беше основното , което ме накара да помоля бъдещия ми съпруг да ги поканим да станат наши кумове.  \r\n Бъдещият ми мъж Лозан Панов наистина не познаваше кумовете. Уговорката беше, че ще се срещнем с тях и той ще прецени дали е ОК или не. \r\n   \r\n Не се срамувам от познанството си със семейство Мирянови, построили за едни от най-качествените жилищни сгради в София през последните 25 години.Срамувам се от начина, по който се управлява държавата ни, г-н Иванов. Дълбоко се срамувам от тресавището, в което се превърна. Същото това тресавище вече поглъща и почтените хора, драматично обясни тя.  \r\n   \r\n Имотът във Варна е индивидуална собственост на Лозан Панов. Ситуацията е наистина особена. Контролните органи са напълно делегетимирани от собствените си представители... \r\n   \r\n От медиите разбрах, че г-н Цацаров, главен прокурор на република България, е наредил да се извърши проверка на дружеството, което управлявам. Г-н Цацаров е доказан в съдебна зала симулант. Семейство Цацарови сключва сделка за покупка на овощна градина и изповядва сделката на цена 1000 лева. След време възниква проблем с продавача, сделката влиза в съдебна зала. Семейство Цацарови показва документ, който разкрива симулативната сделка. Там стои цена от 60 000 евро. Това означава, че 120 пъти си измамил фиска, продължи тя.  \r\n   \r\n  Семейството на председателя на Върховния съд ще заведе дело срещу България в Страстбург, стана ясно от думите й. \r\n   \r\n \r\n \"Именно заради тази особена ситуация, в която имаме контролни органи, които са делегетимирани\", обясни Панова, като уточни, че наказват съпруга й, защото не е подал една декларация два пъти.  \r\n   \r\n Поводът за жалбата ще е потвърдената от Административния съд в София глоба, наложена над шефа на ВКС за това, че е нарушил действащия към 2017 г. Закон за публичност на имуществото на лица, заемащи висши държавни и други длъжности. Твърди се, че Лозан Панов не е подал декларация пред Сметната палата. \r\n   \r\n Елисавета Панова се съгласи с думите на водещия, че решението председателят на ВКС да съди  държава и институциите, които представлява в Страсбург е абсурдно, но според нея \"то напълно отговоря на ситуацията \"завладяна държава\". По думите на Панова всички ние, българите, трябва да си дадем сметка за това. \r\n   \r\n \r\n \r\n   \r\n", "date": "2019.04.07", "title": "Пак смаяхме света! Шефът на ВКС Лозан Панов съди България в Страсбург, обяви съпругата му"}
{"url": "http://epicenter.bg/article/Tsvetan-Tsvetanov--Sloganat-ni-za-evrovota-e-izpalnen-s-rezultati-i-sadarzhanie/179601/2/0", "text": "По традиция предизборните слогани на ГЕРБ са изпълнени със съдържание и техният избор не е случаен. Никога не сме гледали на какви слогани са залагали други политически сили през годините, интересували сме се само от това да гарантираме приемственост между основните предизборни послания на партията.   В нашият слоган „Европа ни чува“ има заложени много резултати – за европейската перспектива на Западните Балкани, за охраната на границата на ЕС, за диалога между ЕС и Турция и за всички досиета, които успяхме да затворим по време на европредседателството. Всичко това ни дава основание да смятаме, че наистина Европа ни чува.   Това заяви пред журналисти в тервелското село Зърнево (област Добрич) зам.-председателят на ГЕРБ Цветан Цветанов.   \r\n Така той коментира новината, че ГЕРБ е избрал за евроизборите слоган, който вече е ползван преди десет години от НДСВ. Огласеното днес от шефа на предизборния щаб на управляващата партия Цветан Цветанов мото \"Европа ни чува\" е употребено от НДСВ за кампанията през юни 2009 година. Тогава царистите успяват да вземат само един мандат, спечелен от водача Меглена Кунева, която после се отказва в полза на Антония Първанова. \r\n Според близки до щаба на ГЕРБ е имала първоначално съвсем друга идея за слоган. Той трябвало да звучи като „Европа в нашия дом“ , национална инициатива, подета през февруари от партията на Борисов. След скандала с апартаментите обаче споменаването на дом в слогана звучало като да говориш за въже в дома на обесен, коментираха източници от ГЕРБ. \r\n Във връзка с предстоящите европейски и местни избори Цветанов отново съобщи, че след евровота ще бъде направен щателен анализ на изборните резултати, като в подбора на кандидати за кметове и общински съветници ще се взима под внимание тяхната активност и обществено одобрение по време на европейските избори. Зам.-председателят на ГЕРБ също така анонсира, че кандидатът за кмет на Добрич ще бъде партиен член, но все още е рано да се говори за име, тъй като номинационните събрания не са стартирали.  По темата с днешното интервю на кмета на София и зам.-председател на ГЕРБ Йорданка Фандъкова – Цветан Цветанов обясни, че нейните думи са извадени от контекста може би с цел да се търси някаква интрига.   „С Йорданка Фандъкова сме в отлични отношения и между нас съществува голямо доверие“, категоричен бе Цветанов. По думите му неговата оставка е била доказателство за високия политически и морален стандарт, който съществува в ГЕРБ. „Ние сме много по-различни от всички останали. Затова нека преди да ни оценяват – политическите ни опоненти да видят себе си. Дори в момента има няколко народни представители от БСП с повдигнати обвинения, които освен, че не напускат постовете си – вършат активна партийна работа. При ГЕРБ има стандарт и това е силата ни“, подчерта зам.-председателят на ГЕРБ.   Попитана дали е различен моралът при напускането на Цветанов на Народното събрание и при запазването на зам.-председателското място в партията, столичната кметица отговори:  . Цветан Цветанов коментира, че многото желаещи да се присъединят към ГЕРБ граждани, включително и в с. Зърнево, са доказателство, че партията върши своята работа добре и печели общественото доверие, съобщиха от партийната централа.", "date": "2019.04.07", "title": "Цветанов за думите на Фандъкова, че е закъснял с оттеглянето си: Извадени са от контекста!"}
{"url": "http://epicenter.bg/article/TsIK-registrira-PP-GERB-za-uchastie-v-izborite-za-chlenove-na-Evropeyskiya-parlament-na-26-may/179602/2/0", "text": "С решение No 88-ЕП от 07.04.2019 г. Централната избирателна комисия регистрира ПП ГЕРБ за участие в предстоящите на 26 май тази година избори за членове на Европейския парламент, съобщиха от партийната центарала.  Както председателят на Националния предизборен щаб на ГЕРБ и зам.-председател на партията Цветан Цветанов съобщи – само за ден и половина ПП ГЕРБ събра 47 200 подписа, но в ЦИК бяха депозирани 9 999, колкото са необходими по закон. Всички документи на ПП ГЕРБ за регистрация в европейските избори бяха приети без забележка от състава на Комисията.  Припомняме, че този петък по традиция ПП ГЕРБ се регистрира първа за евровота. Това стана възможно след като в продължение на близо седмица младежите от ГЕРБ даваха денонощни дежурства пред входа на ЦИК, за да гарантират, че партията ще се регистрира пред всички останали и дългогодишната традиция ще бъде спазена. ", "date": "2019.04.07", "title": "ЦИК регистрира ПП ГЕРБ за участие в изборите за членове на Европейския парламент на 26 май"}
{"url": "http://epicenter.bg/article/Kubrat-Pulev--Sazhalyavam-za-tseluvkata--no-ne-moga-da-varna-vremeto-/179603/2/0", "text": "Кубрат Пулев коментира скандала с целувката с Джени Суши след победата си над Богдан Дину в предаването \"120 минути\" на БТВ.  Кобрата разказа случаят така: \"Мачът беше много драматичен, един от най-драматичните ми. В четвъртия рунд просто мислех, че губя. И аз просто губех. Казах си, че трябва да дам всичко, а вече кървях.  Имаше много хора, много българи, на които благодаря, че дойдоха. Имаше голяма еуфория - заради драматичността на мача. Превъзмогнах всичките тези трудности и аркадата, за да победя. Ако някой ден ми се роди дете, сигурно тогава мога да бъда по-радостен.  Аз още се снимах и Джени Суши бързаше да ми зададе въпроси. В един такъв момент, когато съм слязал след такъв мач, не мисля, че е редно да бърза толкова, за да вземе интервю, но го има това.  За мен това беше израз на радост, всеки може да си го тълкува както иска. При мен беше израз на радост и на щастие, просто емоция - силна емоция, която мога да сравня, ако човек е дрогиран до някаква степен. Аз съм отворен човек, с всички съм много позитивен.  Познавахме се, аз казах, че сме приятели, тя каза, че не сме. Когато направи интервю с мен преди мача, каза: 'Хайде след победата да направим парти'. На другия ден се случи тази готина целувка. Не знам кой я покани на партито, тя просто си дойде.  Аз бях в болницата и ми шиеха аркадите. Когато дойдох, тя беше там, пиеше си и си танцуваха. Говорехме си съвсем нормално, смяхме се. Тя идваше, сядаше до мен, аз ставах, защото не искам чак такава близост. Тя контактуваше и с други хора. На всеки един интелигентен човек му е ясно.  Аз още самата вечер там й казах: \"това беше майтап, не пускайте това с целувката, пуснете интервюто\". Тя каза, че е била на партито, за да взима интервюта, но тя взимаше интервюта по друг начин. Не искам да плюя по нея, имам добри чувства към нея, въпреки това какво се случва и тя ме плюе. Смятам, че това е несъстоятелно и нестойностно.  Съжалявам за това, което стана, но не мога да върна времето назад. Не бих го направил повече. Аз съм темпераментен човек - направил съм го от радост, от щастие, от еуфория.\"   Запитан как е реагирала приятелката му, Кобрата отговори: \"Първия ден на Андреа и беше много гадно, беше много разстороена. Не за друго, а защото имаше хорски мнения, които й се насаждаха. На другия ден ме подкрепи, каза ми, че ме познава и ме подкрепи.\"  \"На нея и на нейната адвокатка бих казал, че нямам никакви лоши чувства към тях. Смятам, че мога да преценя един човек много бързо - тя е готин и добър човек. Даже бих им казал, че ги обичам, един ден ще станем приятели с тях\", завърши Кобрата.  ", "date": "2019.04.07", "title": "Кубрат Пулев: Съжалявам за целувката, но не мога да върна времето "}
{"url": "http://epicenter.bg/article/Sloganat-na-GERB--quot-Evropa-ni-chuva-quot--veche-e-polzvan-ot-NDSV-prez-2009-g-/179605/2/0", "text": "ГЕРБ ще се бори за поддръжници на предстоящите избори за Европейски парламент под мотото \"Европа ни чува\". То беше тържествено представено днес от шефа на предизборния щаб на партията Цветанов Цветанов.   Точно преди 10 години, на евроизборите през юни 2009 година, НДСВ тръгват на с това изречение. Тогава НДСВ успя за последен път да прескочи бариерата за излъчване на свои представител на национални избори. Движението събра над 7 процента. Водачът на листата Меглена Кунева влезе в европарламента, но се отказва и на нейно място замина втората - Антония Първанова.   национална инициатива, подета през февруари от партията на Борисов. Източник \"Гласове\"", "date": "2019.04.07", "title": "Фалстарт! Слоганът на ГЕРБ \"Европа ни чува\" вече е ползван от НДСВ през 2009 г."}
{"url": "http://epicenter.bg/article/Krasimir-Yankov--Prezidentat-Radev-svikva-KSNS-po-iskane-na-Korneliya-Ninova/179606/2/0", "text": "”Дали Сергей Станишев ще влезе в евролистата на БСП, това ще реши Националният съвет на БСП”.  Това каза Красимир Янков от БСП в ефира на предаването ”Беновска пита” по Канал 3.  ”Случаят с 30-те млн., предлагани на Михаил Михов от Корнелия Нинова за председателския пост, сме го чували и друг път. Чули сме го от ГЕРБ. Такъв им е стандартът. За първи път чуваме такава бомбастична сума. Най-добре да питате Бриго Аспарухов, защото той първи изнесе тези данни”, каза Янков. ”Такива димки могат да бъдат хвърляни всеки ден от колегите от ГЕРБ”, добави той.  Има органи нека се произнесат, каза социалистът по повод скандалът с апартаментите, категоричен бе социалистът.  Президентът Радев свиква КСНС по искане на Корнелия Нинова. Преди една седмица на пресконференция тя го призова да свиква КСНС. Това са фактите, Нинова го издигна, ние го подкрепихме. Мисля, че КСНС трябва да се занимае с работата на институциите, които са ангажирани с корупцията, а не да констатират факти и информация известна в медиите. Трябва да отговоря за пресичане и превенция на корупцията, каза Красимир Янков.  Изгубихме се в тези апартаменти, а е време, в което трябва да говорим за бъдеще, смята той.  Убеден съм, че след обявяването на листата на 14 април, партията ще е сплотена, заключи Янков.", "date": "2019.04.07", "title": "Красимир Янков: Нинова предлагала 30 милиона на Миков! Това е димка, пусната от ГЕРБ!"}
