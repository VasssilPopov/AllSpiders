{"url": "http://epicenter.bg/article/Rumen-Ovcharov--Bitkata-sas-zadkulisieto-v-BSP-yavno-shte-bade-bezkrayna-/201529/2/0", "text": "Битката със задкулисието в БСП явно ще бъде безкрайна. Не казвам, че всички, които гласуваха за Сотир Цацаров, са част от задкулисието, но е факт, че това е и частичен удар срещу Корнелия Нинова. Не е моя работа да коментирам кой и защо стои зад задкулисието в партията. Ще има Конгрес, там трябва да се обсъжат тези теми.   Това каза в предаването \"Още от деня\" по БНТ бившият депутат от БСП и икономически министър Румен Овчаров, който коментира темата за последните раздори при социалистите около гласуването за председател на КПКОНПИ, когато 27 депутати не спазиха политическото решение на партията и подкрепиха Сотир Цацаров.    Овчаров говори и за енергийната политика на България. \"Трябва да се освободим от илюзиите, че можем да продължим да цапаме и някой друг да идва да чисти. Трябва да работим за енергийното бъдеще на страната, защото ще стане същото като с язовир \"Студена\" - никой не е разбрал, че е източен. Същото ще стане и в енергетиката - ще трябва да спираме енергийни източници.    Трябва да се взимат мерки, като някои от тях може и да не са популярни. Надявам се да се построи АЕЦ \"Белене\". Ние нямаме други източници на енергия. Колкото и да си говорим за възобновяемите източници, те сами по себе си не решават проблемите.    Газът също е алтернатива, но само в определена степен. Той не е 100 процента екологичен и не е неутрален. Забележката на президента Путин за \"Турски поток\" бе доста лежерна. Мисля, че ако всичко беше готово за \"Турски поток\" и само България бавеше нещата, тонът щеше да е съвсем друг.    Путин ни направи забаележка за бъдещето. Аз не разбирам какъв е проблемът, че от 40 години сме зависими от Русия за енергийните доставки. Нещо да е станало? Някой да излезе и да го покаже този проблем. Не съм видял някой да ни е размхал пръст. Провалихме много проекти, които наистина можеха да спомогнат за диверсификация, а сега полагаме празни тръби в земята\", заяви Овчаров.", "date": "2019.12.13", "title": "Румен Овчаров: Битката със задкулисието в БСП явно ще бъде безкрайна "}
{"url": "http://epicenter.bg/article/Ot-VMRO-se-nadyavat--che-nyama-da-se-stigne-do-zamestvaneto-na-Dzhambazki-s-drug-v-EP-/201500/2/0", "text": "Надявам се да не се стигне до заместването на евродепутата Ангел Джамбазки с друг в ЕП, коментира в кулоарите на парламентът депутатът Юлиан Ангелов от ВМРО, част от \"Обединени патриоти\".    Той обясни, че за деянието на Джамбазки, който беше заловен да шофира с алкохол в кръвта, има предвидено друго наказание, а не отзоваване, и затова не вижда смисъл в подобно предложение.    Премиерът Бойко Борисов изрази от Брюксел остро недоволство от поведението на българския евродепутат.    Джамбазки се е извинил, признал си е грешката, не е оказвал натиск, което му прави чест, за разлика от други политици, които сме виждали в други отношения с полицията - ДПС, които вдигаха скандали, защити го Ангелов. И подчерта, че Ангел Джамбазки е постъпил както е редно.    Информацията я има навсякъде, не виждам кое е прикрито, добави той.", "date": "2019.12.13", "title": "От ВМРО се надяват, че няма да се стигне до заместването на Джамбазки с друг в ЕП "}
{"url": "http://epicenter.bg/article/Oditori-ot-MON-vlizat-v-Natsionalnata-hudozhestvena-akademiya-/201501/2/0", "text": "Просветният министър Красимир Вълчев е подписал заповед за одит в Националната художествена академия (НХА) заради финансовите й проблеми, заради които вчера работещи в академията излязоха на протест. Това съобщи той на форум за гражданското образование.    Според него причината за недостига на средства в НХА е в това, че средствата, които са за издръжка на обучението, в това число за възнаграждения на преподаватели, са използвани за плащания по договор за ремонти. Министърът очаква от одита именно да потвърди тази информация. Запитан защо средствата за заплати и за стипендии в НХА са използвани за строителството на новата сграда на художествената академия, той посочи, че \"финансово антономни\".   \"Ректорът е този, който сам взема решение, не е длъжен да съгласува с никого, изцяло тяхно решение е. Не мога да го държа отговорен, не съм му работодател, академичната общност го е избрала и само тя може да го държи отговорен\", коментира той.    Министърът обясни, че МОН няма възможност да дофинансира висшето училище, тъй като всички висши училища се финансират по формула.   \"Нашите взаимоотношения са по-скоро като възложител - изпълнител. Ако някой изпълнител остане без възможност да си плати заплатите, не можем да му предоставим повече средства\", коментира министър Вълчев. Той посочи, че ще се провери колко е недостигът на средства в момента и дали той може да бъде преодолян в рамките на месец-два. \"За съжаление има и неплатени стипендии, това получихме като информация преди два месеца, тогава направихме проверка, а сега очевидно става въпрос за по-дълбок проблем\", коментира образователният министър.    Днес в Националната художествена академия ще има Академичен съвет. Това, което мога да направя, е като имаме резултат от одита, да предоставя информацията на академичната общност. Надявам се ректорът да ми предостави пълна и вярна информация - за финансовото състояние и за причините за недостига на средства. Няма намаление на субсидията на НХА спрямо предходни години, няма нещо извънредно, което да се е случило и да води до такъв финансов проблем, посочи още Вълчев.   Източник ", "date": "2019.12.13", "title": "Красимир Вълчев: Одитори от МОН влизат в Националната художествена академия "}
{"url": "http://epicenter.bg/article/Ombudsmanat-s-preporaka-do-MRRB-za-spravyane-s-krizata-s-vodata-v-Pernik-/201503/2/0", "text": "Омбудсманът Диана Ковачева изпрати поредна препоръка до министъра на регионалното развитие и благоустройството Петя Аврамова във връзка с водната криза в гр. Перник и региона. Това съобщиха от пресцентъра на омбудсмана.    В писмото си доц. Ковачева подчертава, че всекидневно в институцията постъпват десетки сигнали и жалби на граждани, които се оплакват както от липсата на вода, така и от недостатъчния брой водоноски и качеството на водата в тях. „Необходимо е предприемането на спешни мерки, защото независимо от извършените проверки, експертни срещи и проучени възможности досега, при липса на бързи решения за справяне със ситуацията, има опасност проблемът да се задълбочи“, пише омбудсманът.    В препоръката си доц. Ковачева обръща внимание на необходимостта спешно да бъдат обявени възможните варианти, които в краткосрочен и дългосрочен план да доведат до решаване на проблема с водоснабдяването в региона. Омбудсманът настоява да се набележат конкретните срокове за всяко едно от техническите решения за алтернативно водоснабдяване, да се осъществява ефективен контрол по изпълнението им, включително по спазването на определения воден режим, както и да се гарантират правата на гражданите за достъп до информация и участие при вземане на решения.    В писмото си Диана Ковачева посочва и че предвид сигналите за лошото качество на питейната вода по време на режимното водоподаване отново предлага да бъде обсъдена възможността за справедливо решение за прилагане на по-ниска от утвърдената от Комисия за енергийно и водно регулиране цена на водоснабдителната услуга.    „Използвам случая да Ви припомня, че още на 17 октомври 2019 г. Ви изпратих препоръка за предприемане на мерки за решаване на проблема с липсата на механизъм за констатиране на лошото качество на водата и определяне на по-ниска цена за гражданите в тези случаи. Моето предложение е за промени в Наредба № 4 от 14.09.2004 г. за условията и реда за присъединяване на потребителите и за ползване на водоснабдителните и канализационните системи, в която да бъде предвидена възможност за бърза реакция от страна на РЗИ при сигнал за лошо качество на водата за питейно-битови нужди“, пише омбудсманът в препоръката си до министър Аврамова.", "date": "2019.12.13", "title": "Омбудсманът с препоръка до МРРБ за справяне с кризата с водата в Перник "}
{"url": "http://epicenter.bg/article/Sar-Gream-Uotsan--Valeri-Simeonov-e-zhalak--Toy-e-falshiva-diskusiya-za-patriotizma/201504/2/0", "text": "Евродепутатът от ДПС/Обнови Европа Илхан Кючюк бе домакин на форум \"Изграждане на либерална Европа: проектът АЛДЕ\", на който бе представена и книгата на сър Греъм Уотсън, член на ЕП (1994-2014) и президент на партия АЛДЕ (2011-2015).   В събитието участие взеха Мустафа Карадайъ, председател на ДПС, Н.В. Цар Симеон II, министър-председател на Република България (2001-2005), Даниел Кадик, изпълнителен директор на Европейския либерален форум и Каталин Чех, член на ЕП и зам.-председател на групата \"Обнови Европа\" в ЕП, Филиз Хюсменова, кметът на Кърджали инж.Хасан Азис, депутати от ДПС, кметове и членове на младежката организация на Движението.     Според Илхан Кючюк книгата на сър Уотсън представя ретроспекция на основните постижения на Европейския съюз, като същевременно представя емоциите и събитията от период, в който е основен политически участник.    „Правим това събитие, защото сме водени от убеждението, че днес, Европа има нужда от нова либерална концепция за своето развитие. Книгата на сър Уотсън ни напомня, че нито едно от предизвикателствата, пред които сме изправени днес, не е уникално само по себе си. Рецесия, безработица, войни в съседство, бежанска криза, бързо променяща се геополитическа ситуация, климатични промени. Това е именно обстановката, в която сър Греъм Уотсън изгражда проектът АЛДЕ, който се превръща в решаващ фактор в европейската политика.“, заяви Кючюк в своето приветствено слово.    „Валери Симеонов е жалък. Никога не трябва да се подвеждаме към тази фалшива дискусия за патриотизма. Патриот е човек, който обича страната си, националист - човек, който мрази съседа си. Сега е необходимо повече от всякога да покажем, че този съюз на 28 държави, а скоро 27 работи в полза на хората. И простата причина за това е, че живеем в епоха, в която идентичността е това, което ни определя. Всички страдаме от криза на идентичността - от Ирландия до България. “, заяви Греъм Уотсън пи представянето на книгата си.    „Четейки книгата на Сър Греъм, върху мен се стоварват спомените от създаването и прохода на демокрацията в България. Независимо от опита за изключване на ролята на ДПС от този процес, тя е неоспорим факт. Вярно е че историята се пише от победителите, някои факти се премълчават, други променят, но тя остава и в паметта на политическия опит. В основата на борбата срещу тоталитаризма и комунизма бе отнемането на човешката идентичност, а организирания отпор на ДПС е един от най- значимите елементи за постигане на демокрация.“, заяви председателя на ДПС Мустафа Крадайъ в своето изказване.    Н.В. Симеон II: “Като човек прекарал много години в изгнание за мен темата за бежанците е особена близка до сърцето ми и съжалявам, че ЕС нямаше куража, желанието и убеждението да се застъпи за тези хора, които изпитват жестоки трудности и препятствия. Радваме, обаче, да видя как либералната идея се завръща, след като много хора минаха на страната на радикализма, защото в толкова сложен момент за нас няма план Б извън ЕС.", "date": "2019.12.13", "title": "Сър Греъм Уотсън: Валери Симеонов е жалък! Той е фалшива дискусия за патриотизма"}
{"url": "http://epicenter.bg/article/Vigenin--Narodnoto-sabranie-shte-nastoyava-za-nachalo-na-pregovorite-sas-Severna-Makedoniya-i-Albaniya-/201506/2/0", "text": "\"Народното събрание ще продължи да следи и да настоява за по-активна работа и начало на преговорите за членство на Северна Македония и Албания в ЕС през следващата година\". Това заяви заместник-председателят на Народното събрание Кристиан Вигенин при откриването на дебат на тема „Западните Балкани – ясна пътна карта за бъдещето“. Форумът беше организиран от Европейския икономически и социален комитет, съобщават от пресцентъра на БСП.    \"Фокусът на българското председателство на Съвета на ЕС върху разширяването със страните от Западните Балкани не беше с шестмесечен срок, а остава и занапред ключов приоритет за България\", подчерта Кристиан Вигенин.    \"Страните от региона принадлежат към европейското семейство и България подкрепя техните усилия по този път\", заяви той и добави, че това е геостратегическа инвестиция в стабилна, силна, сигурна и обединена Европа, базирана на общи ценности и споделени интереси.    \"ЕС е основен търговски партньор на Западните Балкани със 72 % от износа и 58 %от вноса\", посочи заместник-председателят на Народното събрание. Той подчерта, че политиката за разширяване е движеща сила на реформите и инструмент за гарантиране на траен мир, сигурност и просперитет на региона. Съжаляваме, че през октомври не беше възможно вземането на решение за начало на преговорите за присъединяване на Албания и Република Северна Македония\", отбеляза Кристиан Вигенин.  „  Вигенин посочи, че България подкрепя силно европейското бъдеще на Република Северна Македония и Албания, но отбеляза, че българската подкрепа не е безусловна.    \"Настояваме, че поддържането на добросъседски отношения е сред водещите критерии и ще продължим да следим отблизо прилагането на договора за приятелство, добросъседство и сътрудничество с Република Северна Македония\", каза той.    \"Има известен блокаж и от страна на Република Северна Македония е поискано временно преустановяване на работата на комисията, създадена с този договор, а напредъкът по другите елементи също не е голям. Надяваме се този процес да бъде отпушен след изборите в Република Северна Македония\", добави заместник-председателят на Народното събрание.        \"Като председател на Комисията по европейски въпроси и контрол на европейските фондове съм щастлив, че Народното събрание е домакин на дискусията „Западните Балкани – ясна пътна карта за бъдещето“ \", подчерта зам.-председателят на ПГ \"БСП за България\" Драгомир Стойнев. \"Няма как като европейски граждани да не сме разочаровани от това, което се случи преди няколко месеца\", посочи той и добави, че по негово мнение отношението на ЕС не отговаря на усилията, които те са положили, за да има европейска перспектива за младото поколение.    \"Трябва да се даде шанс на Албания и Северна Македония за европейско развитие и всякакви извинения не могат да бъдат приети пред разочарованията на тези хора\", добави той. Председателят на КЕВКЕФ изрази увереност, че Франция също ще подкрепи европейското бъдеще на Западните Балкани.  ", "date": "2019.12.13", "title": "Вигенин: Народното събрание ще настоява за начало на преговорите със Северна Македония и Албания "}
{"url": "http://epicenter.bg/article/Evrokomisar-Mariya-Gabriel-i-ministar-Kralev-obsadiha-prioritetite-v-sektorite--Sport--i--Mladezh--/201508/2/0", "text": "Министърът на младежта и спорта Красен Кралев се срещна с европейския комисар с ресор “Иновации, изследвания, култура, образование и младеж” Мария Габриел. Двамата обсъдиха сътрудничеството между Европейската комисия и Министерство на младежта и спорта, съобщиха от пресцентъра на ММС.    В сектор “Спорт” ММС показва висока активност и това се доказва от традиционно високите оценки, които ЕК дава на България за провеждането на общата европейска инициатива “Европейска седмица на спорта #BEactive” в страната ни. В сектор “Младеж” ММС планира първото в ЕС партньорско обучение на тема “Младеж, мир и сигурност”.    Екипът на министър Кралев представи пред българския еврокомисар успешните проекти и инициативи в сектор “Спорт”, изпълнени от ММС в партньорство с ЕК в последните години. Бяха разяснени приоритетите в сектор “Младеж”, които бяха напълно изпълнени по време на Българското европредседателство, както и предизвикателствата пред двата ресора в бъдеще.    Kралев и Габриел обмениха мнения как иновациите и новите технологии могат да допринесат за развитието и популяризирането на традиционните спортове. Българският спортен министър заяви, че негов личен приоритет на европейско ниво остават инициативите в подкрепа на борбата с допинга и предприемане на активни мерки срещу нагласените мачове.    Европейският комисар, отговорен за младежта, и ресорният министър бяха категорични, че идеите за политиките, насочени към младите хора трябва да идват от младите хора. Според Красен Кралев и Мария Габриел, те трябва да бъдат реално ангажирани и включвани в политическите процеси. Еврокомисар Габриел заяви, че ще настоява да се създаде европейски координатор по младежта.    По време на срещата бяха обсъдени програми като “Еразъм+” и “Европейски корпус за солидарност”.    Еврокомисар Габриел изказа своята ангажираност с развитието на спорта и младежките политики на европейско и национално ниво. От своя страна, министър Кралев заяви увереността си, че в рамките на мандата на комисар Мария Габриел сътрудничеството между ММС и ЕК ще се задълбочи.  ", "date": "2019.12.13", "title": "Еврокомисар Мария Габриел и министър Кралев обсъдиха приоритетите в секторите “Спорт” и “Младеж” "}
{"url": "http://epicenter.bg/article/Novonaznacheni-voennosluzheshti-polozhiha-voenna-kletva-v-55-i-inzheneren-polk-v-Belene-/201513/2/0", "text": "Шестнадесет военнослужещи, назначени на вакантни длъжности в 55-и инженерен полк в Белене днес, 13 декември, положиха военна клетва. Това съобщиха от пресцентъра на министерството на отбраната.    Пред бойния строй в присъствието на роднини, близки и приятели, новоназначените войници се заклеха да служат вярно и предано на народа и Родината си.    Командирът на полка полковник Росен Арабаджиев поздрави военнослужещите и им пожела решителност, усърдие и постоянство в ежедневната подготовка и изпълнението на задачите.    „Убеден съм, че днес, изправени пред бойното знаме, добре осъзнавате отговорността, която поемате и ще бъдете верни на положената клетва и дадения обет. Защитата на Родината е дълг и чест, изискваща умения, трудолюбие, себераздаване и смелост”, заяви в обръщението си полковник Арабаджиев.  ", "date": "2019.12.13", "title": "Новоназначени военнослужещи положиха военна клетва в 55-и инженерен полк в Белене "}
{"url": "http://epicenter.bg/article/Glavniyat-sekretar-na-MVR-za-Dzhambazki--Shte-ima-administrativno-nakazanie-/201440/3/0", "text": "Джамбазки по никакъв начин не е използвал това, че е евродепутат, изпълнил е всички указания на органите на реда, дал е алкохолна проба с дрегер. Това заяви главният секретар на МВР главен комисар Ивайло Иванов на брифинг, предава Канал 3.    \"След като пробата от дрегера се е оказала положителна, той сам е поискал кръвна проба. След като тя е излязла, е станало ясно, че тя е под 1.2\", допълни главният комисар.    Припомняме, че на 7 декември евродепутатът Ангел Джамбазки е бил хванат с алкохол в кръвта зад волана. За случая стана ясно едва вчера. По неофициална информация дрегерът отчел 1.5, като му е отнета книжката. По-късно кръвната проба отчела 1.08 промила.    \"По българското законодателство ще има административно наказание. Наказващият орган ще реши какво ще е точно наказанието на евродепутата\", коментира още гл. комисар Иванов.    \"Взех неразумно нарушение. Срамувам се. Ще искам максимално наказание\", заяви Джамбазки.  ", "date": "2019.12.13", "title": "Главният секретар на МВР за Джамбазки: Ще има административно наказание "}
{"url": "http://epicenter.bg/article/Zhivodar-Terziev--Razbivkata-na-kasovata-belezhka-nyama-da-namali-tsenite-na-gorivata--VIDEO--/201457/4/0", "text": "Разбивката на касовата бележка за потребители няма да намали цените на горивата. Това коментира в студиото на „Тази сутрин” по бТВ Живодар Терзиев, председател на Българската петролна и газова асоциация.    Той обясни и че с протести също не може да се управлява цената на горивата. След последните се появи идея на касовата бележка да се пише колко е ДДС, колко е акцизът, колко отива към държавата.    По думите му покупната цена е търговска тайна и разкриването ѝ би било популизъм.    „Покупните цени са търговска тайна и то не само в България, но и в ЕС, имаме горива, които се внасят от съседни държави, които имат дъщерни фирми тук, това означава, че ще разкрием търговска тайна между български и европейски компании”, каза още Терзиев.    \"Надяваме се да се договорим за друга алтернатива, чрез която да се вижда как се формира цената на горивата\", добави шефът на БПГА.    Пазарът на горивата е стабилен, поясни още той, а относно инцидента на „Цариградско шосе”, при който кола се блъсна в колонка с пропан-бутан, беше категоричен, че това е шофьорска грешка.    Терзиев обясни и че има проблем при надзора на автомобилните газови уредби и битовите.    Председателят на БПГА поясни и че ще има видео наблюдение на данъчните складове, което едва ли ще спре контрабандата, но според него е добра крачка.  ", "date": "2019.12.13", "title": "Живодар Терзиев: Разбивката на касовата бележка няма да намали цените на горивата (ВИДЕО) "}
{"url": "http://epicenter.bg/article/Halil-Letifov--Shte-osporim-pred-Sada-na-ES-diskriminatsionnite-tekstove-ot-paket--Mobilnost--/201472/11/34", "text": "         Аз се надявам да може да се промени, но губя надежда от гледна точка на това, че тези текстове, които са приетиq общо-взето противоречат и на политиката, а и на основите на създаването на ЕС като идея и като съюз. Защо казвам това, защото при разговорите и срещите, които сме имали в последните години, и с представители на ЕК, и на ЕП – докладчици и т.н., всички те са потвърждавали, че всъщност една част от текстовете нямат място там, да не кажем, че са безумни. Въпреки дългият дебат, който се е провел в сряда по късни доби, те са приели едни текстове, които, пак повтарям, противоречат. Това да се връща камионът на 8 седмици беше заложено да се връща на 4 седмици и ние тогава питахме и на камиона ли ще спазваме социалните права, като това важи до 4 седмици и остава за шофьора. Не получихме отговор. Това противоречи на политиката на ЕС и на ЕП за намаляване на вредните емисии в периода до 2030 г., които мерки са доста рестриктивни, но от друга страна ние задължаваме едни камиони, които нямат работа да правят празен курс обратно там, където те са регистрирани, без значение дали това се налага по икономически причини. Напротив, идва им времето – ние ги връщаме. От една страна те утежняват трафика, стават и опасни на пътя с натоварения трафик, от друга страна те замърсяват още повече, без това да има икономическа обосновка. От друга страна ние връщаме шофьорите на 4 седмици, нали така е предложеният текст, след като другата основа на ЕС е свободното движение на стока, хора и капитали. Ние буквално му казваме на шофьора, кога да се върне и къде да се върна само, защото той работи това. Да, това за подобряването на условията на труд за шофьорите смятам, че трябва да се намери такъв вариант да води към подобряване на тези условия, защото знаем, че това е тежък труд – далеч от семейството, далеч от родината, много часове и т.н. От тук на сетне това трябва да се одобри, първо от Съвета и след това, това одобрение или това споразумение да се ратифицира или да се подкрепи с гласуване от ЕП, до колкото си спомням последващите процедури по вземането на това решение. Ние ще трябва да протестираме на всички тези нива по дипломатически, политически път, както сме го правили и до сега, но вече мисля, че е настъпило времето, в което ние трябва да оспорим пред Съда на ЕС тези текстове, които противоречат и на основата на съществуването на общността, а и чисто в основата си те са дискриминационни. За пореден път победи лобизмът на големите страни, които направиха периферията, разбирайте балтийските страни и Румъния и България, защото пряко ще бъдем ощетени от това и през цялото време се говореше за тази периферия и през цялото време се говореше, как трябва да бъде защитен по-скоро бизнеса в Германия, Франция, Холандия и другите страни, да не ги изреждам всичките; всъщност тази протекция и този протекционизъм стават за сметка на правилата, на законодателството в ЕС, което се нарушава от основните мастодонти в ЕС, само и само да се протекционизират техните фирми. Надявам се, че Съдът ще отсъди, или по-скоро ще търси справедливо решение, което е основано изцяло в тези законови основи или в устава, както се казва на ЕС.         Чисто дискриминационни. Тези текстове дискриминират. Те са част от политиката, която гонеше Европа на една, две и повече скорости. Тези протекционистки мерки са дискриминационни, защото трябва да кажем, че тежкотоварният транспорт се е развил самостоятелно в условия, които е позволявало законодателството на ЕС. За разлика от другите видове транспорт тежкотоварният транспорт не е получавал дотация от данъците на българските граждани или на европейските. В един момент започват рестриктивните мерки към тези фирми, които в крайна сметка са направили своите инвестиции, адаптирали са се към пазара на ЕС и са се развили до там, че те да са заплаха за фирмите на Запад.         Това в интерес на истината е правено при всяко гласуване, или преди всяко предстоящо разглеждане на темата – пакет „Мобилност“, но нещо, което се забелязва при последното гласуване, че страни, които също бяха засегнати от този пакет „Мобилност“, в последният момент промениха своята позиция и се въздържаха или не присъстваха в зала и в транспортна комисия под вероятно натиск или вероятно други разговори, които те са имали. Но тези разговори така или иначе се водят постоянно и от страна на министерството, и от страна на нашите представители в Европейския парламент, и няма как да се случи без тази комуникация, това общо взето е задължително. Разговорите с останалите страни и тук се надявам, че ако не се лъжа, ратифицирането трябваше да се случи с две-трети квалифицирано мнозинство. Няма да се събере това мнозинство, въпреки че тези надежди ги изразявахме сега многократно при гласуването, виждаме, че все пак се събират тези гласове, за да се прокарват тези дискриминационни текстове.         Най-лошият сценарий, ако това се гласува, измине се цялата процедура и съдът потвърди, че това всъщност са законови текстове и те могат да оперират на територията на ЕС, ще трябва това да се приеме като реалност. Но пак повтарям, аз наистина не разбирам. Да, протекционизмът, от една страна, разбираме интереса на големите страни – Франция, Германия и Холандия, въпреки че ако трябва детайлно да погледнем в този проблем, всъщност конкуренцията в транспортния бранш предоставя по-голяма конкурентоспособност и на фирми от други икономически браншове, защото те получават качествена услуга на достъпна цена. Но да оставим това на една страна. Пак повтарям, връщането на камиона на осем седмици, разбирайте, че само българска регистрирация, по памет ще кажа, че камионите бяха над 60 хиляди. Представете си тези камиони на всеки два месец всеки от тях се връща, без да има работа в България или в Румъния, техните са и повече, или в другите страни. Започва един огромен трафик по пътищата и едно огромно замърсяване без икономическа мотивировка, без това да бъде, как да каже, да има някакъв смисъл в цялата тази дейност. Защото, грубо казано, пак по памет ще цитирам, общо взето транспортният бранш, за да обслужва икономиката на България, бяха необходими някъде около 6-7 хиляди камиона. По памет цитирам тази цифра, но виждате, че разликата е 10 пъти. Какво ще правим останалите камиони ние, Румъния и другите страни, които трябва да се връщат. Защото мислим за социалните права. Това е безумие, което вреди на хората, противоречи на политиката за намаляване на вредните емисии и от друга страна, противоречи на основите на създаването на ЕС. Така че искрено се надявам, че тук някъде разумът ще сработи, още преди да се стигне до съда.         Ние ще си направим съответните разговори и консултации отново и с превозвачите, въпреки че връзката не се прекъсва, както и с министерството на тази тема, така и с нашите представители в Европейския парламент. Но трябва да кажем, че това наистина ще бъде удар социален и икономически за страната.         И на държавно ниво това ще бъде удар. Освен по бизнеса, и за държавата, и за хората.         Точно така и това е един, как да кажа, един голям дял, който пак повтарям, сам се е развил. Всъщност транспортният отрасъл е самостоятелно адаптиран и развит, той не е получавал подкрепа от държавата във финансова или в друга посока. Така че това трябва да се оцени. Въпреки че се разбира, и пак повтарям, дано разумът да сработи.     ", "date": "2019.12.13", "title": "Халил Летифов: Ще оспорим пред Съда на ЕС дискриминационните текстове от пакет „Мобилност“ "}
{"url": "http://epicenter.bg/article/-Don-Kihot--sas-solistite-na-Shtatsbalet-Berlin/201439/6/0", "text": "  Истинско пиршество ще преживее всеки, който си отдели вечерта на 17 декември, за да види красивата жизнерадостна постановка на „Дон Кихот“ в зала 1 на НДК в рамките на традиционния Новогодишен фестивал.   Не случайно балетната трупа на Старозагорската опера тази година е отличена с колективна награда – \"Кристална лира 2019\" от Съюза на българските музикални и танцови дейци и \"Класик ФМ\" радио, за спектакъла на балета „Дон Кихот“.   А при връчването ѝ хореографът Светлин Ивелинов каза: \"Специално поздравявам Силвия Томова за това, че успя да създаде трупа, която да може да се справи с толкова тежък и сложен материал и да постигне такъв художествен успех!\"   Точно затова и солистите на Щатсбалет-Берлин Яна Саленко и Мариан Валтер са приели поканата да танцуват в ролите на Китри и Базил.   “Дон Кихот” е сред образците на класическия танц, от тези, който задължително трябва да присъстват в репертоара си един голям театър. Спектакълът, който ще видим, е в духа на балетната традиция, но носи и пулса на новото време. Пищна постановка примесена с много театрални елементи.   Такова е виждането на Аршак Галумян – солист и хореограф на Щатсбалет-Берлин, а тук и с оригинален режисьорски прочит. И на Салваторе Русо (Италия) – художник на декорите и костюми.   В ролите на Китри и Базил ще видим звездите на Щатсбалет-Берлин примабалерината Яна Саленко и премиер солистът Мариан Валтер.   „Често ходя в Берлин, за да гледам техни спектакли – сподели директорът и главен художествен ръководител на балетната трупа на Старозагорската опера Силвия Томова – познавам се с Яна (Саленко) и с Мариан (Валтер), позволих си този лукс, да кажа, че много бих искала, ако правим спектакъл, той да бъде в София, и да поканя Яна Саленко и Мариан Валтер, и това стана.   Те са артисти от голяма величина. Саленко е световна звезда. Чест е за нас и голямо събитие за България. Аз вече не го оценявам като „наше“ събитие, така че цялата българска общественост ще има възможността да види наградения „Дон Кихот“ на Стара Загора с цялата наша трупа“.                    Яна Саленко е примабалерина на Щатсбалет-Берлин и на Мариинския театър (Санкт Петербург), постоянен гост-солист на Кралската опера, Лондон – присъединява се през сезон 2013/14, за да танцува точно Китри в продукцията на Карлос Акоста на „Дон Кихот“ – танцува в Ковънт Гардън, гостува и на най-престижните световни сцени.   Възпитаничка е на Донецкото балетно училище „Вадим Писарев“. Като професионална балерина дебютира през 2000 година – прима балерина на Националната опера Украйна. Многократна медалистка, носителка на награди от най-авторитетните международни балетни конкурси. В състава на Щатсбалет-Берлин е от 2005 година, а примабалерина – от 2007-а.   Тя е предпочитан гост на различни фестивали, на два пъти получава наградата „Мис виртуозност“ на престижния фестивал Dance Open в Санкт Петербург. Нейният репертоар включва главните роли в най-знаковите класически балети, както и неокласическа и съвременна хореография.   Мариан Валтер е премиер солист на Щатсбалет-Берлин. Завършва Берлинското танцово училище. Победител в балетните конкурси във Виена, Хелзинки, Нагоя, носител на наградата Deutscher Tanzpreis Zukunft, номиниран за наградата Benois de la Danse.   Професионалната си кариера започва от Мюнхенската опера и Баварския балет. От 2002 година е в състава на Щаатсбалет-Берлин, година по-късно вече е солист, а от 2010 е премиер солист.   В ролята на Дон Кихот ще видим Александър Желев, а солистът на балет „Арабеск“ Филип Миланов ще дебютира в ролята на Санчо Панса.   Този сезон се отбелязват 70 години професионален балет в Стара Загора.   Днешната балетна трупа на Старозагорската опера безспорно се превърна в явление в културния живот на страната, тръгвайки почти от нулата в началото на 2017-та, днес с балетисти от 13 държави и богат репертоар. „За нашата балетна трупа се говори навсякъде по света.   Много хора лично дойдоха, видяха, много от моите артисти имат приятели по света – коментират“ – казва и самата Силвия Томова.", "date": "2019.12.13", "title": "„Дон Кихот“ със солистите на Щатсбалет-Берлин"}
{"url": "http://epicenter.bg/article/Domuschiev-sled-uspeha-na--quot-orlite-quot--Prodalzhavame-da-letim-i-mechtaem--/201514/8/0", "text": "Собственикът на \"Лудогорец\" Кирил Домусчиев направи емоционално обръщение към всички в клуба след големия успех, който българският шампион постигна в Лига Европа, предава Нова тв.    \"Орлите\" записаха реми с \"Ференцварош\" и продължават напролет в турнира. По този начин те за четвърти път прескачат в решителната елиминационна част на континенталните клубни надпревари.    \"Браво, момчета! Браво на всички в клуба! Голямо браво и на феновете, които подкрепяха отбора във всички мачове в груповата фаза! Продължаваме да летим и мечтаем!!!\", написа Домусчиев в профила си във Facebook.  ", "date": "2019.12.13", "title": "Домусчиев след успеха на \"орлите\": Продължаваме да летим и мечтаем! "}
{"url": "http://epicenter.bg/article/Krisko-pokaza-dashterya-si-Amaya-za-parvi-pat-/201482/10/0", "text": "Откакто през септември рапърът Кристиан Талев, по-известен като Криско, и половинката му Цветелина Петрова станаха родители, двамата пазиха дъщеря си далеч от медийното пространство.    С новия клип на Криско обаче, феновете вникват по-навътре в личния му свят. Амая е част от новия проект на татко си, излязъл само преди броени часове, който носи заглавието \"Благодаря ти\".    \"Направих тази песен, за да поздравим хората, за които ни пука!\", написа Кристиан към своя публикация, разкриваща кратка част от кадрите към сингъла.        ", "date": "2019.12.13", "title": "Криско показа дъщеря си Амая за първи път "}
{"url": "http://epicenter.bg/article/Ministrite-na-mladezhta-i-sporta-na-Balgariya-i-Sarbiya-podpisaha-memorandum-za-razbiratelstvo-/201517/8/0", "text": "Министрите на младежта и спорта на България и Сърбия Красен Кралев и Ваня Удовичич подписаха Меморандум за разбирателство между двете страни за сътрудничество в областта на младежта и спорта. Официалната церемония се състоя в Музея на спорта на националния стадион “Васил Левски”, където сръбският министър беше запознат с най-големите успехи в историята на българския спорт.  По силата на споразумението двете страни ще насърчават обмена на опит в институционалното сътрудничество, областта на науката и технологиите, приложени към спорта, спортната медицина, борбата срещу негативните явления в спорта и организирането на спортни мероприятия. Освен това България и Сърбия ще си сътрудничат при обучението на спортни специалисти, програми за подкрепа и насърчаване на спорта за хора с увреждания, областта на спортния туризъм и обмена на опит в младежките политики, проекти и програми.    След подписването на Меморандума двамата министри коментираха добрите отношения в областта на младежта и спорта до момента.    “Днес е много важен ден за нас. Понякога, улисани в ежедневието и многото ангажименти, забравяме най-близките си хора. Аз смятам, че сръбският народ е един от най-близките приятели на България и поправихме този пропуск, че не бяхме подписали споразумение. Така или иначе и без това споразумение, ние си сътрудничим отлично. Ще продължим заедно да се борим за чист спорт. Много е важно да се увеличи интензивността на контактите между младежките организации в двете държави. Имаме да свършим много работа с общите си балкански проекти за домакинства на големи състезания. Тези домакинства, за които работим заедно с Република Сърбия ще бъдат един мощен тласък на икономиката в региона”, заяви министър Красен Кралев.    От своя страна министърът на младежта и спорта на Сърбия Ваня Удовичич поздрави българския си колега за избирането му в Управителния съвет на Световната антидопингова агенция.    “За мен е изключително удоволствие, че днес съм при моя приятел и министър на младежта и спорта в България. Когато двама приятели се срещнат, можем да очакваме голям напредък и много добри резултати. Като двама бивши спортисти с г-н Кралев знаем, че този документ ни задължава да имаме конкретни резултати. Нашите две страни трябва да покажат, че няма граници между нас”, каза Удовичич.    Той изрази увереност, че двете страни ще бъдат отлични партньори през следващите години както като съвместни домакини на спортни събития, така и при провеждането на тренировъчни лагери на национални състезатели. Той даде за пример сръбския отбор по борба, който се подготвя в България преди големи състезания. България и Сърбия ще бъдат съвместни домакини на Европейското първенство по волейбол за жени през 2021 г. Освен тях шампионата ще приемат Румъния и Гърция.    След подписването на Меморандума Кралев и Удовичич проведоха работна среща, посветена на продължаването на преговорите между Сърбия, България, Румъния и Гърция за общо домакинство на Мондиал 2030 или Евро 2028. В телефонен разговор новият министър на спорта на Румъния потвърди пред Кралев и Удовичич ангажимента на Румъния за обща Балканска кандидатура. Министър Йонут-Мариан Строе заяви, че в следващите две седмици Сърбия, България и Гърция ще получат покана за работна среща в Румъния.", "date": "2019.12.13", "title": "Министрите на младежта и спорта на България и Сърбия подписаха меморандум за разбирателство "}
{"url": "http://epicenter.bg/article/Kitay-i-SASht-se-razbraha-za-kray-na-targovskata-voyna-/201438/7/0", "text": "Белият дом е постигнал \"принципна сделка\" с Китай за разрешаване на 17-месечната търговска война между САЩ и Китай, съобщи \"Ройтерс\", като цитира свой източник в търговските преговори.    Не се уточняват детайли, поснява Канал 3.    Очаква се Белият дом да направи съобщение по-късно. Президентът Доналд Тръмп трябва да подпише документа.    Тръмп заяви по-рано, че САЩ са \"много близо\" до сключване на търговско споразумение с Китай.    Тръмп обяви новината няколко дни преди да влязат в сила нови американски мита върху китайски внос.    \"Много близо до голямо споразумение с Китай\", написа американският лидер в \"Туитър\". \"Те го искат, ние също\", добави той.    Тръмп се срещна с топ съветниците си, за да обсъдят крайния срок за налагане на нови мита, който изтича на 15 декември, казаха източници пред осведомителната агенция.  ", "date": "2019.12.13", "title": "Китай и САЩ се разбраха за край на търговската война "}
{"url": "http://epicenter.bg/article/Boris-Dzhonan-likuva--Slozhih-kray-na-bezizhoditsata-v-britanskata-politika--/201443/7/0", "text": "Борис Джонсън заяви, че е „сложил край на безизходицата“ в британската политика с най-добрия резултат на Консервативната партия от 1987 година – при това постигнат с отнемане на места от лейбъристите в техните крепости, предава британският телевизионен канал Sky News, цитиран от Агенция \"Фокус\".    След обявяването на резултатите от 648 от 650-те избирателни района, торите печелят 363 места, с което получават голямо мнозинство в Камарата на общините.    Това ще бъде най-голямото мнозинство в британския парламент от 2001 година и най-големият брой мандати за торите от времето на Маргарет Тачър.    Сега премиерът ще бъде приет от Кралицата, където ще получи, по неговите думи, „мощен мандат за реализиране на Брекзит“.    В изказване на митинг по случай победата в Уестминстър преди изгрев слънце тази сутрин, Джонсън заяви пред активистите на Консервативната партия: „Направихме го, успяхме, нали? Сложихме край на безизходицата. С тези избори сложихме край на всички онези жалки заплахи за втори референдум“.    Междувременно – със срутването на тяхната прочута „червена стена“ в Севера и Мидландс пред посланието на Джонсън за излизане от Европейския съюз – лейбъристите понесоха най-тежката си изборна загуба от 1935 година. Те печелят 203 места до 07:00 местно време (09:00 българско) – с 59 по-малко от резултата си на изборите през 2017 година.    Джереми Корбин отговори, като обяви, че няма да ръководи лейбъристите в нито една бъдеща предизборна кампания след „много разочароващата нощ“.    Лидерът на либералдемократите Джо Суинсън също претърпя тежка нощ, след като не успя да си осигури преизбиране в парламента, като загуби мястото си в Източен Дънбъртъншир от Шотландската национална партия (СНП).    Партията й ще проведе избори за ръководство през следващата година, за да избере неин наследник.    „Това очевидно е неуспех на либералните ценности“, каза тя, след като либерал-демократите не успяха да направят пробив в четвъртък вечерта.    Загубата на Суинсън в нейния район дойде на фона на почти пълната доминация на СНП в Шотландия.    Лидерът на партията и първи министър на Шотландия Никола Стъджън поднови призивите си за референдум за независимост на страната от Лондон, като обяви, че Шотландия и останалата част от Обединеното кралство са „на различни пътища“.    За първи път в историята на Северна Ирландия националистките депутати са повече от юнионистите. Демократичната юнионистка партия (ДЮП) загуби две места, включително това на лидера на партията в Уестминстър Найджъл Додс, който загуби в Белфаст.    Sky News коментира, че в основата на победата на торите е това, че те спечелиха множество места в подкрепящите излизане от Европейския съюз райони, много от които са гласували винаги за Лейбъристката партия от създаването си.    Резултатът предполага пълно пренареждане на британската политика, като в много от избирателните райони, спечелени от торите в четвъртък, имаше големи мнозинства на лейбъристите при бившия премиер Тони Блеър.    Сред тях са такива като Болсоувър, където работническото движение побеждава от създаването на избирателния район през 1950 година и Нюкасъл-ъндър-Лайм, където лейбъристите печелят от края на Първата световна война.    В запис, получен от уебсайта BuzzFeed, Джонсън казва на помощниците си в централата на Консервативната партия, че „сега никой не може да отрече“ неговия „зашеметяващ мандат“ да реализира Брекзит.    Той добави: „Сега трябва да разберем земетресението, което създадохме. Начинът, по който сме променили политическата карта на тази страна. Трябва да се борим с последствията от това. Трябва да променим собствената си партия. Трябва да се издигнем до нивото на събитията. Трябва да ... трябва да отговорим на предизвикателството, което ни поставиха хората във Великобритания“.  ", "date": "2019.12.13", "title": "Борис Джонън ликува: Сложих край на безизходицата в британската политика! "}
{"url": "http://epicenter.bg/article/Politsiyata-v-Parizh-zastrelya-napadatel--zaplashval-politsai-s-nozh/201473/7/0", "text": "Полицаи застреляха мъж, заплашил ги с нож в бизнес квартала \"Дефанс\" близо до Париж, съобщиха \"Ройтерс\" и БНР, като се позоваха на полицейски източници. Инцидентът се случил днес около 11 часа българско време.   Служител от охраната предупредил полицията за присъствието на мъж, въоръжен с нож, на площада на \"Дефанс\". Заподозреният се затичал към патрул от трима полицаи, които се отзовали на сигнала, като размахвал нож и крещял: \"Ще ви убия\".   Полицаите открили огън и два куршума улучили нападателя в гърдите и бедрото. Мъжът е починал от раните си. Той нямал документи за самоличност. По случая се води разследване за изясняване на самоличността на нападателя и неговите мотиви.  ", "date": "2019.12.13", "title": "Полицията в Париж застреля нападател, заплашвал полицаи с нож"}
{"url": "http://epicenter.bg/article/Stevo-Pendarovski--Makedonskiyat-ezik-i-natsiya-sa-fakt--nikoy-normalen-ne-bi-go-osporil-/201474/7/0", "text": "След края на конференцията „30 години добро управление и антикорупционни реформи в Централна и Източна Европа“ президентът на Северна Македония Стево Пендаровски отговори на журналистически въпрос относно позицията на Българската академия на науките, че македонският език не съществува. По неговите думи, съществуването на македонския език и нация са факт и никой нормален човек не би го обсъждал, предава скопският телевизионен канал „Сител“.    „Македонският език и македонската нация са факт, македонският език е елементарен факт от десетилетия и това е утвърдено в международен план. Смятам, че е безсмислено да говорим за нещо, което е гол факт, прословут факт, с който всички са наясно не само у нас, не само при тях, но и в целия свят. Не забравяйте, че в Преспанският договор има разпоредба, която се позовава на конференция на Организацията на обединените нации ... от 1979 г., в която македонският език е определен като един от езиците от южнославянската група и е международно признат. За да напомня на по-младите според Конституцията на бивша Югославия през 1974 г., тази държава има три официални езика, единият от които е македонският и това означава, че ... в личната карта на всеки още тогава е фигурирал и македонският език. Това е абсолютно неоспоримо и аз наистина си мисля, че си губим времето да се убеждаваме дали нещо съществува или не. . Той съществува точно както македонската нация е факт и никой у нас няма да обсъжда или подписва договори с никого (за това)“, заяви Пендаровски.    ", "date": "2019.12.13", "title": "Стево Пендаровски: Македонският език и нация са факт, никой нормален човек не би го оспорил "}
{"url": "http://epicenter.bg/article/Merkel-obeshta-partnyorstvo-na-Boris-Dzhonsan/201479/7/0", "text": "Германският канцлер Ангела Меркел предложи на британския премиер Борис Джонсън тясно сътрудничество и приятелство, след като лидерът на торите грабна решителна обща победа на изборите, предаде БНТ.     \"Поздравления, Борис Джонсън, за тази ясна победа на изборите. Очаквам с нетърпение по-нататъшното ни сътрудничество за приятелството и тясното партньорство на нашите страни\", заяви Меркел в изявление, публикувано от нейния говорител в Туитър.    Германският външен министър Хайко Маас отбеляза, че резултатите от изборите в Обединеното кралство показват, че британският премиер \"има ясен мандат да задейства Брекзит\". Той обаче подчерта, че Великобритания може да се върне в ЕС, ако пожелае един ден.", "date": "2019.12.13", "title": "Меркел обеща партньорство на Борис Джонсън"}
{"url": "http://epicenter.bg/article/Silna-burya-ostavi-bez-tok-400-000-domakinstva-vav-Frantsiya-/201483/7/0", "text": "Силна буря остави 400 000 домакинства във Франция без електричество, съобщи електрическата компания „Enedis”, предава Нова тв.    Бурята e връхлетяла Франция в четвъртък вечерта и се очаква сложната метеорологична обстановка да се задържи до края на петъчния ден.    В разгара на стихията през нощта без ток са останали 400 000 потребители на компания Enedis. Мобилизирани са били аварийните служби, които са помогнали на специалистите да възстановят електричеството на 220 000 домакинства. \r\n \r\n Към момента 170 000 семейства са все още без ток.    Френската метеорологична служба Meteo France е обявила „оранжев” код за опасност в 12 департамента на страната. За осем от тях той е въведен заради силните ветрове, които на места достигнаха 143 км/ч.  ", "date": "2019.12.13", "title": "Силна буря остави без ток 400 000 домакинства във Франция "}
{"url": "http://epicenter.bg/article/Otlozhiha-deloto-za-ekstradiraneto-na-Asanzh/201485/7/0", "text": "Заседанието по делото за екстрадирането на Джулиан Асанж е отложено за 19-ти декември. Това се е наложило поради невъзможността на подсъдимия да се запознае с материалите по делото, съобщи БГНЕС. Поредното заседание за екстрадиция на Асанж се състоя днес, като подсъдимият присъства на него чрез видеовръзка от затвора Белмарш.   Защитата му поиска съдът да предостави допълнително време за проучване на материалите по делото, тъй като подсъдимият не е успял да го направи поради технически проблеми и неудобното време за посещение в затвора. Съдът прие аргументите и насрочи ново заседание за 19-ти декември.   Асанж бе отведен в затвора през април, след като беше изведен от посолството на Еквадор в Лондон, където живееше години наред. Оттогава основателят на \"Уикилийкс\" е държан в ареста, докато чака изслушвания относно екстрадицията му в САЩ, на която той се противопостави. Съединените щати са повдигнали обвинение срещу Асанж за шпионаж и разкриване на секретна информация, заради което може да бъде осъден на до 175 години затвор.", "date": "2019.12.13", "title": "Отложиха делото за екстрадирането на Асанж"}
{"url": "http://epicenter.bg/article/Ilon-Mask-izprashta-kanabis-na-borda-na-MKS-/201487/7/0", "text": "SpaceX на Илон Мъск ще отнесе канабис при астронавтите на Международната космическа станция (МКС), съобщи в.”Сън”.    Реещите се в Космоса земни хора могат да очакват доставката да бъде в капсулата Space X Dragon, която е планирана да направи следващото си пътуване през март 2020 г.    Самият Мъск може да е човекът зад Space X, но той не е мозъкът зад тази доставка. Всъщност става дума за агротехнологичната компания Front Range Biosciences.    Наскоро фирмата обяви намеренията си да изпрати в космоса растителни култури коноп, законният вид канабис с ниски нива на съединението THC. Веднъж отишли там, културите ще останат в инкубатор за 30 дни.    През периода от 30 дни конопът ще бъде наблюдаван дистанционно от Университета на Колорадо. След това културите с канабис ще бъдат върнати на Земята.    След като кацнат на Земята специалисти ще проучат какъв ефект, ако има такъв, е оказало космическото излъчване и микрогравитацията върху генната експресия на конопа.    Шеф на научната институция Джонатан Воут заяви: „Има наука, която да подкрепя теорията, че растенията в космоса изпитват мутации. Това е възможност да се види дали тези мутации се задържат след връщането на растенията на Земята и дали има нови търговски приложения.”    Конопът е вид канабис, който се отглежда за промишлени цели. Той може да бъде усъвършенстван и превърнат в редица предмети, включително хартия, дрехи, биоразградима пластмаса и дори храна за животни.    Ниските концентрации на THC и по-високите концентрации на канабидиол (CBD) означават, че той може да има малко или никакъв психоактивен ефект.    Мъск е бил свързван с канабиса и преди. Ексцентричният милиардер е бил уловен да пуши марихуана в Лос Анджелис, тъй като наркотикът е легален в щата Калифорния.  ", "date": "2019.12.13", "title": "Илон Мъск изпраща канабис на борда на МКС "}
{"url": "http://epicenter.bg/article/Lekarite-se-boryat-za-zhivota-na-14-godishnoto-dete--blasnato-ot-kola-na-NSO-/201428/2/0", "text": "И двете деца са 14-годишни, едното е в тежко състояние. И двете деца са настанени в \"Св. Анна\".  По-късно от БНР уточниха, че само едно дете е блъснато от кола на НСО, другото е жертва на втора катастрофа.   Момичето е с мозъчна контузия, в стабилно състояние, без опасност за живота. Това съобщи на брифинг представител на УМБАЛ „Света Анна“. По думите му, по-тежко е положението на момчето.   „В 19.55 е станало ПТП-то. В 20.10 минути детето е постъпило в спешно отделение. В 20.20 е било хоспитализирано“, обясни медикът.   Момчето е с черепно-мозъчна травма, има мозъчен отток и контузия. В съзнание е, контактно и диша самостоятелно. Тежка е лицевата травма – има избити зъби и счупен нос. Момчето подлежи на оперативна интервенция. Има счупена предмишница, която също ще бъде оперирана. Най-притеснителни са гръдната и коремна травма, които в момента са за наблюдение. Предстои детето да бъде консултирано от всички необходими специалисти.   „Света Анна“ е в контакт с „Пирогов. При необходимост ще се консултираме с тях“, обясни представителят на Окръжна болница. Другото дете също е в реанимация. Необходимо е внимателно проследяване на двете деца.   По- рано беше съобщено, че 14-годишно момче продължава да е с опасност за живота, след като беше блъснато от автомобил на НСО в столицата снощи около 20 часа.    От Националната служба за охрана потвърдиха за инцидента и че колата е тяхна. Момчето е настанено в болница \"Св. Анна\".    Безсънна нощ за лекарите от столичното лечебно заведение, които са се борили и продължават да се борят за живота на 14-годишното момче.    \"Детето все още е в тежко състояние. Вчера е било хоспитализирано в реанимация на \"Св. Анна\". Лекарите продължават да се борят за живота му - с опасност за живота е, в тежко, увредено състояние е вследствие на катастрофата. Това, което знаем до момента, е че детето е с черепно-мозъчна лицева травма и счупена лява ръка. Освен това има гръдно-коремна травма с контузия на бял дроб\", заяви пред БНТ Антон Луков, говорител на болница \"Св. Анна\".    От НСО обявиха, че мястото на инцидента на столичния бул. “Драган Цанков” незабавно е било обезопасено. Информирани са компетентните органи в лицето на МВР и Военната прокуратура. В ход е досъдебно производство, което ще изясни причините за инцидента.    Националната служба за охрана изразява дълбоко съжаление за пострадалото дете и уверява, че при установяване на виновно поведение на служителя на НСО ще бъдат предприети всички изискуеми от закона мерки. Вчера междувременно се появиха информации, че автомобилът, който е предизвикал инцидента, е на председателя на Народното събрание Цвета Караянчева, но от ГЕРБ отхвърлиха тази информация.       .   Има немалко свидетели на инцидента, включително и приятеля на раненото дете, който е останал с него до последно. Блъснатото момче е ученик от 119 СУ в столицата.   Знае се, че в автомобила не е имало пътници. Една от разследваните причини за инцидента е неправилно пресичане, но това е непотвърдена информация и разследването ще покаже дали е така.   От НСО отказаха да коментират кого е возил автомобилът им преди да стане катастрофата, тъй като това били обстоятелства, които не касаят самия инцидент.  ", "date": "2019.12.13", "title": "Лекарите се борят за живота на 14-годишно дете, блъснато от кола на НСО "}
{"url": "http://epicenter.bg/article/Tomislav-Donchev--Prezidentat-ima-totalna-politicheska-nenavist-kam-pravitelstvoto/201435/2/0", "text": "Във всяка държава има такива служби. Друг е въпросът как те се ползват. Това каза вицепремиерът Томислав Дончев пред Нова телевизия по повод пътния инцидент с кола на НСО. „Аз ги ползвам, когато съм на работа. Когато не съм на работа, карам всякакви превозни средства сам“, обясни той.   Вицепремиерът коментира изказването на президента Румен Радев и последвалата реакция на премиера Бойко Борисов.   Хубаво е да има здравословно напрежение между институциите. Ако всичко е черно обаче, няма здравословна критика. Самата Конституция е заложила това. Трудно е да се направи адекватен политически прочит на всичко казано от Румен Радев, но мога да обобщя две неща. Първо - тотална политическа ненавист към правителството. Втората констатация – силно скрито желание президентът да бъде конструктора на нова тройна коалиция, аргументира се Дончев.   По думите му да се флиртува с хейтърството и омразата е опасно занимание. Тя носи краткосрочни дивиденти, но може по-късно да се обърне срещу този, който ги инспирира, допълни той.   „Защо отнемате правото на премиера да бъде емоционален? В политиката има и страст и емоции“, каза той по отношение на реакцията на Бойко Борисов след интервюто на Радев.   Томислав Дончев изрази своята позиция и за амбициите на президента за промени в конституцията. Тази тема не е въпрос само на юридическа технология и вкарване в НС. Това изисква сериозен дебат между експерти и специалисти и след това да стигне до депутатите. Що се отнася до законопроектът на кабинета за надзорник, който да упражнява контрол над главния прокурор, е обект на дебат в парламента. Прибързани инициативи не може да има. Но дали има парламентарна мощност, за да бъде докаран този законопроект до край – сега още е рано да се прогнози.    Не съм обладан от вътрешно съвършенство, вслушвам се във всеки коментар, но не чух нито едно разумно предложение, как този законопроект да стане по-добър. Отварянето на Конституцията не е шега работа. Не е хубаво да се променят на юруш законите, хората ги познават и спазват.  „Промяната в Конституцията не е шега работа и би следвало да се извършва бавно“, добави той.   Относно критиките срещу идеята за създаване на нова прокурорска длъжност, която да има право да разследва главния прокурор, Дончев каза: „Аз не чух нито едно предложение как да стане по-добре. Само кусури“. Забраната на коледните тържества в администрацията Дончев обясни с желанието на управляващите да се съкращават разходите, защото тържества, платени с публични средства, не е добра практика и често създават противоречиви сигнали в обществото.    На въпрос на водещите колко ще струва новият правителствен самолет, вицепремиерът бе лаконичен: Не  мога да ви кажа колко ще струва новия правителствен самолет. Предстои това да се уточни от Авиооттряд-28. Идеята е да се осигури сигурен малък самолет, не става дума за лукс. Когато дойдат параметрите при нас, тогава ще стане ясно и какво ще бъде платено за него.   Томислав Дончев посочи, че създаването на кординационно-логистичен център във Варна е нещо положително за всяка една страна. Те са от огромно значение, но в никакъв случай не става дума за военни мощности, струпани на варненския бряг, които да бъдат някакви заплахи за когото й да било. Според Дончев няма нищо притеснително, че човек в американското посолство ще ни съветва по проблеми, свързани с върховенство на закона и свободата на медиите.   Върховенството на закона и свободата на медиите са колкото държавен, толкова и обществен въпрос. Ние нямаме удовлетворение от това, което сме постигнали. Затова е нормално да поискаме помощ в това направление – човек, който да ни съветва, за да отбележим напредъкв тези две сфери. Този разговор трябва да доведе до законодателни промени, затова е добре да използваме съветите на една страна, в която демокрацията е много по-отдавна. Защото без свобода на медиите – няма демокрация…Но очевидно има проблем, каза на финала на разговора вицепремиерът.  ", "date": "2019.12.13", "title": "Томислав Дончев: Президентът има тотална политическа ненавист към правителството"}
{"url": "http://epicenter.bg/article/Bivsh-shef-na-Aviootryad-28--Pravitelstveniyat--Falkon--mozhe-da-leti-oshte-100-godini--VIDEO--/201461/2/0", "text": "\"Правителственият \"Фалкон\" може да лети още 100 години. Машината има неограничен технически ресурс, когато се поддържа, както е предписано от производителя\". Това обяви в предаването \"Тази сутрин\" по bTV Цвятко Луканов, бивш директор на Авиоотряд 28.    Наскоро стана ясно, че правителството смята да купи нов самолет след последните инциденти с \"Фалкон\". Кабинетът възложи на Авиотряд 28 да подготви договор за закупуване на новата машина.    Самолетът, който се използва в момента, е на 20 г., купен е от Ръководство на въздушно движение за 22 млн. долара. Скоро след това РВД го предоставя за специални полети.    Техническите проблеми започнаха след 2010 г. През 2014 г. пукна гума при кацане, а през 2015 г. не се прибра носовият колесник.    Последният проблем с правителствения самолет беше в средата на ноември. След посещението на премиера Бойко Борисов в Солун при заход за кацане на софийското летище навигационната система е отказала.    \"Кой каза, че е отказала навигационна система? Никаква навигационна система не е отказала, отказал е един дисплей. Имам чувството, че се обработва общественото мнение, за да се оправдаят тези 50-60 млн. долара, колкото ще струва един нов самолет\", коментира Луканов.    Той обяви още, че докато е бил директор на Авиоотряд 28 не е имало проблем с \"Фалкона\" по вина на машината.  ", "date": "2019.12.13", "title": "Бивш шеф на Авиоотряд 28: Правителственият „Фалкон” може да лети още 100 години (ВИДЕО) "}
{"url": "http://epicenter.bg/article/Boyko-Borisov-razgovarya-s-Kristin-Lagard-v-Bryuksel/201464/2/0", "text": "Днес е вторият ден от заседанието на Европейския съвет. Това написа във \"Фейбсук\" премиерът Бойко Борисов.  \"В Брюксел заедно с другите европейски лидери ще направим преглед на постигнатия напредък по изпълнението на изявлението, направено на срещата на върха на държавите от еврозоната от юни 2019 г.\", написа още министър-председателят.  \"Преди началото на заседанието разговарях с новия ръководител на Европейската централна банка Кристин Лагард, с която обсъдихме напредъка по присъединяването на България към валутния механизъм ERM II\", разкри Борисов.     ", "date": "2019.12.13", "title": "Бойко Борисов разговаря с Кристин Лагард в Брюксел"}
{"url": "http://epicenter.bg/article/Konservatorite-na-Dzhonsan-pechelyat-ubeditelno-izvanrednite-izbori-/201425/7/0", "text": "Екзит пол непосредствено след приключването на британските общи избори показва, че Консервативната партия на Борис Джонсън е на път да ги спечели с убедително мнозинство, предаде БНР.    Проучването показва, че консерваторите ще спечелят 368 места от общо 650 в Камарата на общините – с 50 повече, отколко през 2017 г. Лейбъристите са втори със 191 места, което е отстъпление със 71 места.    Следват Шотландската национална партия – 55 места, либералдемоктратите – 13 и нито едно място за партията „Брекзит\" на Найджъл Фарадж. Трябва да се уточни все пак, че това са само прогнозни резултати. Картината може да бъде по-различна след окончателното преброяване на гласовете.    Ако консерваторите спечелят очакваното солидно мнозинство, това означава, че премиерът Борис Джонсън не би трябвало да има проблем да прокара в парламента предоговорената от него сделка и Обединеното кралство да излезе от ЕС на 31 януари.    Това означава също така, че страната ще бъде управлявана през следващите 5 години от правителство на консерваторите. А за лейбъристите това ще бъде четвърта поредна загуба в общи избори.    Първа на прогнозните резултати реагира министърът на вътрешните работи Прити Пател, която каза, че ако те са верни, първото нещо ще бъде да се реши въпроса с Брекзит и да се премине към останалите приоритети за хората.  ", "date": "2019.12.13", "title": "Консерваторите на Джонсън печелят убедително извънредните избори "}
{"url": "http://epicenter.bg/article/Boris-Dzhonsan-i-konservatorite-s-palno-mnozinstvo-sled-vpechatlyavashta-izborna-pobeda/201426/7/0", "text": " Британските консерватори, водени от Борис Джонсън, печелят пълно мнозинство на предсрочните парламентарни избори на Острова и са на път да направят самостоятелно правителство, според социологическа анкета на база екзитпол, направена за BBC, ITV и Sky News, съобщи БГНЕС.   Проучването, проведено в избирателните секции в Обединеното кралство, сочи, че торите ще получат 368 депутатски места - с 50 повече, отколкото на изборите през 2017 година – след окончателното преброяване на гласовете.    Според тези първи прогнози след затварянето на изборните секции преди минути, лейбъристите ще имат 191 депутатски места, либералните демократи - 13, Шотландската национална партия на Никола Стърджън има 55 места, а партията \"Брекзит\" на Найджъл Фарадж – нито едно.   Резултатът на консерваторите е най-добрият от 30 години насам, докато този на лейбъристите е най-лошият от Втората световна война насам.   Очаква се крайният резултат да бъде известен днес до обяд.   Според официалното преброяване към 03:00 часа местно време (05:00 часа българско време) лейбъристите вече са загубили 22 места в парламента, като тенденцията засега потвърждава данните от екзитпола, който прогнозира по-рано абсолютната победа на торите. Консерваторите вече са успели да \"отнемат\" 18 места от други партии, уточнява БГНЕС.   Досега са обработени резултатите на 200 от 650 избирателни секции. Консерваторите вече имат 97 места в парламента, а лейбъристите - 77. За абсолютно мнозинство, което дава възможност за самостоятелно формиране на правителство, трябват минимум 326 места. Във Великобритания екзитполовете се оказаха много точни през последните години.   През 2017 година те правилно предсказаха висящ парламент, без общ победител, а през 2015 година прогнозираха, че консерваторите ще бъдат най-голямата партия.   Това са третите общи избори в Обединеното кралство за по-малко от пет години - и първите, които се провеждат през декември за близо 100 години - и бяха доминирани от вота на Великобритания за 2016 година за излизане от Европейския съюз.   Провалът на лейбъристите Водената от Джереми Корбин формация видя общественото недоволство от продължителния процес на Brexit като главна причина за тежкото поражение на изборите от консерваторите на премиера Борис Джонсън.   \"Изглежда, че Brexit доминира. Голяма част от това (бел. ред. - изборните резултати), беше умората от Brexit. Хората просто искаха това свърши веднъж завинаги\", заяви Джон Макдонъл от лейбъристката партия пред Sky News след екзитполовете, сочещи, че торите ще спечелят с мнозинство с 86 места в парламента и ще създадат самостоятелен кабинет.    Лидерът британската опозиция Джереми Корбин каза, че няма да води своята Лейбъристка партия на следващи парламентарни избори след вчерашното катастрофално поражение, предаде ДПА.    \"Това очевидно е много разочароваща нощ за Лейбъристката партия\", каза той в своя избирателен район в северната част на Лондон, където бе преизбран за депутат. \"Няма да предвождам партията в бъдещи кампании за нови избори\", каза той.", "date": "2019.12.13", "title": "Борис Джонсън и консерваторите с пълно мнозинство след впечатляваща изборна победа"}
{"url": "http://epicenter.bg/article/SASht-prie-rezolyutsiya--priznavashta-armenskiya-genotsid-/201430/7/0", "text": "Американският Сенат прие днес с единодушие резолюция, признаваща арменския геноцид, след като Камарата на представителите я прие с голямо мнозинство в края на октомври, предаде Франс прес, цитирана от БТА.    Рецолюцията беше блокирана няколко пъти в Сената от републикански съюзници на президента Доналд Тръмп.    Днес текстът, предложен от демократа Боб Менендес, беше приет единодушно.   На 14 ноември сенаторът републиканец Линдзи Греъм блокира резолюцията на Сената, с която се признава геноцидът над арменците от османските турци. Това се случи часове, след като той и президентът Тръмп се срещнаха с турския държавен глава Реджеп Ердоган в Белия дом.   На 30 октомври Камарата на представителите на САЩ гласува почти единодушно резолюция в полза на признаването на масовите убийства на арменци от османските турци през Първата световна война като геноцид.   За първи път такава резолюция бе подложена на гласуване на пленарно заседание на една от камарите на Конгреса във Вашингтон. Въпросът е силно чувствителен и идва във време на обтегнати двустранни отношения с Турция.   Демократът бивш вицепрезидент и евентуален кандидат на демократите за президент Джо Байдън заяви след гласуването в Камарата, че вотът почита паметта на жертвите.   Външният министър на Турция Мевлют Чавушоглу реагира, че вотът е отмъщение за военната офанзива на страната му в Северна Сирия.", "date": "2019.12.13", "title": "САЩ приеха резолюция, признаваща арменския геноцид "}
{"url": "http://epicenter.bg/article/The-Times--Korbin-prizna-porazhenieto--no-ostava-lider-v--quot-perioda-na-razmisal-quot--/201431/7/0", "text": "Борис Джонсън спечели убедителна победа на парламентарните избори във Великобритания, след като мнозинството от избирателите го подкрепиха да изкара Обединеното кралство от Европейския съюз следващия месец, пише авторитетното издание The Times, цитиран от \"Фокус\".    Торите победиха в редица избирателни райони в крепостите на Лейбъристката партия и с това потвърдиха предвижданията на социологическите проучвания. Предварителната прогноза е за мнозинство от 86 депутати, което е най-големия успех на фракцията от 1987 година. Това впоследствие беше преразгледано до 64 от Би Би Си в 3 часа сутринта (5 часа българско време), за да се вземат предвид реалните резултати.    Джереми Корбин призна поражение в 3.20 часа, но отказа да се поддаде на натиска да се откаже от лидерското място в Лейбъристката партия незабавно. Той каза, че ще се оттегли, но ще продължи да води партията през „период на размисъл“. Изказвайки се малко след това, Джонсън каза, че досегашните резултати показват, че „това общонационално консервативно правителство получи мощен мандат да реализира Брекзит“.    Джо Суинсън, лидерът на Либерал-демократическата партия, загуби своето място в в Източен Дънбартоншир от Националната партия на Шотландия (СНП). Тя каза, че „докато някои ще празнуват вълната на национализма, която се разнася от двете страни на границата, за милиони у нас тези резултати ще донесат страх и тревога“.    Джонсън написа в „Туитър“: „Благодаря на всички в нашата велика страна, които гласуваха, които се включиха доброволно и застанаха като кандидати. Ние живеем в най-великата демокрация в света“.    В реакция на снощния екзитпол, министърът на финансите в сянка Джон МакДонъл заяви пред Би Би Си: „Не ми е приятно да използвам този израз, но хората вероятно искат да го направят (Брекзит)“.  Ставите ми повече не ме болят дори на 80! Семейната ни рецепта е...", "date": "2019.12.13", "title": "The Times: Корбин призна поражението, но остава лидер в \"периода на размисъл\" "}
{"url": "http://epicenter.bg/article/Skopie-moli-Sofiya-da-ne-otricha-makedonskiya-ezik---39-39-Lesno-e-da-se-rasturi--teshko-e-da-se-gradi-39-39--/201433/7/0", "text": "След като ръководството на Българската академия на науките излезе с позиция, че официалният език в Република Северна Македония е писмено-регионална норма на българския език, реакцията на управляващите в Скопие не закъсня.    във връзка с позицията на БАН за македонския език.   Отношенията между двете страни, за да бъдат приятелски и близки, предполагат зачитане на това право и достойнството на другата, допълва Димитров.   \"Македонският език е един от южнославянските езици. Стандартният македонски език е официално кодифициран през май 1945 г. въз основа на централните говорими форми в тогавашна Македония. Той беше един от трите официални езика в бивша Югославия и присъства в ООН от 70-те години на миналия век. Македонският език има свое историческо развитие и е признат от международната общност от лингвисти\", казва Димитров.   \"Приемане на периода на споделена и преплетена история, която свързва българския и македонския народ, но и настоящето – македонски народ, който говори македонски език.  \", казва Димитров. Премиерът Зоран Заев коментира, че договорът за добросъседство и приятелство с България е \"внимателно написан от двата народа заради въпросите за идентичността\" и е подписан на официалните езици \"съгласно конституциите на двете държави\".     Това е въпрос, който остана да решим през прилагането на договора. Аз вярвам и още веднъж призовавам - ако сме европейци и ако се обявяваме за европейска демокрация и за европейските ценности и права, час по-скоро да решим този въпрос, каза Заев.    Аз мога грубо да кажа:  , но това не е политиката, която водя. Аз съм внимателен политик. Ще намерим решенията с приятелство,  Очаквам приятелска България да реши този въпрос в рамките на договора за добросъседство, призова македонският премиер. ", "date": "2019.12.13", "title": "Скопие призовава \"приятелска\" София час по-скоро да признае \"македонския език\""}
{"url": "http://epicenter.bg/article/Balgariya--Frantsiya--Ungariya-i-Chehiya-ne-se-otkazvat-ot-yadrenite-tsentrali/201436/7/0", "text": "Държавните глави и правителствените ръководители от Европейския съюз не се споразумяха на срещата си в Брюксел за отказ от атомната енергия. Това става ясно от публикувано на сайта на Европейския съвет изявление.    \"Европейският съвет признава необходимостта от гарантирането на енергийна сигурност и уважава правото на държавите членки да определят енергийния си микс и да изберат най-подходящите технологии. Някои държави членки посочиха, че използват ядрена енергия като част от енергийния си микс\", се казва в текста.    По информация на ТАСС Франция и България са сред страните, които са изразили намерение да продължат да използват атомна енергия. Чехия и Унгария също са заявили намерение да инвестират в ядруни мощности.    Същевременно Полша успя да постигне отделно третиране и не беше включена в Споразумението за климата, постигнато на Европейския съвет в нощта срещу 13 декември.    Председателката на Европейската комисия Урсула фон дер Лайен каза, че сделката, договорена тази нощ от държавните глави и правителствените ръководители на 27 държави от ЕС, е достатъчна за ЕК да започне да изготвя конкретни законодателни мерки за блока за следващата година.    \"Признаваме, че преходът е голям за Полша\", каза Фон дер Лайен, но добави, че ЕК няма да променя графика си.    Полският премиер Матеуш Моравецки, чиято страна разчита на силно замърсяващите въглища за около 80 процента от енергията, от която се нуждае, каза, че преговорите са били много трудни. \"Полша ще постигне \"климатична неутралност\", следвайки свое собствено темпо\", каза той пред журналисти след маратонните преговори.    Германският канцлер Ангела Меркел заяви, че е доволна от резултатите.    \"Няма разцепление в Европа на отделни части, но една държава членка се нуждае от повече време да види как ще приложи\" споразумението, каза тя, цитирана от БНР.    Австрия, Люксембург и Германия се обявиха против използването на ядрена енергия.    \"Всяка страна може да реши какъв да бъде националният й енергиен микс. За Австрия ядрената енергия не е безопасен и устойчив източник на енергия\", каза канцлерката Бригите Бирлайн.    Полша поиска по-конкретни гаранции за финансирането на енергийния преход, включващ отказване от изкопаемите горива, в бюджетната рамка за 2021-2027 г., което е още една трудна тема за дебат в ЕС.    Нетни платци като Холандия обаче бяха категорични, че няма да предоставят повече средства, ако Варшава не поеме твърд ангажимент към амбициозната цел в сферата на климата.", "date": "2019.12.13", "title": "България, Франция, Унгария и Чехия не се отказват от ядрените централи"}
{"url": "http://epicenter.bg/article/Tramp-pozdravi-Dzhonsan-za--quot-velikata-quot--pobeda--gotvi-golyama-sdelka-s-Velikobritaniya-sled-Brekzit-/201437/7/0", "text": "Президентът на САЩ Доналд Тръмп поздрави британския премиер Борис Джонсън за победата му на предсрочните избори и заяви, че Великобритания и Съединените щати сега ще могат да сключат голяма търговска сделка след Брекзит, предаде Ройтерс.    \"Тази сделка е с потенциал да бъде много по-голяма и изгодна от всяка сделка, която може да се сключи с ЕС. Поздравления, Борис\", написа Тръмп в Туитър.  По най-нови официални данни Консервативната партия си е осигурила вече 358 места в 650-членната Камара на общините, с 47 повече в сравнение с изборите от 2017 година. Продължава броенето на бюлетините в десетина избирателни секции. Основната опозиционна сила, Лейбъристката партия, получава 202 места, след като губи от консерваторите няколко десетки в традиционните си крепости в северна и централна Англия.    Според предварителни данни, оповестени от Би Би Си, консерваторите печелят 43,4 процента от гласовете, което е най-силния резултат за която и да е британска партия от десетилетия, съобщи ДПА.", "date": "2019.12.13", "title": "Тръмп поздрави Джонсън за  \"великата\" победа, готви голяма сделка с Великобритания след Брекзит "}
{"url": "http://epicenter.bg/article/Borisov-v-Bryuksel--Uspeh-e-tova--che-v-Zeleniya-pakt-vsyaka-darzhava-sama-opredelya-energiyniya-si-miks-/201465/2/0", "text": "Успех е това, че в Зеления пакт за въглероден неутралитет, който означава нулеви емисии до 2050 година, всяка държава сама определя енергийния си микс. Това заяви министър-председателят Бойко Борисов в Брюксел, където в рамките на Европейския съвет лидерите обсъждат изменението на климата, съобщиха от правителствената информационна служба.    „Промените в климата са факт, случват се с такава скорост, че рискът и опасността за човечеството са големи“, заяви премиерът Борисов и подчерта, че Европа е твърдо решена да бъде водеща в справянето с този проблем.    \"Ние много се борихме ядрената енергия да влезе в този микс. Инвеститорският интерес към АЕЦ Белене е голям и идва от много места. Бъдещето на нашата енергетика е тема, която изисква национален консенсус. Ние винаги сме поставяли здравето и чистотата на въздуха на първо място и трябва да кажем какво е бъдещето на въглищата, какво ще се случи - имаме 30-годишен период, след който ясно трябва да ясно да заявим какво ще стане след тях. Много плавно сме го договорили по никакъв начин миньорите, работещите в тази сфера и енергийният микс да не пострадат. Ще има Европейски фонд от 100 милиарда евро, който ще подпомогне държавите, които имат повече вредно производство на електроенергия. Имаме необходимо време, за да станат плавно процесите\", обяви премиерът.  Премиерът Бойко Борисов изтъкна, че е запознал председателя на ЕК Урсула Фон дер Лайен с енергийното производство в България и с плановете за следващите години. Министър-председателят отбеляза мястото на ядрената енергия в енергийния ни микс, както и предприетите мерки за гарантиране сигурността на доставките на природен газ. Премиерът Борисов акцентира върху изграждането на интерконектора с Гърция и реализацията на проекта „Балкански поток“.    Попитан от медиите относно Пакета Мобилност, премиерът Бойко Борисов заяви, че се водят разговори и се работи по завеждането на дело. Той беше категоричен, че дискусията по темата не е приключила. Министър-председателят обърна внимание, че пътуването на тежкотоварни машини нагоре-надолу в Европа не само ще натовари транспортните артерии допълнително, но и ще повлияе върху емисиите.    „Тук също има много още детайли, много още компоненти, които трябва да се имат предвид. Защото се оказва, че много от държавите, които най-много натискат и това са богатите държави за зелените сделки, са аутсорсвали своите вредни производства в Китай, Виетнам или други места. Тук идеята да се сложи данък на тези емисии, на вноса на подобни стоки, също не е без смисъл. Защото всъщност, ако произвеждаш нещо, което замърсява въздуха в Китай, Индия или която и да е държава, и след това си внасяш продукта, ти ни се преборил с проблемите в климата“, заяви още министър-председателят.    Премиерът Борисов изрази още веднъж поздравленията си към Борис Джонсън за изборната победа в Обединеното кралство.  „Провели сме преговори, знаем какво трябва да се случи до 31 януари и следващата година ще бъде времето, през което ще се отрегулират взаимоотношенията с Великобритания. Това е добра новина“, коментира министър-председателят.  ", "date": "2019.12.13", "title": "Борисов: Успех е, че в Зеления пакт всяка държава определя енергийния си микс, борихме се за Белене!"}
{"url": "http://epicenter.bg/article/Krasimir-Valchev--Tryabva-da-vazpitame-detsata-predi-vsichko-v-natsionalna-prinadlezhnost-/201466/2/0", "text": "Трябва да възпитаме децата преди всичко в национална принадлежност. От друга страна човешките предизвикателства, пред които сме изправени, са глобални. Ние, като членове на Европейския съюз, който също има свои ценности, трябва да се съобразяваме и с тези от тях, които не противоречат на националните ни ценности. Това каза министърът на образованието и науката Красимир Вълчев по време на форум за гражданското образование и изграждането на ценностната система у младите хора, предаде репортер на Агенция \"Фокус\".    \"Много е трудно да говорим за ценности. Преди 30 години нямахме увереност на какво трябва да възпитаме децата. Днес основните въпроси пред образователната система са два - знаем ли днешните деца, които ще бъдат активни на пазара на труда през следващите 50 години, на какво трябва да ги възпитаме и какви са тези общи ценности, които ще ни обединяват\", подчерта министър Вълчев. Той допълни, че днес все още е трудно да се водят дебати на тема кои са основните ценности, на които трябва да научим младите хора.    \"Видяхме, че имаме безспорния базов списък от ценности, за които сме уверени, че трябва да възпитаваме децата. Приели сме базовите ценности на либералната демокрация. Оттам нататък говорим как да ги съчетаем с колективния интерес\", заяви министърът на образованието и науката.   По думите му образователната система е призвана да бъде основната институция, която да формира ценностите у децата. Той бе категоричен, че трябва да възпитаме децата така, че да бъдат добри хора, да ги възпитаме в уважение и толерантност.    \"Днес живеем във време, в което имаме много фактори на средата, които работят в обратна посока. Децата придобиват много повече информация от екраните, отколкото от училището. Затова трябва да възпитаме децата на граждански ценности\", посочи министър Вълчев.", "date": "2019.12.13", "title": "Красимир Вълчев: Трябва да възпитаме децата преди всичко в национална принадлежност "}
{"url": "http://epicenter.bg/article/Velikiya-magistar-na-Maltiyski-orden-dari-na-Bolnitsata-za-detska-tserebralna-paraliza-unikalen-aparat/201468/2/0", "text": "  Специализираната болница за рехабилитация на детска церебрална парализа \"Света София\" в столицата прие дарение на уникален за България апарат за рехабилитация на децата с помощта на виртуална реалност. Дарението беше представено в присъствието на президента Румен Радев и Великия магистър на Суверенния Малтийски орден фра Джакомо Дала Торе дел Темпио ди Сангуинето. Оборудването е осигурено и инсталирано в специализираната болница от посолството на Малтийския орден у нас, съобщи БТА. Днес имаме възможност да видим част от вашия благороден принос за здравето на българските деца, каза президентът Радев пред Великия магистър, като отново благодари за дарената техника. Радев отбеляза, че болницата е партньор на благотворителната инициатива \"Българската Коледа\" и е оборудвана с високотехнологична апаратура за робот-асистирана рехабилитация. С доставения от вас апарат българските деца ще имат възможност за рехабилитация във виртуална среда, посочи Румен Радев. Той добави, че миналата година е констатиран проблемът, че ограничените по размер помещения в болницата не позволяват да се разгърне пълният потенциал на част от техниката и затова е предложил на управителя на болницата доц. Иван Чавдаров да разработи идеен проект за нова зала, където да се разположат специализираните роботи за обучение по ходене по равен и неравен терен. Проектът вече е готов и президентът се надява той да се реализира със съдействието на Столичната община и на Министерството на здравеопазването.   Радев изказа уважението си към екипа на доц. Чавдаров за тяхната работа и професионализма им при рехабилитацията на децата и добави, че тази година по инициативата \"Българската коледа\" ще се работи за доставянето на високотехнологичен роботизиран уред \"Локомат\".   Повече от 1000 години Малтийският орден се грижи за подпомагане на деца в нужда, каза Великият магистър фра Джакомо Дала Торе дел Темпио ди Сангуинето. Да облекчаваме страданията и да лекуваме болестта на страдащия. Да позволим на хората да водят нормален живот, е основната цел на действията ни, каза Великият магистър и добави, че е много щастлив да открие доставената апаратура \"Нирвана\", предназначена за рехабилитация чрез виртуална реалност. Надявам се благодарение на \"Нирвана\" и на съответното лечение, много деца да оздравеят и да се чувстват добре, каза Великият магистър на Малтийския орден, който пожела в заключение Свята Коледа, изпълнена с радост и щастие. С първия за България уред \"Нирвана\" за т.нар. виртуална рехабилитация, детето участва активно в процеса под формата на игра, която го мотивира да развива двигателните и менталните си способности, обясни пред присъстващите управителят на болницата доц. Иван Чавдаров.", "date": "2019.12.13", "title": "Великият магистър на Малтийски орден дари на Болницата за детска церебрална парализа уникален апарат"}
{"url": "http://epicenter.bg/article/Ivelina-Vasileva--Rabotata-po-Zakona-za-ViK-veche-e-zapochnala-/201471/2/0", "text": "Работата по Закона за ВиК вече е започнала. Това каза народният представител от ПГ на ГЕРБ и председател на Комисията по околна среда Ивелина Василева по време на разискванията за предотвратяване на опасността от воден режим и с необходимостта от инвестиции в инфраструктурата на ВиК сектора с цел подобряване на качеството на услугата. , предаде репортер на Агенция „Фокус“.   „Взимам думата с убеждението, че водните ресурси са ресурси от стратегическо национално значение. Това са ресурси, които са важни за хората, важни са за индустрията, за енергетиката, за земеделието, за опазването на екосистемите в страната. За това въпросите, които ние днес дебатираме са свързани с националната сигурност. Безспорен приоритет номер едно и по смисъла на българското законодателство и убедена съм по наше общо разбиране е осигуряването на питейна вода с добро качество и достатъчно като количество, т.е. осигуряването на качествени и ефективни ВиК услуги“, каза още Ивелина Василева.    Тя обърна внимание, че развитието и управлението на ВиК сектора изискват отговорност, професионализъм, ефективност,добра координация и ясна стратегическа посока.   Взимам думата, за да предложа редакционните промени, които бяха анонсирани от колегата Шишков, защото както и той спомена ние подкрепяме духът на предложението, което е направено от колегите от БСП“, допълни още Василева. Тя поясни, че предложението е свързано с ангажимента, който Народното събрание възлага на министъра на регионалното развитие за разработване на Закона за ВиК.    От ГЕРБ предложиха вместо докрая на април 2020 г. министърът да подготви законопроекта до 15 май 2020 г. да подготви и да обяви за обществено обсъждане проекта на Закон за ВиК. „Работата вече е започнала, има работна група, която работи по вече предложената концепция за този закон. Необходимо е наистина с максимална отговорност да се подходи, имайки предвид, че това е изцяло нов закон“, каза още Василева.", "date": "2019.12.13", "title": "Ивелина Василева: Работата по Закона за ВиК вече е започнала "}
{"url": "http://epicenter.bg/article/Simeon-II--Evropa-nyama--quot-plan-B-quot--izvan-sayuza-/201476/2/0", "text": "Европа няма \"план Б\" извън съюза. С тези думи Симеон II Сакскобургготски коментира ситуацията в Европа на конференция по повод излизането на книгата \"Изграждането на либерална Европа: Проектът АЛДЕ\" на сър Греъм Уотсън у нас.    Либералната мисъл не е само мисъл на нещо ново, което НДСВ и ДПС прегърнаха. В историята ни е имало либерални формации. Либералното е именно начинът, по който може да се съберат повече хора, да има повече диалог и да се справим по един интелигентен начин, коментира Симеон.    \"Стана дума за Брюксел. Той ни докара много положителни неща, моменти, но понякога изпадаме в настроенията, че идват неща от Брюксел и той ни нарежда. Не бива! Ние сме Брюксел, ние сме ЕС. Младите могат да се докажат и да покажат на Европа, че не сме втора или трета ръка европейци, а способни хора, които искат да се върнат в обединението след толкова години на изолация. Като човек, който е бил в изгнание, искам да кажа нещо на Брюксел - че не са имали куража или убеждението да се застъпят за толкова хора, които в момента изпитват лишение или страдание\", продължи той.    \"Радва ме това как се завръща либералната идея. Голяма грешка е, че ако се радикализираш, ще просперираш. Считам, че в толкова сложен момент за Европа трябва нашият глас да се чуе в една главна посока, че Европа няма \"план Б\" извън ЕС. Толкова хора се изживяват сега с различни теории, че ще се разпадне всичко. Бих казал, че това е голяма нелепост. Аз съм стар вече и съм видял много неща. Ако се разпадне, пак ли ще започнем с войни и една разединена Европа? Трябва да подкрепяме тази идея, че сме на правата посока, но не с натрапничави думи, а с логика и това, което сме ние\", каза още Симеон II.  ", "date": "2019.12.13", "title": "Симеон II: Не сме втора ръка в Европа. Ние сме Брюксел, ние сме ЕС!"}
{"url": "http://epicenter.bg/article/Borisov--Nikoy-ne-mozhe-da-zameni-Turtsiya-v-borbata-sreshtu-ID-/201427/2/0", "text": "Българският премиер Бойко Борисов похвали ролята на Турция в борбата с терористите от ИД, като заяви, че никой не може да замени страната в това отношение, съобщи в. \"Сабах\", цитиран от \"24 часа\".    Борисов направи коментара на пресконференция след срещата си с генералния секретар на НАТО Йенс Столтенберг в Брюксел.    Българският премиер подчерта, че геостратегическото местоположение на Турция между двата континента я прави незаменим партньор на НАТО.    \"Никоя държава не може да замени Турция в борбата срещу ИД\", каза той в отговор на въпрос дали България да може да замени Турция в НАТО.    Борисов също така похвали усилията на Турция да предотврати притока на нелегални мигранти към Европа. \"Турция се придържа към споразумението и не е имало нито едно влизане от нелегален мигрант от Турция в България\", каза той.    Българският премиер заяви още, че се противопоставят на санкциите срещу Турция заради закупуването на системи за противоракетна отбрана С-400, произведени от Русия.    \"Не мога да давам съвети на американския Конгрес, но дипломацията трябва да бъде приоритет\", заяви Борисов по повод одобрението на законопроект в Сената на САЩ за налагане на санкции на Турция. Той заяви, че диалогът и дипломацията трябва да бъдат предпочитани пред санкциите.", "date": "2019.12.13", "title": "Борисов: Никой не може да замени Турция в борбата срещу ИД "}
{"url": "http://epicenter.bg/article/Borisov-sprya-kolednite-tarzhestva-za-chinovnitsite--TsIK-si-razdade-tayno-bonusi/201429/2/0", "text": "Коледни тържества в държавните администрации през тази година няма да има. Това е разпоредил лично премиерът Бойко Борисов. Заповедта му е изпратена до всички министерства и държавни учреждения, съобщава \"24 часа\".   Основната причина е да не се харчат излишни пари. По-голяма част от чиновниците сами организират тържествата си. Най-често те се правят в ресторанти, но кувертите плащат от джоба си. В самите учреждения пък досега се правеха скромни тържества в края на някой от дните преди Коледа на по чаша вино.   В същото време ЦИК си раздаде тайничко бонуси за добре свършена работа. Това разкри „Труд” след щателно проучване в Системата за електронни бюджетни разплащания (СЕБРА). Всяко ведомство е длъжно да публикува на сайта си информация от тази система за вида и размера на плащанията, които е направило всеки ден.   Решението е гласувано на заседание на 22 ноември с пълно мнозинство от всички 16 присъстващи членове на ЦИК, без дебати. Взето е въз основа на непублични вътрешни правила за изплащане на допълнително възнаграждение, на базата на непубликувана докладна записка, съставена от неведома работна група.   Отпуснатите суми също са оставени в тайна. По информация на „Труд” бонусите са в размер на около две заплати. На вчерашното си заседание комисията реши да отговори на вестника с колко се е самовъзнаградила по реда на Закона за достъп до обществена информация, тоест в 14-дневен срок, тъй като трябвало да се изготвят счетоводни справки.т.  ", "date": "2019.12.13", "title": "Борисов спря коледните тържества за чиновниците, ЦИК си раздаде тайно бонуси"}
{"url": "http://epicenter.bg/article/Avtobusnite-prevozvachi-zapochvat-protest-ot-dnes/201432/2/0", "text": "Автобусните превозвачи започват протест от днес. Фирмите са недоволни от системата \"бонус-малус\". Те настояват и за промяна в Закона за автомобилните превози, чрез която нерегламентираните превози ще се считат за престъпление.   Магдалена Милтенова от Конфедерация на автобусните превозвачи заяви пред БНТ, че автобусните превозвачи няма да оттеглят исканията си и това, което може да ги накара да преустановят протестни действия, е те да бъдат решени.   Магдалена Милтенова, Конфедерация на автобусните превозвачи: \"Ние няма да оттеглим исканията си. Това, което може да ни накара да преустановим протестни действия, е те да бъдат решени. Това са проблеми, които ние сме поставяли години наред. Знаете, че февруари месец ги бяхме поставили и пред премиера, когато също бяхме обявили протест. Тогава го отменихме, защото се поеха конкретни ангажименти с конкретни срокове да се изпълнят исканията ни. Но всъщност към днешна дата нито един от тези наши проблеми не е решен.\" Милтенова добави още: „Важно е да подчертаем, тъй като излезе в медийното пространство, че протестираме заради тол системата. Това е последното нещо, заради което бихме протестирали в момента. Защото, ако не решим тези проблеми, които сме поставили, няма да имаме нужда от тол система, поради факта, че няма да се движим и няма да извършим превозите, защото ще фалираме.   Основният проблем, който имат превозвачите, според Милтенова, е нерегламентираният превоз на пътници, който трябва да бъде решен спешно чрез инкриминиране на деянието.   Другият проблем е законодателната рамка - промените в Закона за автомобилните превози, които протестиращите искат да бъдат приети.   На 13 януари автобусните превозвачи ще прекратят превозите, ако дотогава не бъдат изпълнени исканията им.", "date": "2019.12.13", "title": "Автобусните превозвачи започват протест от днес"}
{"url": "http://epicenter.bg/article/Advokat--Nalaga-se-modelat--koyto-ima-pari--shte-se-lekuva--koyto-nyama---nyama-da-se-lekuva-quot-/201434/2/0", "text": "Пред БНР адвокат Андрей Дамянов, член на Надзорния съвет на Здравната каса и представител на Националната пациентска организация, заяви, че вече се е запознал с проекта за промени в Националния рамков договор.   „Това, което Касата каза, че не би следвало лекари и пациенти да се притесняват, не е вярно. Предложените промени сочат, че хронично болните няма да могат да бъдат лекувани с повече от две лекарства. Това, което за нас наистина представлява проблем, е , че управляващите посредством Касата се опитват да налагат модела „който има пари, ще се лекува, който няма - няма да се лекува“, заяви адвокат Дамянов в предаването „Преди всички“ на програма „Хоризонт“. Той подчерта, че т.нар. финансиране на НЗОК на практика не е даване на пари: „Това са паричните вноски на българските граждани, които си плащат редовно здравно-осигурителните вноски. Това е насочване на този ресурс, който българският гражданин съвестно плаща от джоба си или работодателят му го заделя и го вкарва в бюджета“.   Според Андрей Дамянов в този си вид Рамковият договор действа против интереса на пациента и на лекуващия го лекар. „НЗОК ще плати само две или максимум три лекарства за този пациент. Знаем много добре какво е състоянието на българския гражданин в масовата си част – той просто няма да може да си позволи да плати останалите лекарства и на практика няма да може да си позволи да се лекува“, коментира адвокат Дамянов.", "date": "2019.12.13", "title": "Адвокат: Налага се моделът „който има пари, ще се лекува, който няма - няма да се лекува\""}
{"url": "http://epicenter.bg/article/Nadya-Klisurska--BSP--75--ot-balgarite-poluchavat-dohodi--blizki-do-praga-na-bednost-/201441/2/0", "text": "„Стряскаща е статистиката за работещите хора в страната – българите са работещи бедни.1 милион и 600 хиляди българи работят на минималната работна заплата. Но в тази сума влизат осигуровките и данък общ доход. Така че гражданите получават реално около половината от заплатата си. Като видим огромния брой на хората с минимална заплата и колко реално получават, ще видим, че около 75% от българите получават доходи, близко до прага на бедност”. Това заяви народният представител от \"БСП за България\" Надя Клисурска пред БСТВ, съобщиха от пресцентъра на БСП.    Тя изрази недоумение от позицията на работодателските организации, които са против увеличението на минималната заплата. Клисурска подчерта, че е нужно минималното възнаграждение да бъде много по-високо.    Народният представител коментира големите различия в стандарта на заплащане между столицата и голяма част от областните центрове в страната: „Средната работна заплата в София надвишава 1700 лв., но в по-малките областни градове е около 800 лв. Това показва голяма разлика в развитието на градовете и изоставането на много от регионите в страната”. Тя допълни, че държавата трябва да намери механизъм, който да повиши доходите равнопоставено.    „Сега беше моментът да се започне реформа на доходите. Тя можеше да помогне на всички работещи и активни хора, избрали да останат в България. ГЕРБ за пореден път не направиха бюджет, подобряващ живота на хората”, каза Надя Клисурска. Социалистът припомни, че управляващите са замразили всички социални плащания -майчинството през втората година, детските надбавки, както и социалните помощи.    „От ГЕРБ отново направиха буфери в бюджета, за да може в края на годината да се натрупа изкуствено създаден излишък, който еднолично Борисов да харчи. Видяхме го по време и на местните, и на европейските избори”, обясни Клисурска.    „На всички ни стана ясно, че оставката на Бисер Петков, беше заради желанието му да бъдат увеличени доходите на социалните работници. От БСП предложихме заплатите на социалните работници да бъдат увеличени с 15% и това наше предложение беше прието. На следващия ден управляващите поискаха оставката на Бисер Петков”, заяви Надя Клисурска. Тя констатира, че управляващите не са могли да преглътнат този факт.  ", "date": "2019.12.13", "title": "Надя Клисурска, БСП: 75% от българите получават доходи, близки до прага на бедност "}
{"url": "http://epicenter.bg/article/Prof--Emil-Botev--Balgariya-e-v-period-na-seizmichno-zatishie-/201442/2/0", "text": "България е в период на сеизмично затишие. Това каза за сутрешния блок „Добро утро, България“ на Радио „Фокус“ сеизмологът проф. Емил Ботев, ръководител на Департамент „Сеизмология“ към Българската академия на науките. Той припомни, че Южна и Югозападна България са районите с най-висок сеизмичен риск в страната, като най-активна е т. нар. Струмска сеизмична зона, където е разположено и Крупнишкото огнище.    „Ние го наричаме така, защото е свързано с един Крупнишки разлом, който е разположен южно от Благоевград, т.е. той е по южния борд на Симитлийския грабен, където преди 115 години – през 1904 година, с регистрирани две земетресения с магнитуд над 7. Едното от земетресенията е с магнитуд почни 8. Това са плитки земетресения, на повърхността на земната кора. Последствията от тях се виждат на кората, за разлика от румънските земетресения. Ако вие погледнете картата на сеизмичната активност за последния месец, ще видите, че и в Румъния стават редовно земетресения с голяма дълбочина“, обясни сеизмологът.    Проф. Емил Ботев уточни, че за последния месец на територията на България са станали само 3 земетресения с възможност за усещане от населението. Съвсем слабо е усетено земетресението в акваторията на Черно море, близо до нос Калиакра, което бе регистрирано преди около две седмици. Според проф. Ботев малкият брой трусове в страната, в сравнение с десетките земетресения на територията на Албания, Южна Гърция и Румъния, показват, че България е в период на затишие, за разлика от началото на миналия век, когато е имало сериозна сеизмична дейност.    „Територията на България е встрани от контактите между двете основни континентални плочи – Югоизточна Европа и Африка. Съответно и движенията са на порядък по-ниски, т.е. десетки пъти по бавно става натрупването на напрежения, водещи до катастрофални земетресения“, каза още проф. Емил Ботев.  ", "date": "2019.12.13", "title": "Проф. Емил Ботев: България е в период на сеизмично затишие "}
{"url": "http://epicenter.bg/article/Hero-Mustafa--Koruptsiyata-e-problem-na-regiona-/201444/2/0", "text": "\"Корупцията не е изолиран проблем, тя е един от проблемите на региона и тя пречи на икономическия растеж, както и на правителствата да развиват своите страни в името на своите народи. Тя дава възможност за радикализация и екстремизъм. Вашите решения трябва да са свързани с опит тя да се премахне тя\".    Това заяви американският посланик в София Херо Мустафа, откривайки международен форум за сигурността на Балканите,      \"САЩ има ангажимент към мира и сигурността на Западните Балкани и интегрирането им в Запада. Това за нас означава членство в ЕС и в НАТО на всички, които имат желание да се присъединят към организацията. Идеята за интеграцията на Западните Балкани е централна идея на американските интереси. Това е част и от европейските интереси, защото трансатлантическото партньорство ни дава възможност да се справим с огромните геополитически предизвикателства\", каза още Мустафа.    Американският посланик припомни важността на провелата се във Вашингтон среща между американския президент и българския премиер, като посочи, че тя е дала нов тласък на двустранните ни отношения.    „Много съм говорила за значението на новия етап, в който се намират България и САЩ в техните взаимоотношения. Нашите ръководители наскоро проведоха историческа среща във Вашингтон и това беше началото на едно стратегическо партньорство, което изведе нашето партньорство на нови нива във всички области. Много важна част от нашето партньорство напоследък е в сферата на сигурността. Г-н Младен Маринов е много важен фактор за нашия успех. Благодарим му за лидерството и дългосрочната подкрепа в сътрудничеството с посолството на САЩ и службите за сигурност и усилията в борбата с организираната престъпност и екстремизма в региона. Особено сме му благодарни за усилията по осигуряване на сигурността по границите. Така нашите държави стават по-безопасни не само САЩ и България, а и целия регион. Срещата днес е още един пример за неговите усилия за обединяването на усилията в региона с цел справяне с някои от най-важни и спешни въпроси, пред които сме изправени“, посочи Мустафа    Вътрешният министър Младен Маринов пък заяви, че обменът на информация е високоинтензивен и в реално време.    \"Радикализацията, независимо от идеологията, е реална заплаха, която подкопава ценности и устоите на закона - добави той. - Необходим е мултидисциплинарен подход и дългогодишни усилия на международно ниво. Следим мрежите на трансграничната престъпност, трансферите на пари, пропагандата в интернет\".  ", "date": "2019.12.13", "title": "Херо Мустафа: Корупцията е проблем на региона "}
{"url": "http://epicenter.bg/article/Balgariya-izgubi-bitkata-za-paketa--quot-Mobilnost-quot--/201445/2/0", "text": "Българските шофьори с подкрепата на евродепутати и министри протестираха няколко пъти в България и в Брюксел  Водачите на тежкотоварни камиони ще могат да спят не повече от 45 часа в кабините, а през останалото време в хотел, който трябва да се плаща от работодателя. Освен това ще трябва да се връщат в страната си, където е регистрирано превозното им средство, поне веднъж на 4 седмици, независимо къде се намира то. Такова е постигнатото споразумение по пакета \"Мобилност\" между Европейската комисия, Европарламента и Съвета на ЕС, предаде от Брюксел кореспондентка на БНР.    Камионите пък ще трябва да се връщат в държавата, в която е регистрирана фирмата, поне веднъж на 8 седмици.    Според председателката на Транспортната комисия в Европарламента Карима Дели така се слага край на фирмите \"пощенски кутии\".    \"Въпреки натиска на много страни и техните представители в Европейския парламент ние никога не сме се отказвали от каботажа и спечелихме тази битка\", казва Дели.    Сред страните, които се съпротивляваха най-яростно, бе България - и особено нейните евродепутати Ангел Джамбазки (ВМРО) и Андрей Новаков (ГЕРБ).    Камионите и микробусите трябва да бъдат оборудвани с т.нар. \"умни тахографи\", които да отчитат международните операции, първите - до 2025-а, а вторите - до 2026-а година.    Потвърдено е обаче изключването на командироването на транспортните работници от общата директива за командироването.  ", "date": "2019.12.13", "title": "България изгуби битката за пакета \"Мобилност\" "}
{"url": "http://epicenter.bg/article/Korneliya-Ninova--Kolkoto-po-silno-ni-atakuvat--tolkova-poveche-vyarvam--che-sme-na-prav-pat-/201446/2/48", "text": "По покана на партийната организация в Полски Тръмбеш, председателят на БСП Корнелия Нинова участва в отбелязването на 100-годишнината от основаването на организацията. Тя поздрави членовете на БСП с успеха на местните избори и им пожела здраве и сили да продължават все така, съобщиха от пресцентъа на партията.    “Вие сте една от най-силните ни организации. А избраният за пети мандат Георги Чакъров - емблематичен кмет за БСП. Хората ви вярват, защото работите за тяхното добруване“, заяви Нинова.    “Нека почитаме всички преди нас, които са дали сили, енергия, а някои и живота си за каузата”, каза още тя.    По думите й тези 100 години партията е имала и успехи, и трудни моменти. Била е изправяна пред изпитания. Според Нинова това, което я е поставяло винаги на верния път, е мъдростта и честността на членовете и симпатизантите.    “Така е и днес, когато постоянно сме атакувани от провокации и стоим пред предизвикателства. Знайте, че вие сте силата на партията. Вие и никой друг може да чертае бъдещето й”, подчерта лидерът на левицата. Тя продължи, че през последния месец БСП е обвинявана в най-грозното нещо в политиката - задкулисни договорки с ГЕРБ.    “Всичките ни усилия в последните три години да посочим пагубното управление на Борисов и да дадем алтернатива се пренебрегват с лъжи и манипулации. Били сме се договорили с Борисов за субсидията. Защо ни били подкрепили? Ами питайте ги тях защо са си променили позицията, защо питате нас? Нашата е ясна и официална от самото начало: един лев държавна субсидия и финансиране от бизнеса означава икономически интереси да диктуват политиката”, обясни Нинова.    Тя припомни, че от левицата са се обърнали към европейските институции и са получили подкрепа.    “Внесохме официално предложение и толкоз. Постоянно се внушава, че партията е разцепена. Нека първо да видим кой е партията. Аз не съм, Националния съвет не е, вие сте партията. Вие разцепени ли сте?”, попита Нинова и получи отговор от присъстващите “не”.    “Спорим в Националния съвет. За какво? Да сте чули да спорим за плоския данък или за преизчисляване на пенсиите - не. Спорим кой да води бащина дружина. Е и краят на този спор се вижда. Вие ще го решите съвсем скоро. Всеки от вас ще гласува за избор на председател и който и да е, той ще води партията. Колкото по-силни стават атаките към нас, толкова повече вярвам, че сме на прав път. Важно е да не губите вяра и да бъдете смели”, каза още председателят на БСП.    Нинова се срещна и с кметове на населени места и общински съветници от левицата, с които обсъдиха подготовката за зимния сезон и проблемите в малките населени места. Най-младият сред тях бе новоизбраният кмет на с. Павел - 25-годишната Ирена Трендафилова.  ", "date": "2019.12.13", "title": "Корнелия Нинова: Колкото по-силно ни атакуват, толкова повече вярвам, че сме на прав път "}
{"url": "http://epicenter.bg/article/Tsveta-Karayancheva-sabra-bivshite-predsedateli-na-parlamenta-v-navecherieto-na-Koleda-/201447/2/0", "text": "Председателят на Народното събрание Цвета Караянчева събра снощи бившите председатели на парламента, съобщиха от пресцентъра на НС.    С инициативата си в годината, когато отбелязваме 140 години от Учредителното събрание и от приемането на Търновската конституция, тя иска да постави началото на традиция в навечерието на Коледа председателите на законодателната институция да демонстрират приемственост и колегиалност.    В срещата участваха Александър Йорданов, Благовест Сендов, Огнян Герджиков, Борислав Великов, Георги Пирински, Цецка Цачева, Михаил Миков.    Председателят на парламента Цвета Караянчева връчи на всеки почетен плакет „140 години Учредително народно събрание“.    Надявам се 12.12. да бъде датата, на която и в бъдеще ще се събират председателите на парламента, отбеляза Цвета Караянчева.  ", "date": "2019.12.13", "title": "Цвета Караянчева събра бившите председатели на парламента в навечерието на Коледа "}
{"url": "http://epicenter.bg/article/Miyat-bulevardi-i-ulitsi-v-Sofiya-kato-myarka-za-podobryavane-na-chistotata-na-vazduha-/201448/2/98", "text": "\"Възложих измиване на основни булеварди и улици. Положителните температури позволяват миене, което е една от мерките за подобряване на чистота на въздуха.\" Това заявява кметът на София Йорданка Фандъкова, цитирана от пресцентъра на Столична община.    София ще спести 2 210 000 лв. от решението на МОСВ да намали размера на отчисленията за депониране, които се заплащат от общините, обяснява градоначалникът.    \"Предлагам на общинския съвет тези допълнителни средства да бъдат пренасочени за допълнително миене и метене в план-сметката за почистване на София\", информира още кметът на София.  ", "date": "2019.12.13", "title": "Мият булеварди и улици в София като мярка за подобряване на чистотата на въздуха "}
{"url": "http://epicenter.bg/article/Borisov-chestiti-izbornata-pobeda-na-Boris-Dzhonsan-/201449/2/0", "text": "Честитих изборната победа на Борис Джонсън и консерваторите. Това написа премиерът Бойко Борисов във Фейсбук.    Вярвам, че ще продължим да работим добре заедно и ще поддържаме сътрудничество между България и Великобритания на високо ниво, споделя още министър-председателят.  ", "date": "2019.12.13", "title": "Борисов честити изборната победа на Борис Джонсън "}
{"url": "http://epicenter.bg/article/MVR--Prez-2020-g--izticha-validnostta-na-nad-2-249-711-lichni-dokumenti-na-balgarski-grazhdani-/201451/2/0", "text": "Предвид изтичане на валидността на над 2 249 711 лични документи на български граждани през идната година се очаква натоварване в обслужването на хората, които ще посетят звената за издаване на нови лични документи. В тази връзка Дирекция „Български документи за самоличност“ въвежда следните промени в организацията на работа,    - Всички с постоянен адрес на територията, обслужвана от съответната областна дирекция, могат да подават заявления за издаване на нови документи за самоличност във всяко едно от звената \"Български документи за самоличност\" на територията на дирекцията. Това важи и за жителите на столицата с постоянен адрес в града – заявления за документи може да се подават във всяко районно управление на СДВР.    - В рамките на работното време на съответните звена, гражданите могат да направят избор на по-удобно или предпочитано от тях звено, различно от това по постоянния им адрес. Съответно готовите документи се получават в същото звено, където е подадено заявлението.    - Граждани, които притежават валиден електронен подпис, могат да ползват и услугата издаване на лична карта и/или паспорт чрез електронните административни услуги и да ги подадат онлайн на адрес: https//e-uslugi.mvr.bg.    По електронен път може да се подаде заявление за подмяна на повредено, унищожено, изгубено или откраднато СУМПС с ново свидетелство със същата валидност.    - Създадена е възможност, служителите от звената „Български документи за самоличност“ да осъществят организиран прием на заявления за лични документи от държавни институции, общински администрации, кметства, големи предприятия/фирми на територията на съответната област (СДВР, ОДМВР и ДБДС), като за това е необходимо да има постъпило искане. Приемането ще се извършва на място от служителите с мобилна биометрична станция.    Статистиката на Дирекция „Български документи за самоличност“ сочи, че в цялата страна през 2020 г. изтичат 2 249 711 лични документи, от които 996 257 лични карти; 630 666 паспорта и 622 свидетелства за управление на моторно превозно средство.        Данните сочат, че само за седмицата 25 – 29 ноември за цялата страна приетите заявления са в пъти по-малко от тези, които ще се приемат през 2020 г., което дава възможност на българските граждани сега да подновят изтичащите им лични документи без да се налага да чакат на опашки.    От дирекцията уточняват, че те могат да се възползват и от възможността преди изтичане на срока на валидност, да подават заявления за смяна на лични карти, паспорти и свидетелства за управление на МПС. Така ще спестят време за извършването на административната услуга и ще избегнат по-голямото струпване на хора (образуването на опашки).      - Крайният срок за подаване на заявление за подновяване на лична карта е 30 (тридесет) дни, след датата на изтичане на валидността на личната карта. Можете да подадете заявление за подмяна и преди да е изтекъл срокът на валидност.    - Родители на дете, навършило 14–годишна възраст, са задължени в 30 (тридесет) дневен срок от навършване на възрастта, да подадат заявление за издаване на лична карта. Заявлението се подава в присъствие на детето и на един от родителите.    - При неспазване на срока за издаване на лична карта или подмяна на вече издадена, но с изтекъл срок на валидност, се налага глоба в размер от 20 до 150 лева. Санкцията е валидна и за родител, не направил необходимото да издаде лична карта на детето си.    - При неспазване на тримесечния срок за връщане на паспорт или заместващ го документ, след изтичане на неговата валидност се налага глоба в размер от 20 до 150 лева. Санкцията е валидна и за родител.    Подробности за адресите, работното време и натоварването в звената „Български документи за самоличност” в страната може да се получат от интернет страница на съответната областната дирекция на МВР.  ", "date": "2019.12.13", "title": "МВР: През 2020 г. изтича валидността на над 2 249 711 лични документи на български граждани "}
{"url": "http://epicenter.bg/article/Borisov-zove-Radev-da-kazhe-kogo-e-vozila-kolata-na-NSO--blasnala-dete--VIDEO-/201452/2/0", "text": "\"НСО е под юрисдикцията на президентството. Не смея да се меся. Що се отнася до инцидента с детето, е хубаво по-бързо да излезе информацията. Трябва коректно да се каже кой е бил в колата. Сравнете прессъобщенията от катастрофа с Караянчева и вчерашния инцидент. Тогава жълти, фалшиви медии казваха, че гавазите на Борисов са виновни.\" Това заяви пред журналисти премиерът Бойко Борисов преди заседанието на Европейския съвет в Брюксел.    Вчера кола на Националната служба за охрана блъсна 14-годишно дете в София. По-късно стана ясно, че колата е обслужвала президентството, с нея е бил закаран на адрес секретар на Румен Радев.    \"Всеки кара кола и на всеки може да се служи. Трябва да се каже на кой е колата и кой я е карал. Обществеността не бе информирана навреме и коректно\", коментира още президентът.    Премиерът коментира и инцидента с евродепутата Ангел Джамбазки, който бе засечен да кара след употреба на алкохол.    „Аз няма какво да се разграничавам понеже той беше сред конкурентите ни на изборите в София, а и е евродепутат от друга политическа сила. Тук мога да кажа, че това, което МВР е трябвало да направи, това, което повелява закона са го направили в пълния обем. Спрели са го, санкционирали са го, взели са проби с дрегер, включително и във ВМА, така че той ще понесе всичките си последствия“, посочи още той.    „Знаете, който ме познава, аз капка алкохол не пия и съм голям противник на всеки, който си позволи да пие и да се качи да кара. Разочарован съм много от г-н Джамбазки, даже думата разочарование е много малко. Винаги съм го харесвал като политик, много работа ни е свършил на България, като такъв. Както казват българите „власите на край Дунава се давят“. С един подобен инцидент си нанасяш такава щета, че не знам дали ще можеш да се възстановиш. Това е работа на ВМРО да вземе своите решения“, добави още Бойко Борисов. ", "date": "2019.12.13", "title": "Борисов зове Радев да каже кого е возила колата на НСО, блъснала дете (ВИДЕО)"}
{"url": "http://epicenter.bg/article/Mariya-Gabriel--Iska-mi-se-sredstvata-po--Erazam---da-badat-otvoreni-kam-Zapadnite-Balkani/201455/2/0", "text": "\"Би ми се искало средствата от програмата „Еразъм +“ да бъдат отворени към Западните Балкани. Образованието е онази основа, която ще позволи да надграждаме\". Това каза еврокомисарят по въпросите на иновациите, научните изследвания, културата, образованието и младежта по време на дебат в зала „Изток“ на Народното събрание на тема „Западните Балкани – ясна пътна карта за бъдещето“, предаде Агенция „Фокус“.    „От 2014 досега 40 хил. човека от Западните Балкани са се възползвали от мобилност в рамките на програмата „Еразъм“, отчете еврокомисарят.  Тя посочи, че 84 проекта за изграждане на капацитет в областта на висшето образование са реализирани. „Разбира се, че това допринася за интернационализацията на университетите, за подобряване на универсалните ключови умения, да има по-добри възможности за заетост. За мен все още това не е достатъчно. Надявам се, че ще съумеем заедно с ЕП и държавите членки този път да защитим бюджета на програмата „Еразъм +““, заяви Габриел.    Мария Габриел обърна внимание, че предложението на ЕК е за двойно увеличение на бюджета от 15 млрд. евро на 30 млрд., а ЕП е още по-амбициозен и настоява за тройно увеличение. „Аз ще остана реалист, за мен това, което би ми се искало тези средства да бъдат отворени към Западните Балкани. Програмата да стане по-приобщаваща“, заяви Габриел.    \"Темите образование, научни и изследвания и иновации могат да убедят младите хора и хората в региона да живеят с европейската идея в сърцето си. Те могат да убедят младите хора и хората в региона да живеят с европейската идея в сърцето си.\", каза още евродепутатът.    „Мисля, че е много важно ние като ЕК също ясно да заявим, че въпреки невъзможното решение този октомври, за нас приоритет остават Западните Балкани. Искрено се надявам следващите месеци да станем свидетели на положителни решения отноно стартирането на преговорите за Република Северна Македония и Албания. В досегашното ми качество на комисар по цифрова икономика и общество сте ме чували много да говоря за цифровата програма за Западните Балкани. Ще продължа да следя отблизо нейното развитие. Радвам се, че имаме много конкретика за хората от региона. Когато имаш драстично спадане от 70 % на цените на роуминга, когато говориш за регионална киберакадамия, когато има дигитални и иновационни хъбове, където малките и средните предприятия и селските райони имат перспектива, това е нещо, което ме изпълва с удовлетворение“, каза Габриел.    „Днес ще се спра на темите образование, научни изследвания и иновации в рамките на новия ми ресор. Говорим за теми, които са пряко свързани с нашето ежедневие. Говорим за теми, които могат да убедят младите хора и хората в региона да живеят с европейската идея в сърцето си“, допълни Габриел. По думите ѝ тук има отворени възможности, включително за тези, които желаят да усъвършенстват знанията и уменията си и които искат да допринесат за културния и научния потенциал на Европа.  „По този начин заедно и с таланта на Западните Балкани да се справяме с глобални предизвикателства, пред които сме изправени. Ще наблегна най-напред на няколко ключови теми. Със сигурност научните изследвания и иновациите предлагат един положителен политически дневен ред. Той е пътят към създаване на работни места и икономическо развитие. Със сигурност политическите въпроси ще продължават да имат своята важност“, каза още еврокомисарят.    Мария Габриел посочи, че има няколко много добри стартови позиции. „Когато говорим за научните изследвания и иновациите и днес между Западните Балкани и ЕС има изключително добро сътрудничество. Новата програма за научни изследвания и иновации дава още по-добри такива възможности. Предвидили сме специален инструмент „Разпостранение на върхови постижение“, което е схема позволяваща на Западните Балкани да се възползват в максимална степен от засилена мобилност в рамките на програмата „Хоризонт Европа“ и засилено сътрудничество. Разбира се, че това е свързано с възможността да има повече инвестиции в научните изследвания и иновациите. Когато и ние като ЕС предлагаме повече инструменти на тяхно разположение, можем да дадем по-различен старт. Изтичането на мозъци е тема, която засяга всеки един. В региона имаме цели части, които са засегнати. Това, което можем да направим е не да заставим талантите да останат в региона и страната си, а да им дадем на разположение инструменти, финансови и достъп до мрежи, които да ги накарат да направят своя избор“, обясни още Габриел.", "date": "2019.12.13", "title": "Мария Габриел: Иска ми се средствата по „Еразъм +“ да бъдат отворени към Западните Балкани"}
{"url": "http://epicenter.bg/article/Avramova--Tol-taksata-ne-e-problem-za-avtobusnite-prevozvachi-i-za-tezhkotovarnite-prevozi/201456/2/0", "text": "Приемам стачката на автобусните превозвачи като опит за показване на проблемите, които трябва да бъдат решени. Това каза министърът на регионалното развитие Петя Аврамова пред журналисти в Народното събрание за тол системата, предаде репортер на Агенция \"Фокус\".    \"Аз приемам тази стачка на автобусните превозвачи като опит за показване на проблемите, които трябва да бъдат решени. Категорично смятам, че тол таксата не е проблем както за автобусните превозвачи, така и за всички тежкотоварни превози, които трябва да заплащат на база изминато разсотяние. Обществото също потвърди с направеното от нас проучване, че подкрепя тази реформа и този модел на таксуване\", каза още Аврамова.    Според нея проблемите, които имат автобусните превозвачи са от друго естество. \"Първо, нерегламентираните превози. Това е тема, по която трябва да се работи. Второто, което притеснява превозвачите са дългосрочните договори, които имат с общините. Там мое лично мнение е, че може да се помисли за промяна в Закона за обществените поръчки и възможност при такова форсмажорно обстоятелство, каквото е въвеждане на задължителна тол такса за автобусните превози, те да имат възможност за актуализация на тези дългосрочни договори\", каза още Аврамова. Тя обърна внимание, че тарифите са намалени значително почти наполовина таксите за използване на републиканската пътна мрежа след диалог.    \"До 1 март ще въведем тол системата. Смятам, че с общи усилия постепенно ще въведем и ще заработи нашата система за таксуване\", допълни още министърът.", "date": "2019.12.13", "title": "Аврамова: Тол таксата не е проблем за автобусните превозвачи и за тежкотоварните превози"}
{"url": "http://epicenter.bg/article/Marinov--Kolata-na-NSO--blasnala-dete--se-e-pridvizhvala-samostoyatelno--shofyorat-e-bil-sam/201458/2/0", "text": "Автомобилът на НСО, блъснал 14-годишното момче, се е придвижвал самостоятелно, а шофьорът е бил сам, по данни на колегите не е имало охранявано лице в автомобила. Това каза министърът на вътрешните работи Младен Маринов пред журналисти във връзка с инцидента с автомобил на НСО, който блъсна 14-годишно момче на бул. „Драган Цанков“ в столицата, предаде репортер на Агенция „Фокус“.    Министърът заяви, че двете пътнотранспортни произшествия с малолетни във вчерашния ден нямат свързаност помежду си.    „Имаме две катастрофи с непълнолетни, които са различни една от друга и с различни извършители. По отношение на пътнотранспортното произшествие, настъпило с автомобил и водач на НСО, разследването вече се води от Военна прокуратура понеже те са компетентни по отношение на служителите на НСО. Последната информация за пострадалото дете е, че е с черепно-мозъчна травма, гръдна травма и счупена ключица. Докторите го водят с опасност за живота, като последната информация е, че е настъпило определено стабилизиране на неговото здравословно състояние“, добави още Младен Маринов.   Във връзка със заловения да шофира в нетрезво състояние евродепутат Ангел Джамбазки министърът на вътрешните работи каза - \"Спазена е процедурата от служителите на МВР, дадена е възможност, както във всички такива случаи, на водача да даде съответно кръв за извършване на кръвна проба\".    „Мисля, че в този случай кръвта е дадена в болнично заведение в Самоков, би трябвало да е изследвана в Окръжна болница“, посочи Маринов.", "date": "2019.12.13", "title": "Маринов: Колата на НСО, блъснала дете, се е придвижвала самостоятелно, шофьорът е бил сам"}
{"url": "http://epicenter.bg/article/Parlamentat-vazlozhi-na-MRRB-da-izgotvi-Zakon-za-ViK-do-15-may-2020-g--/201477/2/0", "text": "Парламентът възложи на МРРБ да изготви Закон за ВиК до 15 май 2020 г., предаде Агенция „Фокус“. Идеята е до тази дата законът да бъде обявен за обществено обсъждане. Такъв проект на решение приеха народните представители в края на разискванията за предотвратяване на опасността от воден режим.    Разискванията бяха инициирани от ПГ на „БСП за България“ и в тях участва министърът на регионалното развитие Петя Аврамова.  Заедно с искането за разисквания от БСП внесоха и проект на решение. От опозицията предлагаха законът да бъде внесен в Народното събрание в срок до 31 април 2020 г., както и в срок до 30 септември 2020 г. министърът да предложи на Министерски съвет и актуализация на Стратегията за развитие на ВиК сектора.    По предложение на ГЕРБ проектът на решение на социалистите обаче претърпя редакция. От ГЕРБ предложиха вместо докрая на април 2020 г. до 15 май 2020 г. министърът да подготви и да обяви за обществено обсъждане проекта на Закон за ВиК. По предложение на ГЕРБ министърът на регионалното развитие ще трябва да информира два пъти годишно през юни и декември Народното събрание за напредъка по изпълнението на плана за действие по изпълнение на мерките по стратегията за развитието на ВиК за периода 2014 и 2023 г. и при необходимост да предложи на МС актуализация на стратегията.", "date": "2019.12.13", "title": "Парламентът възложи на МРРБ да изготви Закон за ВиК до 15 май 2020 г. "}
{"url": "http://epicenter.bg/article/Petya-Avramova--Zakonat-za-ViK-shte-bade-razraboten--a-debatat-za-vodnite-pomoshti-predstoi-/201478/2/0", "text": "Законът за ВиК ще бъде разработен, а дебатът за водните помощи предстои. Това каза министърът на регионалното развитие Петя Аврамова по време на разискванията за предотвратяване на опасността от воден режим и с необходимостта от инвестиции в инфраструктурата на ВиК сектора с цел подобряване на качеството на услугата, предаде Агенция „Фокус“.   Тя обърна внимание, че основните насоки и постановки са запазване на публичния характер на ВиК инфраструктурата, прилагане на регионалното предлагане на услуги, като една административна област да има една асоциация на ВиК , един ВиК оператор, регулиране в отрасъла и запазване на социалната поносимост. Това, което беше коментирано в този дебат за социалната поносимост към момента КЕВР е независимият орган, който определя цената на водата в различните ВиК асоциации. Тази цена не надхвърля социалния праг. Тук стои въпросът, ако ние регулираме цената и тя под прага на социална поносимост за различните области, трябва ли да освободим цената, за да подпомагаме социално бедните или трябва да държим регулирана цена, която да е поносима за всички. Това е дебат, който предстои. В новия закон ние предвиждаме да се запази социалната поносимост, а дебатът за водните помощи предстои“, допълни още Аврамова.    По отношение на Перник , министърът посочи, че нивото в язовир „Студена“ е ниско. „Факт е, че Перник има нужда от воден режим, за да запазим този ресурс за по-дълго време“, обясни още Аврамова. Според нея въпросът е как ще се планират водните ресурси във времето, които ВиК операторите да ползват. „В момента се изграждат язовири. Изграждаме язовир „Луда Яна“, вече е пуснат в експлоатация язовир „Пловдивци“. Със заем от Световната банка ремонтираме и язовир „Студена“, включително и язовирната стена“, допълни още министърът. Министърът призова да не се сатанизира ВиК дружеството в Перник.    „Темите наистина са взаимно свързани и реформата в един сектор трябва да бъде разгледана като част от една обща реформа. Ако ВиК сектора черпи води от водоизточниците, то трябва голямата тема за водните ресурси и тяхното управление да бъде в дневния ред както на правителството, така и на Народното събрание.    Това, което казахте всички вие и обсъдихте почти цялата гама от стратегически документи, стратегия, Закон за ВиК, само няколко думи за стратегията. Смятаме, че тя е добре разработен документ, в който са участвали много политически сили в годините. Смятаме, че на този етап не е необходимо нейното променяне“, заяви още министърът.  Тя обърна внимание, че тази стратегия има висока оценка от ЕК.", "date": "2019.12.13", "title": "Петя Аврамова: Законът за ВиК ще бъде разработен, а дебатът за водните помощи предстои "}
{"url": "http://epicenter.bg/article/VMRO--Bratya-ot-Makedoniya--ne-prekalyavayte--/201480/2/0", "text": "Зоран Заев изрази в македонска медия очакване, че България ще трябва да „преодолее въпроса с македонския език“. Изявлението му идва след т.нар. харта за македонския език на т.нар. Македонска академия на науките и изкуствата. Въпросната харта е провокативна и ненаучна и закономерно срещна възражение от страна лингвистите в БАН. Всичко това става на фона на съзнателното блокиране на работата на смесената комисия по историческите въпроси – заради политизирани тези на историци от Скопие. Това се посочва в позиция на ВМРО.    ВМРО не иска и не бива да се меси в научни спорове, но припомня на премиера Заев, че България отдавна е преодоляла „проблема“ с езика, на който се говори в Северна Македония и нищо повече няма да „преодолява“. Освен това, в международното право не съществува акт като „признаване на език“. Ние сме признали независима Македония – първи в света. С това сме признали нейното право на конституция, в която официално Скопие може да нарече езика си както иска. Това обаче няма как да промени факта, че това е български език.    Ние отдавна сме приложили формулата „съгласно Конституцията на Република Северна Македония“. Тази формула показва уважението ни към конституционното право на Македония да ползва свой етикет. Езиците отдавна са политически етикети. Днес в бивша Югославия се създават всякакви етикети за езици, които по същество са еднакви. В цяла Европа е така. Не се знае дали езикът в Галисия е испански, португалски или... галисийски. Нито се знае дали във Валенсия говорят валенсиански, или това е същият каталунски. Прусаци и баварци трудно се разбират. Самите сърби признават, че трудно схващат шопските и торлашки диалекти в Поморавието – които, впрочем, също са български говори.    За никого няма съмнение, че различните македонски наречия, върху които през 40-те години административно е кодиран „език“, също са български говори. Членуването, липсата на падежи, идентичният синтаксис – това са повече от явни белези на българския език. Дори диалектната фонетика и ритъмът на езика са същите. Да, лексиката днес е често различна. Но с просто око се вижда, че е това е нарочен и задъхан опит за внос на думи или ползване на архаизми, сърбизми и турцизми, само и само да се постигне различно звучене. Да не е прозорец, а да е джам, да не е бутилка, а да е шише и т.н. За да разберат по-лесно това наречие, хората от България днес обикновено с усмивка се сещат как са говорили бабите им.    Сред българите в Беломорска Македония, например, през 50-те години са официално разпространявани учебници с друг опит за създаване на книжовна норма. Нейното единствено различие спрямо книжовния български е кажи-речи само „со“ и „во“ вместо „с“ и „в“, както и преминаването на „я“ в „е“ в думи като „дедо“, „млеко“ и т.н.    Да казваш, че в Македония има някакъв различен език от България е все едно да казваш, че в Косово има някакъв различен език от Албания. Разбира се, в Косово не е имало „академици“, които няколко десетилетия да работят съзнателно за политическото отделяне на говора на хората от двете страни на границата.    Впрочем Заев най-добре знае това: той е от Струмишко – този край точно последен бе отнет от България, по силата на Ньойския диктат. До ден днешен, когато роднините и съгражданите на Заев отидат в други части на Македония, със сигурност още ги питат дали са „бугари“.    Всъщност, отговорът на тази въпрос в цяла Македония е „да“. Защото македонец и българин са две думи за едно и също. Затова и нашият призив към братята ни от другата страна на границата е: не прекалявайте! Знаем, че при Вас са предизборни времена и България често е ползвана като тема. Знаем, че ситуацията е тежка. България винаги дава всичко за Македония, нищо в замяна на иска. Търпим претенциите на политиците в Скопие, защото искаме най-доброто за обикновените хора в Македония. Искаме те да имат бъдеще в ЕС. Това, което пречи на европейското бъдеще на Северна Македония, са именно подобни претенции. Още веднъж: не прекалявайте!", "date": "2019.12.13", "title": "ВМРО: Братя от Македония, не прекалявайте! "}
{"url": "http://epicenter.bg/article/RZI--Vodata-v-Pernik-otgovarya-na-kontroliranite-fiziko-himichni-i-mikrobiologichni-pokazateli-/201489/2/0", "text": "За периода 9 декември -13 декември са взети 42 проби от водопроводната мрежа на Перник и населени места, захранвани от язовир \"Студена\", съобщи Регионалната здравна инспекция, предаде БТА.   От тях 19 са от детски градини и ясли; 2 от училища; 1 от болница, 1 от диализен център и 2 от водоноски. Останалите 17 проби са от пунктове за мониторинг, определени в зоната на водоснабдяване.   Всички проби отговарят по контролираните физико-химични и микробиологични показатели.   Водният обем на язовир \"Студена\" продължава да спада и днес е 4 230 000 куб.м при капацитет 25 519 100 куб.м.", "date": "2019.12.13", "title": "РЗИ: Водата в Перник отговаря на контролираните физико-химични и микробиологични показатели "}
{"url": "http://epicenter.bg/article/-Zaharieva--Balgariya-podkrepya-zadalbochavaneto-na-partnyorstvoto-mezhdu-ES-i-ChIS-/201491/2/0", "text": "България подкрепя задълбочаването на партньорството между Европейския съюз и Организацията за Черноморско икономическо сътрудничество (ЧИС), заяви вицепремиерът и министър на външните работи Екатерина Захариева на срещата на външните министри от ЧИС. Това съобщиха от пресцентъра на Министерството на външните работи.    С днешния форум в Атина приключва гръцкото председателство на организацията и то се поема от Румъния. Преди Гърция, в първата половина на 2019 година, председател на ЧИС бе България.    “Фактът, че три държави-членки на ЕС - България, Гърция и Румъния, председателстват последователно организацията, вече се отразява положително на сътрудничеството между ЕС и ЧИС. Приветствам усилията и на международния секретариат на ЧИС, който успя да привлече 2 млн. евро финансиране от ЕС за тригодишен проект за координиране на изследванията във водите на Черно море”, заяви още Захариева.    “Гръцкото председателство на ЧИС даде своя принос за засилване на ефективността на организацията и продължаването на усилията за реформирането й – каза външният ни министър. - Различните събития от календара на председателството доказаха актуалността на мисията на ЧИС: да работи за икономическата и социалната стабилност на нашия регион.”    В изказванията си редица държави благодариха на Българското председателство на ЧИС, включително и на Парламентарната асамблея на организацията, за приноса в политиките по създаване на работни места, по подобряване на транспортната свързаност и възможностите за търговия, включително за избягване на двойното данъчно облагане.", "date": "2019.12.13", "title": "Захариева: България подкрепя задълбочаването на партньорството между ЕС и ЧИС "}
{"url": "http://epicenter.bg/article/Sluzhiteli-na-MOSV-i-MRRB-shte-badat-obvineni-v-bezstopanstvenost-zaradi-krizata-v-Pernik/201495/2/0", "text": "Министерството на околната среда и водите (МОСВ) и Министерството на регионалното развитие и благоустройството (МРРБ) не са направили необходимото, за да бъде избегната кризата с водоснабдяването на Перник. Това е заключението от проверката на Окръжната прокуратура, съобщи БНР.   Служители на двете министерства може да бъдат подведени под отговорност за безстопанственост, каза говорителят на Окръжната прокуратура Николай Цветков: “От събраните материали може да се направи основателно предположение за извършено такова престъпление и от страна на служители на министерствата, областен управител и кмет. Същите бяха изпратени на специализираната прокуратура, за да се прецени дали има извършено престъпление, и евентуално, образуване на досъдебно производство\".   Освен в Перник, воден режим има в още шест града на страната.", "date": "2019.12.13", "title": "Служители на МОСВ и МРРБ ще бъдат обвинени в безстопанственост заради кризата в Перник"}
{"url": "http://epicenter.bg/article/Ramadan-Atalay--Na-horata-ot-Pernik-ne-im-tryabva-zakonoproekt--a-pitat-za-voda-/201496/2/0", "text": "На хората от Перник не им трябва законопроект, а питат за вода. Това каза народният представител от ПГ на ДПС Рамадан Аталай по време на разискванията за предотвратяване на опасността от воден режим и с необходимостта от инвестиции в инфраструктурата на ВиК сектора с цел подобряване на качеството на услугата, предаде репортер на Агенция „Фокус“.    Той посочи, че не само водният сектор, а и енергетиката са надпартийни.    \"Има определен период от време, когато определена политическа формация взима управлението и носи отговорност за това. За състоянието на водния сектор сигурно определени грешки имаме и ние от предишните управления, но за сегашните грешки от периода от тези 10 години, отговорност носите вие\", обърна се Рамадан Аталай към депутатите от ГЕРБ.    Той посочи, че не знае по какъв начин се водят разговорите в Министерски съвет.    \"Нямате ли връзка с МОСВ, с МВР? Колеги, ситуацията с водния сектор, добре, че е колегата от БСП ни просвети, иначе бяхме непросветени, ситуацията е много тежка. Тя няма да се реши с магическа пръчка. Изпуснати са ред години. Тези години, последните 10, за които вие носите отговорност и в момента ни обяснявате, че ще внесете законопроект, ама на хората не им трябва законопроект. В Перник питат за вода\", допълни още Рамадан Аталай.  ", "date": "2019.12.13", "title": "Рамадан Аталай: На хората от Перник не им трябва законопроект, те питат за вода "}
{"url": "http://epicenter.bg/article/Lekarite-i-NZOK-se-dogovoriha-da-otpadnat-ogranicheniyata-za-lechenie-na-hronichno-bolni/201497/2/0", "text": "Лекарите и представители на Здравната каса са се договорили да отпаднат предложенията, които ограничават лечението на хронично болни, съобщи NOVA. Новите правила създаваха проблеми в три посоки - с ограничаване на броя на лекарствата, които лекарите могат да изписват на хронично болните пациенти, със сроковете, за които могат да се изписват лекарства в рецептите и с профилактичните прегледи. След разговори двете страни по договора са взели решение тези текстове да отпаднат.   \"Няма да има такова нещо, остава старият текст, с пояснение, че трябва да се спазва Наредба 4, т.е. да не се глобяват лекари, когато изпишат лекарство на пациент, което надвишава с една или две таблетки месеца, защото в крайна сметка е важно на тримесечие или шестмесечие как се отчита лекарствената терапия\", заяви председателят на Българския лекарски съюз Иван Маджаров.   „Категорично се договорихме да е възможно общопрактикуващият лекар да назначи изследвания, т.е. да направи профилактичен преглед на пациент, който го е потърсил по друг повод. Не е редно да се карат пациентите да идват специално за профилактичен преглед при положение, че са посетили своя личен лекар”, каза още той.   С 209 гласа „за“, 22 „против“ и 8 „въздържал се“ делегатите на 71-ия извънреден Събор на Българския лекарски съюз дадоха мандат за подписване на Националния рамков договор за 2020-2022г., съобщиха от пресцентъра на съюза. През следващата седмица Управителният съвет на БЛС продължава разговорите с НЗОК. Предстои и официалното подписване на договора за периода 2020-2022, като БЛС се надява договорените параметри да бъдат стриктно спазвани. ", "date": "2019.12.13", "title": "Лекарите и НЗОК се договориха да отпаднат ограниченията за лечение на хронично болни"}
{"url": "http://epicenter.bg/article/Yotova-shte-bade-gost-na-100-godishninata-na-Narodno-chitalishte--Emil-Shekerdzhiyski---1919-g--v-Sofiya/201498/2/0", "text": "На 14 декември вицепрезидентът ще бъде гост на честването на 100-годишнината от създаването на Народно читалище „Емил Шекерджийски – 1919 г.“ в София, съобщиха от прессекретариата на държавния глава.   Тържеството ще се проведе от 16.00 часа в зала „Ерусалим“ в Еврейския културен дом.", "date": "2019.12.13", "title": "Йотова ще бъде гост на 100-годишнината на Народно читалище „Емил Шекерджийски – 1919 г.“ в София"}
{"url": "http://epicenter.bg/article/Arestuvaha-boytsi-na-IDIL--podgotvyali-teroristichni-ataki-v-Moskva/201493/7/0", "text": "В Москва са арестували бойци на терористичната групировка ИДИЛ, планирали терористични актове, съобщава Федералната служба за сигурност, цитирана от БГНЕС.   В рамките на операцията са задържани двама руски граждани и три лица от страни от Централна Азия. Те са имали намерение да извършат терористични актове, съобщава полицията.   По време на обиска за иззети средства за комуникация с инструкции от емисари на ИДИЛ. Открито е и скривалище, в което е имало автомат „Калашников”, пистолет „Макаров”, боеприпаси и самоделно взривно устройство. Ръководителят на Федералната служба за сигурност Александър Бортников съобщи, че от началото на годината специалните служби в Русия са разкрили 78 огнища на международни терористи и са успели да предотвратят всички опити за терористични атаки. По данни на Националния комитет по борба с тероризма са предотвратени 50 престъпления от терористичен характер.", "date": "2019.12.13", "title": "Арестуваха бойци на ИДИЛ, подготвяли терористични атаки в Москва"}
{"url": "http://epicenter.bg/article/Fon-der-Layen-i-Sharl-Mishel-prizovaha-Velikobritaniya-da-ratifitsira-skoro-Brekzit-sdelkata-/201502/7/0", "text": "Председателят на Европейския съвет Шарл Мишел и председателят на Европейската комисия Урсула фон дер Лайен призоваха в петък Обединеното кралство да ратифицира \"възможно най-скоро\" Споразумението за оттегляне, договорено от предишното правителство на Борис Джонсън с ЕС, след като Консервативната партия спечели голямо мнозинство на проведените в четвъртък парламентарни избори.    Изказвайки се на съвместна пресконференция в Брюксел, новите лидери на ЕС отбелязаха, че двустранните отношения в бъдеще трябва да се основават на \"равнопоставеност\".    Фон дер Лайен подчерта, че трябва да се зачитат правата на европейските граждани във Великобритания, докато Шарл Мишел добави, че се надява, че \"ще бъде възможно запазването на силното стратегическо партньорство\" между ЕС и Обединеното кралство.    Междувременно ЕС допълнително потвърди мандата на Европейската комисия и на основния Брекзит преговарящ Мишел Барние, за продължаване на преговорите с Великобритания.    Според г-жа Урсула фон дер Лайен времето е \"изключително кратко\", за да се одобри споразумението за новите отношения на ЕС с Великобритания преди края на 2020 година.    \"Ние се стремим към нулеви митнически тарифи, нулеви квоти и нулев дъмпинг. Това е много важно за нас\", посочи тя пресконференцията, след като британският премиер Борис Джонсън спечели убедителна победа на изборите във Великобритания и обеща, че Брекзит ще бъде факт на 31-ви януари догодина.    \"Ние се справяме с предизвикателството, че времето е много кратко. Имаме 11 месеца за договаряне на едно много широко преговорно поле\", посочи Урсула фон дер Лайен. \"И не става въпрос само за търговия, но говорим и за образование, транспорт, риболов, много, много други области са включени в портфолиото, което трябва да бъде договорено\".    Германският канцлер Ангела Меркел пък заяви, че сега Обединеното кралство ще стане нов конкурент на прага на Европейския съюз.    Изказвайки се на пресконференция след срещата на върха на ЕС в Брюксел, тя добави, че развитието по отношение на вчерашните избори във Великобритания може да бъде \"укрепващо\" за съюза.    Търговските преговори след Брекзит между ЕС и Обединеното кралство ще бъдат \"интензивни\" и споразумението трябва да бъде договорено \"бързо и точно\", отбеляза г-жа Меркел.    От своя страна френският президент Еманюел Макрон посочи, че победата на консерватора премиер Борис Джонсън в общите избори на Обединеното кралство носи \"яснота\" за Европа и за Великобритания.    Той също така предупреди Великобритания, че колкото повече решава да дерегулира своята икономика след Брекзит, толкова повече ще загуби достъп до пазара на Европейския съюз.    \"Не мисля, че можете да имате силна връзка с единния европейски пазар със съществени регулаторни разлики в областта на климата, околната среда, икономическите или социалните регулации\", отбеляза Макрон на пресконференция в Брюксел.", "date": "2019.12.13", "title": "Председателите на ЕС и ЕК призоваха Великобритания да ратифицира скоро Брекзит "}
{"url": "http://epicenter.bg/article/ES-se-nadyava-da-priklyuchi-pregovorite-za-badeshtite-otnosheniya-s-Velikobritaniya-do-kraya-na-2020-g-/201510/7/0", "text": "Председателите на Европейския съвет и на Европейската комисия Шарл Мишел и Урсула фон дер Лайен изразиха днес надежда преговорите за бъдещите отношения между ЕС и Великобритания да бъдат завършени до края на следващата година, предаде БТА. Не целим приключването на бъдещите преговори в този срок на всяка цена. Първата необходима стъпка сега е британският парламент да одобри постигнатото споразумение за оттегляне, поясни Мишел. Очакваме парламентът в Лондон да се произнесе възможно най-скоро, добави той. По неговите думи ЕС ще се стреми към продължаване на прозрачността в преговорите, като отбеляза необходимостта от запазване на единството в Общността.   Надяваме се да запазим силната стратегическа връзка с Великобритания, каза Мишел и определи победата на британския премиер Борис Джонсън във вчерашните избори като \"ясна\".   Фон дер Лайен добави, че ЕС ще се стреми да договори занапред безмитният режим с Лондон да се запази, като отбеляза важността страните да преговарят равнопоставено. По нейните думи се очаква британският парламент да се произнесе по споразумението за оттегляне до края на януари, като в същия срок ЕС ще подготви рамката на преговорите за бъдещите отношения.   Готови сме за следващата стъпка, искаме отношенията на ЕС с Великобритания да останат възможно най-близки. Това не е краят, а началото на отлични бъдещи съседски отношения, каза председателят на ЕК. По нейните думи Великобритания и ЕС са изправени пред много общи предизвикателства, за чието решение споделят общи интереси, подходи и ценности.   Фон дер Лайен изрази очакването двете страни да подходят към предстоящите преговори зряло, в дух на добросъседство и да постигнат възможно най-много договорености до края на идната година.", "date": "2019.12.13", "title": "ЕС се надява да приключи преговорите за бъдещите отношения с Великобритания до края на 2020 г."}
{"url": "http://epicenter.bg/article/Zhertvite-sled-pozhara-na-ruskiya-samoletonosach-stanaha-dve/201511/7/0", "text": "Две станаха жертвите след пожара на руския самолетоносач „Адмирал Кузнецов”. Днес издирвателната група е открила тялото на изчезнал по време на огнената стихия вчера, съобщиха в комюнике от руския Северен флот, цитиран от БТА.   По-рано беше съобщено, че един моряк е загинал, докато се е борел с пламъците. Пострадалите при пожара са най-малко 10, посочва Франс прес.   Пожарът е започнал в 10:16 часа московско време и е бушувал цяла нощ. Към 08.00 часа московско време днес е бил потушен. \"Адмирал Кузнецов\" е единственият руски самолетоносач. Пожарът избухнал докато той бил на ремонт.  ", "date": "2019.12.13", "title": "Жертвите след пожара на руския самолетоносач станаха две"}
{"url": "http://epicenter.bg/article/Angela-Merkel--Velikobritaniya-shte-bade-konkurent-na-praga-ni-/201512/7/0", "text": "Германският канцлер Ангела Меркел предупреди в петък, че Великобритания ще бъде икономически \"конкурент на прага ни\", след като напусне Европейския съюз, цитират думите й AFP и \"Фокус\".    Меркел заяви това, след като британският премиер Борис Джонсън спечели голяма победа на изборите, обещавайки незабавно да извърши Брекзит.    ЕС се притеснява от напрегнатия график за постигане на търговска сделка и високопоставени европейски представители подчертаха, че ще настояват Великобритания да спазва европейските норми, за да се изготви споразумението.    \"Пред прага ни ще има конкурент ... това също може да ни насърчи да бъдем по-бързи в решенията си\", каза германският лидер.    Някои привърженици на Брекзит искат Джонсън да направи Великобритания „Сингапур на Темза“ с ниски данъци и малко регулации, след като напусне блока, което води до опасения в Брюксел от снижаване на изискванията по отношение на трудовите, екологичните и други стандарти.    По-рано Меркел предложи близко сътрудничество и приятелство на оглавяваната от Борис Джонсън Великобритания, след като лидерът на торите постигна оглушителна победа на парламентарните избори в четвъртък.    „Поздравления за чистата изборна победа Борис Джонсън. Очаквам с нетърпение бъдещото ни сътрудничество за приятелско и близко партньорство между нашите страни“, заяви Меркел чрез съобщение, публикувано от нейния говорител в Туитър.  ", "date": "2019.12.13", "title": "Ангела Меркел: Великобритания ще бъде конкурент на прага ни "}
{"url": "http://epicenter.bg/article/Nikola-Stardzhan--Boris-Dzhonsan-nyama-mandat-da-izvede-Shotlandiya-ot-ES-/201516/7/0", "text": "Премиерът на Обединеното кралство Борис Джонсън \"няма мандат да изведе Шотландия от Европейския съюз\", заяви в петък първият министър на Шотландия и лидер на Шотландската национална партия (SNP) Никола Стърджън и добави, че шотландските избиратели потвърдиха в трети поред избори от 2017-а година насам, че искат да останат в ЕС, предават Ройтерс и БНР.    Стърджън също така призова за трансфер на по-големи правомощия на шотландския парламент, за да може Шотландия да реши сама да проведе втори референдум за независимост. Тя отбеляза, че две точки остават решаващи за Шотландия: провеждане на втори референдум за независимост и оставане на в ЕС.    Първият министър подчерта: \"Ще защитя Шотландия от това, което се страхувам, че ще бъде дълбоко вредно правителство на торите\" и добави, че консерваторите на Борис Джонсън нямат мнозинство в Шотландия, въпреки че са спечелили изборите в Обединеното кралство.    Според Стърджън сега Шотландия трябва да реши бъдещето си и отбеляза, че нейната администрация в Единбург ще повдигне този важен въпрос още през следващата седмица, за да има пълни законови правомощия за свикване на нов референдум за независимост.    Шотландската национална партия успя да се представи по-добре на вчерашните избори в Обединеното кралство, като увеличи броя на местата си в британския парламент до 48 или с 14 повече от предишния парламентарен вот.    Британският премиер Борис Джонсън се противопоставя на провеждането на поредния референдум за независимостта на Шотландия, след като страната гласува да остане в Обединеното кралство при гласуване през 2014 година.  ", "date": "2019.12.13", "title": "Никола Стърджън: Борис Джонсън няма мандат да изведе Шотландия от ЕС "}
{"url": "http://epicenter.bg/article/Putin-pozdravi-Boris-Dzhonsan-za-izbornata-pobeda-i-izrazi-zhelanie-za-konstruktiven-dialog/201520/7/97", "text": "Руският президент Владимир Путин поздрави Борис Джонсън за преназначаването му като британски премиер и изрази желание за конструктивен диалог след категоричната победа на консерваторите на предсрочните парламентарни избори във Великобритания, предаде Франс прес, цитирана от БТА.   \"Убеден съм, че развиването на конструктивен диалог и пълноценното сътрудничество в различни сфери би било в интерес на страните ни и на целия европейски континент\", се казва в изявлението на Путин.   Той пожела на британския премиер успех в отговорната му работа като ръководител на правителството.  ", "date": "2019.12.13", "title": "Путин поздрави Борис Джонсън за изборната победа и изрази желание за конструктивен диалог"}
{"url": "http://epicenter.bg/article/Tramp--Informatsiyata-za-postignata-targovska-sdelka-s-Kitay-e--quot-napalno-pogreshna-quot--/201522/7/96", "text": "Президентът на Съединените американски щати Доналд Тръмп опроверга \"Уолстрийт джърнъл\" от четвъртък, че е договорена търговска сделка между САЩ и Китай, определяйки тази информация като \"напълно погрешна\", предава БНР.    \"Тиражираната от \"Уолстрийт джърнъл\" информация за договорена с Китай търговска сделка е напълно погрешна, особено по отношения на тарифите. Фалшиви новини. Те трябва да намерят по-добър информатор!\", написа Тръмп в Туитър.    В четвъртък водещото финансова издание обяви, че САЩ са предложили на Китай да намалят съществуващите тарифи с 50% (за 360 млрд. долара) и че Вашингтон ще отмени планираното за 15-и декември въвеждане на допълнителни мита за близо 160 млрд. долара върху вноса на китайски потребителски стоки.    Самият Тръмп заяви вчера: „Близо сме до голяма търговска сделка с Китай“. \"Приближаваме се много до голяма търговска сделка с Китай. Те я желаят, както и ние!\", написа тогава Тръмп в Туитър.    Малко по-късно снощи дори беше тиражиран информация, че президентът Тръмп е одобрил по принцип \"първата фаза\" на търговската сделка с Китай, която му е била представена от американските търговски преговарящи по време на среща в Белия дом,    Днешното опровержение от страна на Тръмп обаче парира позитивната инвеститорска настройка на Уолстрийт, като и трите водещи фондови индекса дори стартира петъчната търговия със слаби понижения, преди да опита отново да излязат на \"зелена територия\".    Около половин час след началото на търговията индексът DJIA се повишава слабо с 25 пункта (с 0,11%) след първоначално понижение с 41 пункта (с 0,2%), широкият индекс S&P500 нараства с 0,16%, а технологичният Nasdaq Composite - с 0,32%, след като и те отвориха с леки загуби между 0,1% и 0,2%.    Междувременно обаче Китай потвърди снощната информация, че страната е договорила \"първа фаза\" на търговската сделка със САЩ.    Китайският заместник-министър на търговията Ван Шоувън потвърди, че е постигнато споразумение със САЩ относно текста на \"първата фаза\" от търговската сделка. Като част от споразумението, Вашингтон ще започне да премахва тарифите за китайски стоки поетапно, каза той.    \"Китай вярва, че като водещи икономики в света, Китай и САЩ трябва да имат предвид по-големите интереси, свързани с двустранното търговско споразумение\", обясни той и добави, че това е в \"основен интерес\" и за останалия свят.    \"Споразумението е в съответствие с задълбочаването на реформите в Китай и неговата политиката на отваряне\", заключи Ван Шоувън.    Сделката ще защита законните интереси на китайските фирми при тяхната дейност в САЩ и ще доведе до нарастване на доверието на световните капиталови пазари, допълни китайският представител.    Според него и двете страни са се споразумели да завършат последните преговорни етапи възможно най-бързо, включително превод и преглед на сделката от юридическа гледна точка възможно най-скоро.    Ван Шоувън отбеляза, че двете страни са се договорили да преговарят за конкретната церемония по подписване на споразумението.    Той също така подчерта, че Китай е взел решение да отмени новите тарифи, които трябваше да влязат в сила в неделя, като изрази надежда, че и САЩ ще изпълнят поетите ангажименти за отмяна на митата върху вноса на китайски стоки за близо 160 млрд. долара.    Китай също така ще започне да внася американска пшеница, ориз и царевица в рамките на договорените квоти.    Близкото до китайската комунистическа партия издание Global Times пък информира, че текстът на договореното със САЩ споразумение включва девет глави, включително за правата на интелектуална собственост, трансфер на технологии, за вноса на американски хранителни и селскостопански стоки, за финансовите услуги, валутните курсове и тяхната прозрачност, разширяване на търговията, двустранна оценка, уреждане на спорове и окончателно споразумение.    Това допринесе за ново нарастване на основните американски фондови индекси с между 0,22% и 0,47%.  ", "date": "2019.12.13", "title": "Тръмп: Информацията за постигната търговска сделка с Китай е \"напълно погрешна\" "}
{"url": "http://epicenter.bg/article/Rekordno-kolichestvo-narkotitsi-hvanati-na-letishteto-v-Istanbul--VIDEO--/201526/7/0", "text": "Над 1,7 тона наркотици са открити на летището в Истанбул. Това съобщиха източници от силите за сигурност на Турция, цитирани от Анадолската агенция и Нова тв.    По информация на медията дрогата е била предназначена за САЩ и е с приблизителна парична стойност 70 милиона турски лири (12 милиона долара).    Наркотичните вещества са били доставени от Индонезия и са открити от специално обучени кучета.    Това е най-голямото количество нелегална дрога, иззета някога на всяко турско летище.  ", "date": "2019.12.13", "title": "Рекордно количество наркотици хванати на летището в Истанбул (ВИДЕО) "}
{"url": "http://epicenter.bg/article/Pravnata-komisiya-na-Kamarata-na-predstavitelite-glasuva-za-impiychmant-na-Tramp-/201527/7/96", "text": "Контролираната от Демократическата партия правна комисия на Камарата на представителите одобри повдигнатите обвинения в злоупотреба с власт и възпрепятстване на разследването от президента Доналд Тръмп, което прави почти сигурно, че той ще се превърне в третия в историята американски президент, който ще бъде подложен на тази процедура.    Дълбоко разделената Комисията по правни въпроси на Долната камара на Конгреса гласува с 23 срещу 17 гласа по напълно партийна линия (демократи срещу републиканци), одобрявайки първото от двете повдигнати обвинения за импийчмънт, чрез което се обвинява Тръмп в злоупотреба с власт чрез неговия офис, оказвайки натиск върху Украйна за разследване на евентуален съперник на президентските избори през 2020-а година в лицето на Джо Байдън, предават Ройтерс и БНР.    Правната комисия подкрепи и второто повдигнато обвинение също с 23 на 17 гласа, според което Доналд Тръмп е възпрепятствал Конгреса при разследването на скандала в Украйна, като е наредил на служителите на администрацията да не съдействат при разследването за импийчмънт.    Камарата на представителите, където демократите имат мнозинство, вероятно ще одобри и двете обвинения през следващата седмица (преди коледните празници), завършвайки по този начин процедурата по импийчмънт. Това ще се окаже първото подобно гласуване на импийчмънт на американски президент в една от двете камари на Конгреса на САЩ от 1998-а година насам.    След очакваното успешно гласуване в Камарата на представителите, до няколко седмици процедурата по импийчмънт ще бъде изпратена в Сената (Горната камара на американския Конгрес). Сенатът, който е с мнозинство на републиканците, обаче едва ли ще гласува, за да признае президента за виновен и да го отстрани от неговия пост.    Лидерът на мнозинството в Сената - републиканецът Мич Макконъл заяви по-рано тази седмица, че процедурата по импийчмънт на Доналд Тръмп ще започне през януари, ако преди това тя бъде одобрена от Камарата на представителите.  ", "date": "2019.12.13", "title": "Правната комисия на Камарата на представителите гласува за импийчмънт на Тръмп "}
{"url": "http://epicenter.bg/article/Stolichnata-biblioteka-vrachva--Godishni-nagradi-2019--/201469/6/0", "text": "Библиотеката на София организира церемония по връчване на „Годишни награди“ на Столична библиотека 2019 Писател на годината & Читател на годината 2019 г. Това съобщиха от пресцентъра на Столична община.    Ще бъдат раздадени награди за: читател на годината, писател на годината, партньори и медии, популяризирали дейността на библиотеката.     –   (най-четен автор на художествена литература) с „Жажда“, „Хавра“ и „18% сиво“.     съвременни български писатели в библиотеката са:       –      Най-четен автор на научна и научно-популярна литература –  , „Секретното дело за лагерите“, „Тайните фалити на комунизма“ и „Тодор Живков“.    В топ 10 на най-четените автори на научна и научно-популярна литература са:       – Радостина Николова с поредицата за „Мотовете“.    В топ 10 на най-четените съвременен детски писатели са:      Читателската аудитория на библиотеката се увеличи от 30 435 през 2014 г. до 58 600 през 2019 г. Читателите до 28 години са 30 851, а над 28 години – 27 749. За 11 месеца на 2019 г. софиянци са заели за дома 470 846 книги. През 2019 г. в Библиотеката на София беше открита VR стая в Детския център и реновирана комфортна заемна за възрастни.    Читателите на Столична библиотека избират най-четените писатели въз основа на статистика от електронния каталог.                          Гостите ще могат да видят най-новото дарение от внука на Константин Стоилов – Константин Чипев: „История на българите“ от Константин Иречек, „Веда словена“ от Стефан Веркович, първо издание, „Български народни песни“ от братя Миладинови, първо издание 1861 г., списание „Читалище“, 1870 и др.    С нас ще бъдат носители на миналогодишни награди на Столична библиотека, членове на Обществения съвет, журналисти, издатели, писатели, медии и наши партньори, като акад. Георги Марков, Николай Овчаров, Георги Константинов, проф. Михаил Неделчев, Мирела Иванова, Владимир Левчев, Марин Бодаков и др.    Церемонията ще се състои на 17 декември 2019 г., вторник, от 12:00 ч. в Мраморното фоайе на Столична библиотека, ет. 1, пл. „Славейков“ 4.  ", "date": "2019.12.13", "title": "Столичната библиотека връчва „Годишни награди 2019“ "}
{"url": "http://epicenter.bg/article/TASS---Golemiyat-brat-vinagi-proshtava--Zashto-Rusiya-i-Balgariya-se-karat-/201486/11/33", "text": "„Трудностите в строителството на тръбопровода „Балкански поток“, шпионски и хакерски скандали, спорове за съветската история, взаимно изгонване на дипломати, арест на проруски активист. 2019-та година беше трудна в отношенията между Москва и София.   Общественото мнение там е разделено между привържениците на самостоятелната политика и проевропейския курс, съгласуван с Брюксел. Но инициативата принадлежи на тези, които гледат на Русия скептично“, пише ТАСС в обширен обзорен материал за българо-руските отношения през 2019 година, представен от Агенция \"Фокус\" без редакторска намеса.        Ключовият проект за руските интереси в България е тръбопроводът „Балкански поток“, по който през 2021 година трябва да започнат доставки на газ за Южна Европа. Особеността на магистралата е, че тя ще бъде положена в обход на Украйна, което ще позволи да се избегнат транзитните преговори с Киев.   имаше надежда „Потокът“ да започне работа от края на 2019 г., но датите за откриване бяха отложени за края на 2020 г.    Полагането на тръбите в България в срок бе възпрепятствано от съдебния спор около италианско-саудитския консорциум Arcad. През април компанията бе обявена за победител в търга за строителството им, но скоро това решение бе отменено по бюрократични причини: Arcad не представи навреме документацията пред местния газотранспортен оператор. Изгодният договор автоматично отиде при конкурентите от фирмата GDEB, което предизвика претенции от страна на Arcad.      Забавянето стана повод за студената размяна на мнения между София и Москва, принудена да продължи трудния пазарлък с украинците.    „Очевидно под натиск отстрани (в България) работят толкова бавно. Да видим как ще се реализира в бъдеще този проект на българска територия.      От България отговориха студено:  , като се позова на трудностите, свързани с необходимостта да се спазват „процедурите на Европейския съюз“.    „Чисто политически на Русия не й харесва, че България е толкова лоялен и силен член на НАТО и ЕС“, смята Борисов, който реши да пренесе разговора на съвсем друго ниво.     Владимир Путин получи покана от Борисов да инспектира работата лично и уверения, че тя вече е набрала скорост.    От гледна точка на Русия, забавянията изглеждат подозрителни, но не е задължително да става въпрос за недружелюбно отношение на българите, смята Екатерина Шумицкая, изследовател в отдела за европейски политически изследвания на ИМЕМО РАН, а по-скоро за тяхната политическа слабост. В много отношения България е заложник на обстоятелствата.     София не винаги има пълнотата на политическите възможности. България се опитва да развие своите интереси в рамките на Европейския съюз. Но това е трудно. Най-типичният пример е сривът на плановете за строителство на газопровода „Южен поток“. „България не успя да го отстои, а Германия, напротив, успешно осъществява своя„ Северен поток 2“ през всички необходими инстанции, тъй като политическата тежест на Берлин е несравнимо по-голяма“, отбелязва експертът.    За България това означава: тя е готова да бъде приятел с Русия, но само ако не е нужно да жертва нещо за това.      През пролетта на 2018 година изглеждаше, че София е готова да гради отношения с Москва и на други принципи.    „Когато правителството на Бойко Борисов се отказваше от „Южен поток“ то разчиташе на отстъпки от страна на Брюксел, на някаква значителна компенсация, но получи много малко. Допълнително изиграха своята роля проруските настроения в България.   Премиерът Борисов, който така или иначе има повече пълномощия от държавния глава, не можеше да не отчете промените и беше принуден да направи отстъпки“, заяви пред ТАСС завеждащият сектора по етнополитически и междудържавни конфликти към Европейския институт на РАН Павел Кандел.    Последваха молби от България да се преиграе всичко: да се прокара през територията й нов газопровод вместо нереализирания „Южен поток“.   В името на отношенията с Москва София жертва трансатлантическа солидарност.    Официалното помирение се състоя в Москва, където       каза тогава Борисов. На разговорите в Кремъл те се върнаха към друг изоставен в средата на десетилетието проект: изграждането на атомна електроцентрала в Белене, от който София се отказа, въпреки че атомните блокове за нея вече бяха произведени и доставени на получателя.      „Но ситуацията отново се влоши.   нужни са връзки, за да се отстояват интересите в Брюксел, а София няма такива“, коментира пред ТАСС Шумицкая, споменавайки европейските фондове, които България черпи средно по 2% от своя БВП. В тази ситуация кавгите с Европейската комисия не са в интерес на премиера Борисов и неговия екип. Освен това остава задната мисъл: загубите, които възникват при скъсване на връзките с Русия, с късмет, могат да бъдат компенсирани от Брюксел.    През 2019 г. България се върна към политическа линия, която може само да предизвика раздразнение в Москва. От края на лятото неприятните инциденти следват един след друг с главозамайваща честота.  , поставяйки под съмнение причината за провеждането й.    „Съветската армия донесе на народите от Централна и Източна Европа половин век репресии, задушаване на гражданското съзнание, деформира икономическото развитие и ги изолацира от динамиката и процесите на развитите в европейски страни“, се казва в съобщението на българското външно министерство.   след това пуснат под гаранция, но с ограничение на правата: процесът все още продължава.     той беше служител на дипломатическата мисия, за когото се твърди, че се опитва да получава държавни тайни. Дипломатът беше изгонен от страната.   Властите установиха, че той е използвал електронна поща, регистрирана на руски ресурс, и е извършил кибератака в навечерието на закупуването от София на партида военна техника от американска компания. „Политическите мотиви в този случай са напълно възможни. Така че можете да се досетите“, коментира случая на Бойков българският вътрешен министър Младен Маринов.      Но настоящите разногласия все още не са най-ниската точка в руско-българските отношения.    , заяви пред ТАСС Юрий Квашнин, завеждащ сектора за изследвания на ЕС към ИМЕМО РАН.    „Преди няколко години липсваше и това. Българската страна все пак демонстрира интерес, обективно за нея е изгодно да получава ресурси по удобна схема в обход на Украйна“. Квашнин счита, че трудностите, които възникват между Русия и България, са проявление на по-обща тенденция.     Това е въпрос на разпределяне на пълномощията. Брюксел настоява, че взаимодействието с големи трети страни трябва да се координира на общоевропейско ниво. Някои страни се опитват да заобиколят това изискване и се договарят отделно, но това не се получава при всички,“ отбелязва той.     дори и това да не намира отражение в настоящата политика. „Що се отнася до Русия, общественото мнение се разделя на около 50 до 50“, казва Шумицкая.    „Въпреки това разликите в поколенията също са очевидни: страната ни е много по-симпатична на възрастните хора, а мислите на младите хора са насочени към Европа“.     за което казват, че е „позитивно“ спрямо Русия.    „Повечето граждани на България смятат Русия за приятелска страна, свързана с нас не само исторически, културно и икономически, но и политически. Ние не сме променяли своето отношение: гледаме на вас, като на надежден партньор, а не враг или опонент и се обявяваме против изкривяването на миналото“, заяви пред руската агенция евродепутатът от БСП Петър Витанов.    Въпреки позицията на действащите власти, българските социалисти продължават да отбелязват деня на освобождението на България от съветската армия на 9 септември 1944 година.  ", "date": "2019.12.13", "title": "ТАСС: „Големият брат винаги прощава“: Защо Русия и България се карат "}
{"url": "http://epicenter.bg/article/Mirela-Kostadinova--Hristo-Tsokev-prav-u-nas-risuva-goli-mazhki-tela/201494/11/105", "text": "Около 1873-1874 г. Христо Цокев се захваща с портретуването на мъртъвци, хора на смъртен одър и починали вече, рисувани като живи. Някои от тях са правени с молив, а други с боя. Безпаричието топи четката на художника в смъртта, за да я рисува не по-зле отколкото живота. От този му период са картините „Илия Виденлиев“, „Марийка Добрева“, „Мъртвец със свещ“, „Мъртвец с фес“, „Портрет на Марийка Цонева Видинлиева (известна още като „Момиче, което пише“ и „Ученичка). Последната спомената работа е на починалото от скарлатина момиче, когата е едва на 14 години. Детето е рисувано от Цокев след смъртта му по фотография. По волята на скръбните родители е изобразена като ученичка, която държи перодръжка с едната ръка, а другата е подпряло върху книги. На масата има мастилница. Детето гледа от портрета с чистите си тъмни очи. Косата му е сплетена в плитка. Облечена е с червена рокля, върху която блести бяла якичка, а под нея виси кръст. По пръстите на момичето се виждат четири златни пръстена и старинни обици на ушите. Този портрет излъчва необяснима тъга... Христо Цокев е роден на 3 май 1847 г. в габровските колиби Цокювци, от където идва и фамилното му име. Баща му Иван Банков Цокев е буден човек, макар да няма образование. Изработва чехли. Баща му, дядото на Христо, имал някога къща и земи в Трявна, но през 1798 г. кърджалии и даалии нападат и опожаряват селото и те се преселват с други тревненци в Габрово. Майката на бъдещият художник – Станка, е родена около 1820 г. Семейството има пет деца, четири от тях са момчета и едно момиче. Второто им дете Христо е целунато от дарбата.   Години преди да рисува платната си Христо Цокев учи в Светогорския метох. Отива с габровски поклонници на полуостров Атон и остава като послушник в Хилендарския манастир. В тази обител има богата библиотека със стари илюстровани евангелия и църковни книги, високохудожествени стенописи и икони. Тук е оставил майсторлъкът си художникът от Самоковската школа Захари Зограф. Момчето се наслаждава на стенописите му в Съборната църква на Великата лавра „Свети Атанасий“ и иконите му за иконостаса на църквата „Свето Преображене“.   През 1860 г. монасите решават да изпратят един калугер в Русия за милостиня. Мъжът взема със себе си Христо. Игуменът вижда способностите на момчето и го благославя да замине, за да получи художествено образование в Русия. Знае, че той никога вече няма да се върне в Хилендар, но едва ли предполага, че той ще стане един от големите възрожденски художници.   Животът му поспира за известно време в Киевско-Печорската лавра, където е покалугерен с името Харлампий, а по-късно подписва работите си с Дмитрий Йоаннов (из Болгар). Той сам пожелава да остане тук, където се намират известни живописни и мозаични ателиета, в които работят опитни иконописци и зографи, оказали силно влияние върху руското изкуство. До 1877 г. Христо учи в живописната школа на Лаврата, където се работи по натура. Тук той живее седем години и за тях той няма да сподели с никого в живота си. Разкалугерил се, а това си е за страх от евентуално порицание от хората и неприятности с църквата, на която той особено държи.   В родния си град разказва след години, че е престоял в Московското училище за живопис, склуптура и архитектура от тринадесетата си до двадесет и шестата си година и това е минавало за истина през живота му. Никой не обръща внимание, че е невъзможно да бъде приет в Московското училище само на тринадесет години.   В Киевско-Печорската лавра Христо Цокев създава „Портрет на монах от Киево-Печорската лавра“ , „Портрет на архимандрит Арсений Москвин“ и „Портрет на стара жена“. Вероятно има и други работи, които не са известни. Бяга от това свято място и без никакви средства заминава за Москва.   Тук се обръща за помощ към московски фабрикант. Христо идва в Москва, за да се запише в класа по портретна живопис в Московското училище. Той вече има сериозни портретни работи, които носи от Лаврата. Покровител му става Хлудов, който му е приятел и го подкрепя финансово. Помощ му оказва Одеското българско настоятелство, но истинският му финансов стълб е стипендията от Славянското благотворително общество.   През есента, захвърлил вече расото, започва обучението си в художественото училище в Москва. Там преподават известни майстори живописци. След шестгодишно изучаване на работата върху жанрови портрети, свободни жанрови композиции, автопортрети и пейзажи Цокев пише молба до Съвета, че след толкова време и два получени сребърни медала моли да бъде удостоен със званието „свободен художник“.   От този му период е гипсовата глава на Херакъл оценена от Пукирьов с петтица, правена е в трети курс. Работи редица гипсови отливки, което е част от учебната програма. Преподавателите държат на академичната работа. Христо рисува с черна креда – рисунката се смята за основа на академичното творчество.   В Московското училище се учи да рисува гола мъжка фитура. Женските актове тогава не се рисуват. От тях са останали седем негови етюда. Единият е с маслени бои върху платно, а другите шест са правени с черна и бяла креда. От тях са датирани „Гола мъжка фигура с тояга“, „Композиция от две голи мъжки фигури“, „Мъжки акт“, „Етюд на голо полулегнало мъжко тяло“, „Етюд на изправен гол мужик“, „Етюд на гол младеж“. „Композиция от две голи мъжки фигури“, рисувана с черна и бяла креда и получила оценка четири от преподавателя му и „Боргезкият воин“ са едно от най-големите му постижения в академичния етюд.   Някои от най-добрите му портрети тогава са „Монахиня“, „Момиче в профил“, „Рускинче“, които днес са притежание на Националната художествена галерия.   Удостоен със званието „свободен художник“, титла, с която може да се препитава в цяла Европа, се завръща в Габрово през 1873 г., където е поканен за учител по рисуване и живопис. След 15 години странствания е в родното си място. Носи със себе си много от живописните си рисунки. Тук никой вече не го чака. Семейството се е преселило в разградско село.   В Габрово уста Генчо привършва строежа на сградата на Априловската гимназия. Тя е оглавена от българският учител, общественик и книжовник Райчо Каролев. Христо Цокев не заема заслуженото място на учител. Живее трудни дни, въпреки, че е първият в града с академично художествено образование. Отдава се на свободна практика и рисува портрети.   В България по оново време се търси иконописта, но в балканския град всички църкви вече са изградени и изписани. Рисува за тях няколко храмови икони, също рисува за селски църкви и манастири. В Габрово е известен като Христо живописеца. Прави портрети на заможни габровци и занаятчии, за което му помага Райчо Каролев. Такива майстори и на родителите на своя приятел, първият директор на Априловото училище.   Масленият портрет на Ивана Каролева е ценна работа в художествено отношение, а портретът на Михаил Каролев, рисуван в Одеса, е първият, правен от Цокев като свободен художник. Рисува още портрети на търговците-ножари Манафов и Видинлиев, на тютюневия търговец Пенчо Златин.   През 1874 г. отива в Свищов, за да зографисва иконите на църквата „Св. Св. Кирил и Методий“. Художникът възседнал кон и заедно със своя шурей се запътват по най-краткия път към дунавското градче. Но в месността Кара чала ги нападат двама въоръжени турци. Задигат мушамата и ботушите на художника. Удрят им по няколко ритника и ги захвърлят край пътя. Живописецът има набито око и щом турците се отдалечават, сяда под сянката на едно дърво и скицира разбойниците.   По-късно по тази скица залавят турците и ги наказват.   В габровския период Христо Цокев се жени за Кичка Бедрозова, която остава единствена любима до края на живота му. Тя е дъщеря на видния габровец Пенчо Минчев Бедрозов. Той не одобрява кандидата на щерка си. Художникът няма пари и постоянна работа. Оженват се на 15 януари 1874 г. в църквата „Св. Троица“. Кум на семейството става иконописецът Рачо Тихолов, от когото художникът изучава позлатяването с варак. За тази църква през същата година създава иконата „Съшествие на Св. Дух над апостолите“. Семейството живее спокойно, но тъгува, защото си няма своя рожба. Христо иска да осинови дъщерята на брат си Петър, която се казвала Александрина. Кичка не се съгласила, все се надявала на свое детенце. На обичаната жена живописецът рисува три портрета. Един от тях е от най-хубавите, които ще изпише художникът и който ще остане емблема в българската портретна живопис от времето на Възраждането.   Изпълнителите на Априловото завещание в Одеса изпращат покана до Христо Цокев да създаде проект за атестата. Задачата му е да направи художествено оформление на дипломите, които ще се връчат с официалности. Те се раздадат за първи път на ученици завършващи курса на обучение в Априловската гимназия. Така художникът става рисувач на дипломи, от което се прехранва.   През 1875 г. емигрира с жена си във Влашко и там пребивават четири години. Живеят основно в Гюргево, където той създава малко работи или пък са останали неизвестни. А две години след Освобождението на България се завръща отново в Габрово и се настанява със съпругата си в бащината й къща. Той вече е болен от туберкулоза, която се появява след силна простуда. По заповед на Министерството на народното просвещение е назначен за учител по рисуване и чертане на 15 ноември 1879 г. Сам организира работата си, защото преди него няма друг учител. Учениците рисуват геометрични тела, чертаят политически и физически карти на България, рисуват натюрморти с акварел.   Художникът е внимателен и ги насърчава в работата им. През юли 1883 г. в София е организирана първата изложба от рисунки и чертежи на ученици от училищата в страната. Той е класен наставник на клас от 31 ученици. Запазена е снимка на класа с обичания учител.      Сред малкото останалите снимки на Цокев съществуват още два фотоса – на първия е със свои колеги, измежду които е Райчо Каролев, приседнал до художника, а на втория е с учители и ученици от гимназията.   Художникът не спира да рисува в битовия, историческия, портретния и пейзажния жанр, но те са далеч под нивото на най-добрите му работи.   Прави икони – „Семейна трагедия“ е последната му недовършена работа. През последните години от своя живот пътува, за да получи поръчки. Подарява цялата си лична библиотека, картини и етюди на Априловската гимназия.   През 1883 г. подава документите си, за да участва в конкурс за преподавател по рисуване в Мъжката гимназия в София. И го печели, но се отказва да тръгне за столицата заради температурата, която го изгаря и влошеното му здраве. След известно време, само на 36 години, си отива от живота на 28 септември 1883 г. Само една седмица след погребението му, чиновниците назначават на негово място учителя Георги Стефанов.   До края на живота си Кичка събира разпръснатите художествени творби на своя съпруг, за да направи изложба от платната му. Това става едва след нейната смърт – през 1935 г.", "date": "2019.12.13", "title": "Мирела Костадинова: Христо Цокев пръв у нас рисува голи мъжки тела"}
{"url": "http://epicenter.bg/article/Vladimir-Kostov--Koy-nakade--Koy-s-kogo--/201505/11/33", "text": "В 48 часа, две независими едно от друго събития, дадоха сигнал, че настъпва ново време в геополитиката.    Първо, победата на Борис Джонсън и консерваторите в извънредните парламентарни избори във Великобритания. И второ, декемврийската сесия на лидерите на страните членки на ЕС в Брюксел – вече с новата европейска комисия.    Само сигнал засега. Потвърждението се очаква в хода на 2020 година. Имам предвид президентът на САЩ Доналд Тръмп да спечели през ноември желания втори мандат в Белия дом. Британският премиер Джонсън да реализира с успех напускането на ЕС в края на януари и преходния период в рамките на годината, за да има „развързани ръце“ за продължението.    И - не по-малко важно - ЕС /вече без Лондон/ да успее да направи своя избор за пътя си по-нататък: Към какво? С кого?    Още по времето на Маргарет Тачър се виждаше, че осъщественото преди почти половин век „присаждане“ на Великобритания към континенталния ЕС не е пълен успех. Във всеки кризисен момент, „вродената“ англосаксонска връзка между Великобритания и САЩ показваше, че е жива. И чака само удобен час и нужните хора, за да се задейства за „нов живот“.    Хората са налице – Тръмп и Джонсън. Моментът е повече от подходящ. Залогът поставен на масата на историята е направо „на живот и смърт“. Защото само издигането на небивало в миналото ниво на връзката и сътрудничеството между САЩ и Великобритания им обещава - може би - шанс за тях в неудържимо налагащия се многополюсен геополитически модел.    Не по-малко категорично стои въпросът за нов избор и пред ЕС и най-вече пред първите в него – Франция и Германия, но също Италия и Испания, или Полша, Унгария, Чехия. И също и балканските страни в цялост.    Ще продължи ли ЕС, пред лицето на двусмислената политика на САЩ /утре и Великобритания с тях/ да води политика на неразбирателство и нереализирани възможности спрямо Русия и спрямо Турция, а в известен смисъл и спрямо Китай? Ще продължи ли ЕС да се оставя да бъде манипулиран и буквално изхабяван в „социално строителство“ по вкуса и заради интереса на групите на джендър идеолози и подобните им?    Разбира се, през 2020 година не само пътищата на Джонсън и на Тръмп ще имат значение и роля за последващите години. Развитието на текущите сблъсъци на интереси в Близкия изток, Персийския залив, Южно китайско море и кой знае още къде, ще имат всеки своето значение. Както и съперничеството в Космоса, в Арктика, в изкуствения интелект и други, които още не знаем, ще маркират своя терен.    Но в цялост, очертава се като най-вероятно, геополитическо развитие с по-силна отсега изява на индивидуалните интереси на държавите и съответно по-голямо значение на избора на посоката и на средствата, които ще вкарват в действие, за да реализират целите си.    С други думи, за големите, но и за по-малките държави, ще растат изискванията за свой избор, но и за подкрепящ го свой тотален ангажимент. На карта ще се поставя все по-категорично, самото съществуване на всяка социална общност или държава.    И никой няма да пита готови ли сме да отговорим на подобна взискателност, непознаваща понятия като милост, или поне отсрочка.  ", "date": "2019.12.13", "title": "Владимир Костов: Кой накъде? Кой с кого? "}
{"url": "http://epicenter.bg/article/Aleksandar-Sidi--Ogromna-e-trevogata--che-NPO-ta-shte-otnemat-detsa-i-shte-poluchavat-pari-za-tova-/201515/11/0", "text": " пред  .     – Законът беше гласуван под натиск – имаше сериозни протести и за да могат да се решат проблемите на майките на деца с увреждания и на самите деца с увреждания, трябваше спешно да бъде приет закона. Гласуван бе пакет от три закона, този влезе последен. Смисълът на закона е добър, лошото е, че в него има текстове, които могат да се тълкуват нееднозначно. Надавам се, че са допуснати от бързане и недоглеждане, а не поради лобизъм. Колкото времето за влизане на този закон в сила наближава, толкова повече ескалира напрежението. Знаете, че трябваше да влезе в сила от 1 януари 2020 г. Това е и причината да се засили напрежението, да се отложи законът с шест месеца и да се бърза да се прецизират текстовете.     – Този закон бе един от поводите. Бяха се натрупали достатъчно поводи – втората пенсия, също се оказа сериозен проблем… Много бяха натрупванията с отрицателен знак. Протести има от миналата година, забавиха се и много от реформите, които трябваше да бъдат направени.     – Мисля, че подобно твърдение е хиперболизирано. Факт е обаче, че страховете на българските граждани се увеличават от възможностите за тълкуване на определени текстове от закона. Идеята да защитим децата е чудесна, но не можем да си позволим закон, който да защитава конкретно децата, изваждайки ги от тяхната основна клетка семейството. Правейки закон, би следвало да съсредоточим усилията си върху семейството, така че да спасим деца в риск, а не да се опитаме да изведем децата в риск от семейната им среда.      – Не мога да знам и да коментирам как се е стигнало до въпросните текстове. Надявам се, че не е това, което се коментира в публичното пространство. Аз лично бих заложил на недоглеждане и на непрецизни текстове, а не толкова на лобизъм.     – Това е едно от нещата, което ще се опитаме да променим след дебатите, които предстоят. Има и други текстове, които трябва да се променят защото са притеснителни – като този, че детето може да бъде отнето със заповед на директора на социалната служба, без да има съдебно решение. Заповедта подлежи на съдебен контрол, но той е след издаването на заповедта. Притеснително, е че един директор на социална служба може без санкция от съда да издаде заповед за отнемане на дете. Притеснява ни и това, че неправителствените организации, които ще участват в процеса по отнемане на дете, могат да бъдат регистрирани къде ли не. Българските граждани са най-притеснени обаче от това, че със Закона за социалните услуги реално даваме възможност на една неправителствена организация, която ще получава пари за социалната услуга, да решава дали да бъде изведено едно дете или не.     – За да не се допусне конфликт на интереси, би следвало да се мисли в следната посока – ако едно НПО участва в интердисциплиналния екип, да не може да извършва самата услуга. Защото в противен случай е възможно една неправителствена организация да участва в решението дали едно дете да се изведе и след това да се възползва от плащания по социалната услуга, която осигурява по-добра среда за детето. Грешка е, ако се стимулира възможността да се прави бизнес от социалните услуги. Трябва да се опитаме да подобрим семейната среда, в която растат децата в риск и да се опитаме да решим проблемите на тези деца и на семействата им, без да допускаме да се прави бизнес както е в порочния „норвежки модел“.     – Ако преди ваканцията не бъде гласувано нашето предложение за отлагане на закона с шест месеца, това означава, че той влиза в сила от първи януари. А това не е добре. Надявам се, че бързо и спешно ще успеем да приемем предложението, което ние патриотите сме внесли.     – Това ще бъде решено в дебати с хората, които са на улицата, с хората които са правили предложения в закона, със социалното министерство. Шест месеца са напълно достатъчни, за да се прецизират текстовете.     – Сред тези 57 организации е антибългарският Хелзинкски комитет, който винаги работи срещу интересите над държавата. Сред тях е и организацията, която оперира с националния телефон за закрила на детето, който бе трябвало да бъде администриран от министерството, а не от НПО. Сред подкрепящите е и организацията, която написа проекта на стратегията за детето, която е на грантова хранилка от Норвежкия механизъм. Това са НПО-тата, които настояват закона да влезе в сила от първи януари, защото очакват да започнат да печелят пари от него. Проблемът е, че неправителственият сектор е призван да защитава права и свободи на хората, да помага с личен труд и доброволчески инициативи на обществото. За съжаление, в България виждаме, че част от този сектор по-скоро се занимава с това, да печели пари. Предполагам, че това е причината да има и протести срещу отлагането на закона.     – Смятам да направя питане по този въпрос през трибуната на народното събрание. Не вярвам, че това е правилното решение. Убеден съм, че този телефон трябва да се администрира от социалното министерство. Доколкото знам причината да е поверен на НПО е, че организацията е спечелила проект за неговото изграждане преди време и там е останало и администрирането му.     – Това е една от причините да се опитваме да отложим влизането в сила на закона и да се опитваме да го прецизираме. Добре е когато се взема решение за отнемане на деца в него да участват повече хора. Защото ако един директор на социална служба трябва сам да решава, тогава съмненията в субективизъм ще са далеч по-големи. Това не бива да се допуска.     – Гласувахме „за“ защото законът е добър. Вкарването на допълнителни социални услуги, както и финансирането от държавата на социалните услуги е добра крачка. Крачка, която би могла да подпомогне решаването на тежки социални проблеми. Но и нека не забравяме, че законът бе приет под натиска на хората, които искат техните проблеми да бъдат решени. На всичките си срещи с хората, които протестират съм казвал, че не бива да противопоставяме едната група срещу другата. На практика се получава така, че на хората, които имат проблем с този закон се противопоставят майките, които протестираха дълго време, за да решат проблемите на своите деца с увреждания.     – Не мисля, че рискови групи ще останат без социални услуги, защото и в момента имаме законодателство, което решава тези въпроси. То не е най-доброто и затова направихме нов Закон за социалните услуги. Имахме разговор с новата министърка Деница Сачева и сме се разбрали, че може да се стигне до отлагане за да бъде успокоено напрежението. Тези, което скачат срещу отлагането на закона с шест месеца може би имат някакъв финансов интерес.     – Мога да отговоря на този въпрос в две качества. Първото е един от онези 4 млн. българи, които на референдума не гласуваха. Това беше единствения избор, на който откакто съм навършил пълнолетие, съзнателно не отидох да гласувам, за да не стигне необходимия праг и да не бъде задължителен. Вярвам, че трябва да има финансиране на политическите партии по някаква система. Единият вариант е чрез лобизъм, както е в САЩ, а вторият вариант е чрез партийни субсидии. Ако не разрешим лобизма, трябва да финансираме партиите чрез субсидии. Не смятам, че лобизмът е добрият начин да бъде финансирана една партия. В пленарна зала застанах зад предложението за увеличаване на партийната субсидия на осем лева.     – Подкрепихме БСП, защото това беше единственото предложение за увеличаване на партийната субсидия. Знам, че темата е щекотлива, знам че хората не харесват партиите да получават милиони. По време на предишни дебати по темата ние предложихме да бъде сложен таван на парите, които партиите могат да получават. Защото това е проблем. Проблемът е, че ГЕРБ държат 20 млн. лв. на сметка, проблемът е, че БСПП с пари от субсидията си създават партийна телевизия. Това са проблеми, които дразнят хората. Финансирането на малките и на средните партии е задължително, за да могат те за представят идеите си пред обществото. В 28 области да отвориш офис и да имаш човек, който да го отваря и да го затваря са много по-голям разход от субсидията в размер на 1 лв.     – Скоро ще отворим и тази тема. Сега, при гласуването на бюджета върнахме едно положение, при което големите партии отново ще получават милиони. Надявам се съвсем скоро да има и дебати по закона за политическите партии и да забраним лобизма окончателно. В същото време се надявам да въведем някакъв справедлив размер на субсидиите.     – Предложението ни ще е на същия принцип.    ", "date": "2019.12.13", "title": "Александър Сиди: Огромна е тревогата, че НПО-та ще отнемат деца и ще получават пари за това "}
{"url": "http://epicenter.bg/article/Prof--Ivan-Angelov--Darzhavite-ot-Zapadnite-Balkani-ne-sa-gotovi-za-Evropeyskiya-sayuz/201518/11/0", "text": "  В съвременните условия на икономическа глобализация се формират мощни интеграционни общности. Наред със съществуващите от десетилетия икономически гиганти, като САЩ, Европейския съюз и Япония, растат още няколко: Китай, Русия, Индия, Бразилия и други. Засилва се конкуренцията между тези гиганти. При равни други условия, колкото по-голяма е икономическата общност, по-развита и по-добре интегрирана е тя, толкова по-успешно е нейното участие в световната конкуренция.    да участва успешно в глобалната конкуренция. Никоя отделна европейска икономика, дори и най-голямата – Германската, не може да се конкурира успешно със САЩ и дори с Япония. А от сега нататък и с Китай.   . Тя може да е голяма, но ако е слабо развита и слабо интегрирана между страните членки, няма да бъде успешна. Със създаването на Общия европейски пазар се целеше засилване на интеграцията между европейските икономики чрез стимулиране на конкуренцията между тях.   Европейският съюз беше замислен не за поголовно обединяване на всички бедни и богати, слаби и силни европейски страни, а само за най-конкурентоспособните между тях. Само за тези, които го заслужават. Конкуренцията е важен интеграционен фактор в условията на вътрешен пазар,   В този случай всяка страна членка ще участва в конкуренцията на вътрешния пазар със сходни възможности за успех. Това ще тласка страните членки към икономическа рационализация и по-висока производителност. То пък ще повишава конкурентоспособността на цялата интеграционна общност.    : бедни и богати, силно и слабо развити, високо и ниско конкурентоспособни,   – над неопитните. Все едно, на тепиха да се борят двама души, примерно 5-годишен и 15-годишен. 15-годишният борец винаги ще побеждава с лекота 5-годишния. Ще има масови фалити на стопански субекти в по-слабите икономики. Ще расте безработицата, ще се увеличава бедността и доходното разслоение.    В крайна сметка, слабата интеграционна общност ще се представя по-слабо на световния пазар и ще се разпадне.    Това са държавите със средна или висока степен на развитие и сходна конкурентоспособност. Икономически разнородните общности нямат бъдеще. Защото различията между тях постепенно ще нарастват, ще се разширява бедността, ще се изостря социалната поляризация, ще се засилват конфликтите на интереси, развитието им ще се затруднява. Ще навлизат в стагнация и в крайна сметка ще се разпаднат.    Тук е важно наличието на монолитно военно-политическо единство, а не непременно икономическа еднородност. Типичен пример за това е НАТО.    Наред с високо развитите икономики в началото (Германия, Франция, Италия, Холандия, Белгия, Люксенбург), впоследствие бяха приети няколко средно развити, главно от южна Европа, а след 2004 г. - група най-слабо развити от Източна Европа, между които и България.    При формирането на интеграционна общност с вътрешен пазар и свободна конкуренция между страните членки, какъвто е Европейският съюз,   Ако сега нарастват съмненията по бъдещето на ЕС и се настоява за спешни и радикални спасителни реформи, това се дължи на все по-голямото вътрешно напрежение и дори конфликти в общността, главно поради икономическата му разнородност. Повечето бивши ръководители на ЕС от края на миналия и началото на този век, вземали решенията по неговото разширение, след пенсионирането си признаваха в публичните си изявления, че приемането на групата слабо развити страни от Източна Европа, в това число и на България, е било голяма грешка. Цената за тази грешка плащаме сега ние с тоталната разруха в икономиката, масовата бедност, доходната поляризация, демографското ограбване.    Да бъде тя изолирана и обкръжена с враждебно настроени държави. В повечето от тези държави, като изключим Полша и прибалтийските републики, народите им не бяха дори питани за членството в НАТО и в ЕС. Тогавашното българско правителство упорито отказваше да проведе референдум по тези съдбоносни национални решения. Защото очакваше неприятни за него резултати.   . Договорът за ЕС определя условията (член 49.) и принципите (член 6.(1) на които трябва да отговаря всяка държава, желаеща да се присъедини към ЕС. Критериите бяха формулирани на среща на Европейския съвет през юни 1993 г. в Копенхаген. Те включват:    Стабилност на институциите, гарантиращи демокрацията, върховенството на закона, човешките права и закрилата на малцинствата;    наличие на нормално функционираща пазарна икономика, способна да издържи на конкурентния натиск и на пазарните сили в рамките на ЕС;    способност да изпълняват задълженията, свързани с членството, включително и готовност за придържане към целта за политически, икономически и валутен съюз, популярно известен като Еврозона.   На Европейския съвет в Мадрид през декември 1995 г. беше въведено допълнително изискване - страните кандидати да създадат условия за интегрирането си в ЕС, чрез приспособяване на административните си структури. Това се отнасяше до способността на тези страни не само да приемат, но и да прилагат ефективно хармонизираното европейско законодателство чрез съответните административни и съдебни институции.   Посочените критерии бяха утвърдени като задължителни с договора от Амстердам през 1997 г. За да започнат преговори за присъединяване към ЕС, страните кандидати трябваше да отговарят на първия критерий. Тези критерии са валидни и сега за всяка срана кандидат.   Проф. Ангел Димитров, бивш наш посланик в Скопие, сега съпредседател на съвместната българо-македонска комисия по историческите и образователните въпроси, заяви наскоро пред Българското национално радио: „Проблемът, който стои малко в страни, но е важен, е икономическото състояние на страните кандидати за ЕС, защото техните граждани се вълнуват повече от този проблем. Вълнуват се от дохода, който получават, от това, което осигурява тяхното ежедневие“.    Изненадан съм, че и този интелигентен човек не познава същността на критериите от Копенхаген! Не е вярно, че икономическото състояние на страните кандидати и качеството на живота на техните граждани, „стои малко в страни“.   Тук става дума за интеграционна общност като Европейския съюз, а не за НАТО.    В тази връзка, почти при всички социологически допитвания   По-свободното пътуване из Европа, наличието на западни търговски вериги с по-голям избор на стоки и някои битови подобрения, не са достатъчни за да се каже, че живеем по-добре. А какво да кажем за тотално разрушената ни промишленост, за съсипаното земеделие, за принудителната емиграция на милиони българи по света, за наложеното ни преждевременно закриване на реакторите в Козлодуй, за третирането ни като второ качество членки в общността и т.н.    т.е., ограничаването на традиционното влияние на Русия в региона. Това може да е било вярно за някои противници на Русия в момента, но с такова избързване, с пренебрегване на обективните икономически, социални и институционални потребности, се натрупваше конфликтно напрежение, което в средно и дългосрочен хоризонт създава опасно вътрешно напрежение. То дестабилизира ЕС и ускорява неговото разпадане. Оказа се, че хората, които се грижеха субективно за разширяването и укрепването на ЕС, неволно допринасяха за неговото дестабилизиране и по-скорошно разпадане. Не виждате ли какво става в България и в други източноевропейски страни сега!   Ако проучим настоящото състояние на страните членки на ЕС и особено тези от Източна Европа, установяваме, че много от тях и сега, 10-15 години след присъединяването си, не отговарят на изброените по-горе Копенхагенски критерии и условия. Причините за това са в масовите нарушения на критериите, подмяната на икономическите, социалните и институционалните критерии със стратегически съображения за изтласкване на Русия от традиционото й влияние в Източна Европа, а също и допусканите груби грешки от ръководителите на ЕС в управлението на интеграционната общност.    Масово е мнението, че  . На това се дължи загубата на влияние от традиционните партии, ръководили общността до сега – християндемократите и социалдемократите и засилването на крайно десните политически формации в много европейски държави. Това изостря все повече конфликтите на интереси между страните членки и вътре в тях, напускането на Великобритания, противоречивите резултати от функционирането на ЕС, настояванията за радикални спешни реформи от френския президент и други европейски политици и растящите опасения за неговото бъдеще.    Европейският съвет декларира решимостта си да подкрепи европейската перспектива на страните от Западните Балкани. Обещано им беше да станат неразделна част от ЕС, след като изпълнят критериите за присъединяване от Копенхаген и условията за стабилизиране и асоцииране.    На 17 май 2018 г. в София се проведе среща на върха „ЕС-Западни Балкани“. На тази среща беше потвърдена подкрепата за европейската перспектива на Западните Балкани.   На 18 юни 2019 г. Съветът по общи въпроси прие заключения относно: политиката за разширяване на ЕС, която обхваща Черна гора, Сърбия и Турция и позиция за стабилизиране и асоцииране, която обхваща Северна Македония, Албания, Босна и Херцеговина и Косово.    , под претекста че са изпълнили изискванията на критериите от Копенхаген.  . Те може да са изпълнили някои политически и военно-политически критерии, но то важи само за приемане в НАТО, а не в ЕС.   Както вече подчертах,   и на някои западноевропейски страни,    Стратегическите политически и военно-политически критерии отново надделяват над икономическите, социалните и институционалните критерии от Копенхаген, които са задължителни за членство в Европейския съюз. Хората биват дори заблуждавани, че приемането в НАТО е условие за присъединяване към ЕС. Това също не е вярно. Австрия, Швеция и Финландия не са в НАТО, но членуват отдавна в ЕС.    Най-важната фабрична грешка с разширяването на ЕС на изток към неподготвени за присъединяване страни през миналите десетилетия, се повтаря и сега. С присъединяването тогава на групата слабо развити и неконкурентоспособни страни от Източна Европа, икономически еднородният ЕС беше превърнат произволно в механично обединение на богати и бедни, развити и слабо развити, конкурентоспособни и неконкурентоспособни страни.  . Той беше отслабен, зареден с вътрешни противоречия на интереси и конфликти между страните членки. Така ЕС е застрашен от саморазрушение в недалечното бъдеще, а не от някакъв външен заговор срещу него.   С евентуалното прибързано присъединяване на страните от Западните Балкани, към което ни тласкат сега, тази грешка ще се повтори във влошен вариант.  , с присъствието на по-слабо развити страни, като България, Румъния, Хърватска, Унгария, Литва, Латвия, Естония и други, наред с високо развитите западноевропейски икономики,   между бедни и богати страни.    на ЕС, като България, Румъния и други (виж таблицата). След евентуалното преждевременно приемане на най-изостаналите страни от Западните Балкани,  . Други, по-изостанали от тях страни в Европа няма. Тази още по-разнородна смесица от бедни и богати страни ще засили процесите на разпад в ЕС, които вече са в ход.    На 18 октомври 2019 г. министър-председателят на Северна Македония Зоран Заев заяви: „Решението на Европейския съвет за отлагане на преговорите със Северна Македония за присъединяване към общността е историческа грешка... Направихме всичко, което се изискваше от нас и всичко, което беше по силите ни“.     за присъединяване към Европейския съюз и ги смесват с критериите за присъединяване към военно-политически съюз като НАТО.    , защото,  , не са извлечени поуки от приемането на неподготвените източноевропейски страни през 2004, 2007 и 2010 година и  , сегашните кандидати от Западните Балкани са още по-слабо подготвени, отколкото техните предшественици, като България, Румъния и другите от Източна Европа. Виж таблицата.   Огорчен от неблагоприятното решение на Европейския съвет за отлагане на преговорите за присъединяване на Северна Македония, на 20 октомври     Присъединяването на Северна Македония към ЕС, когато изпълни критериите от Копенхаген, по принцип не се оспорва от никого. Никой не забранява на Северна Македония да се готви за тази цел. Това беше подкрепено и от Президента на Франция Макрон. То обаче не се решава с парламентарни избори, а с форсирана подготовка и пълна мобилизация на националната енергия за изпълнение на критериите от Копенхаген.   , че ние не приемаме тона и претенциите на декларацията на Македонската Академия на Науките и Изкуствата от преди няколко дни. Той бил убеден в тяхното право да имат свой език и че ние скоро ще се убедим в това.     нашите специалисти езиковеди представиха убедителни доказателства, че такива претенции от нашите съседи не са основателни. Ние обаче сме още по-загрижени, че декларацията на Македонската Академия на Науките съдържа много кражби от нашето езиково и друго историческо минало и дори лъжи с исторически факти. Те например твърдят, че корените на македонския език са в далечните антични времена. Истината е, че той е създаден с политическа поръчка през 1945 г.   , освен че виждат липсата на готовност на тези страни и са достатъчно откровени да го обявят публично,  . Те твърдят, че докато не въведем ред в собствения си дом, с предстоящите радикални реформи, не е време да добавяме допълнителен хаос, бедност, престъпност и корупция, с приемането на най-изостаналите европейски страни от Западните Балкани. Нашето правителство се залови с тази неблагодарна дейност. Преди 12 години ни приеха в ЕС „с клизма“. Сега искаме да приложим този метод за приемането на Западните Балкани. Виж таблицата.   БВП на човек от населението в ЕС за 2018 г. \r\n \r\n Източник: Сайт на Европейската комисия    и по други икономически, социални, институционални, здравословни, научни, образователни, демографски, екологични и други показатели. Те потвърждават същото, което ни показва настоящата таблица. И подкрепят с повече конкретика тоталната изостаналост на Балканските страни. Като изключим Турция, страните от Западните Балкани заемат последните места във всички европейски класации за позитивно развитие и първите места по негативните показатели. За смекчаването на тяхната изостаналост ще са нужни много десетилетия.    Някой може да каже, че през следващите години ще се вземат мерки за ускоряване на догонващото развитие на най-изостаналите в Европа Балкански страни, за повишаване на тяхната конкурентоспособност, за ограничаване на вътрешните им противоречия и конфликти. ЕС може и трябва да помага на тези страни, като подбере най-подходящите за това методи. Членството в общността едва ли е между най-ефикасните методи. По-скоро обратното.   Досегашното развитие на ЕС и на нашата страна, а и особено тежкото положение в страните от Западните Балкани, с известни изключения за Сърбия, показва че догонващото им развитие като член на общността е изключително сложна задача. Защото догонващото икономическо развитие не винаги е възможно.   . Под натиска на конкуренцията на общия вътрешен пазар ще се умножат фалитите на предприятия в новоприетите държави, ще се увеличи безработицата, ще нарастне бедността, ще се изостри доходното разслоение, ще се засили емиграцията на квалифицирани и млади хора. Ще се увеличи демографското им ограбване. Ще се дестабилизира както Балканският регион, заедно с България, така и целият ЕС. В тези Балкански страни ще се повтори в още по-драматична форма това, което се случи и продължава да се случва в България, Румъния и други източноевропейски страни през последните 30 години.   Изложените до тук аргументи ми дават основание още сега да заключа, че  .   То ще вреди и на дългосрочните интереси на ЕС като цяло.    Макар че съм впечатлен от икономическото развитие на   през последните десетилетия, по всяка вероятност, въпреки нейните 65% БВП на човек от населението, спрямо средното в ЕС, тя няма шансове за присъединяване към ЕС по много причини, след като е оставена да чака вече 60 години. Политическата и стопанската история на  , с нейните 40% БВП на човек от населението от средното в ЕС, се оказа много сложна и противоречива през последните 30-40 години. Бъдещето й се усложнява и от конфликта с Косово.    има едва  , от средното в общността.  , т.е. почти два пъти по-малко от нас. Косово е още по-зле и Европейската комисия дори не публикува данни за това формирование. Трудно ми е да разсъждавам за бъдещото икономическо развитие на тези Балкански страни, като го сравнявам с нашия трагичен опит, при значително по-добри стартови позиции и по-благоприятно развитие от тяхното.   Присъединяването на България, Румъния и други слабо развити страни към ЕС беше много труден процес с противоречиви резултати.      ", "date": "2019.12.13", "title": "Проф. Иван Ангелов: Държавите от Западните Балкани не са готови за Европейския съюз"}
{"url": "http://epicenter.bg/article/Federalnata-komisiya-za-targoviya-na-SASht-obmislya-sadebno-razporezhdane-sreshtu--quot-Feysbuk-quot-/201462/4/0", "text": "Федералната комисия за търговия на САЩ (FTC) обмисля да поиска съдебно разпореждане срещу \"Фейсбук\" (Facebook Inc) относно плановете на компанията да интегрира други социални приложения в своята мрежа, твърдейки, че това е антиконкурентно, съобщи \"Уолстрийт джърнъл\", позовавайки се на лица, запознати с въпроса. Това предаде БНР.   Американските федерални регулатори следят отблизо как \"Фейсбук\" интегрира своите приложения и по-конкретно Messenger, Instagram и WhatsApp, или как им позволява да работят с потенциални конкуренти Ако бъде постигнато подобно съдебно разпореждане, Федералната комисия за търговия може да се опита да блокира \"Фейсбук\" да налага тези политики на основание, че те са антиконкурентни. Според анализатори, в крайна сметка това може да доведе до забрана, която да възпрепятства водещата социална медия за по-нататъшно интегриране на приложения и да я принуди да се разцепи на отделни компании.   \"Фейсбук\" настоява да разшири обхвата си, особено сред младите потребители, които предпочитат мрежите за съобщения, чрез оперативна съвместимост между трите основни услуги на компанията - Messenger, WhatsApp и Instagram - в частна мрежа. Новината провокира силен спад на акциите на Facebook с близо 3% по време на търговията в четвъртък, въпреки че в същото време основните фондови индекси на Уолстрийт удариха ново рекордни върхове. Индексът DJIA затвори през вчерашната търговия с ръст от 220 пункта (скок с 0,79%) към 28 132 пункта, след като по-рано през деня достигна исторически връх от 28 244,95 пункта. Широкият индекс S&P500 пък нарасна с 0,85%, а технологичният Nasdaq Composite - с 0,73%, както и и двата затвориха търговията в четвъртък в рекордни върхове съответно от 3 168,58 и от 8 717,32 пункта.    ", "date": "2019.12.13", "title": "Федералната комисия за търговия на САЩ обмисля съдебно разпореждане срещу \"Фейсбук\""}
{"url": "http://epicenter.bg/article/Galap--2-4-mln--balgari-obmislyat-zimen-turizam-po-praznitsite/201467/4/0", "text": "Над 2,4 милиона са онези, които обмислят туристическо пътуване или почивка у нас тази зима – за предстоящите празници или за зимния сезон въобще. Българските зимни курорти и културно-историческите дестинации са закономерно по-предпочитани от чуждестранните. Условията за туризъм в зимните курорти у нас като цяло се подобряват, според мнението на българите. СПА или културно-исторически туризъм пък е избиран по-често пред ски и зимни спортове. Планиращите пътуване тази зима са преценили, че ще са им нужни около 1000 лв. Който ще пътува у нас по Коледа и Нова година, е заделил за това средно 5 дни. Пътуването в чужбина за празниците се очаква да бъде средно 9 дни.    Това показва проучване на „Галъп интернешънъл“, проведено по телефона сред 1000 българи в навечерието на зимния туристически сезон. Ползвана е специална панелна методика, която обезпечава максимална представителност на данните. Изследването е част от редовната програма на „Галъп интернешънъл“ и Националния борд по туризъм, която периодично изследва нагласите у нас по темите, свързани с туризма. Данни от предишните вълни на изследвания по тази програма вижте по-долу. Конкретният проект цели да оцени потенциала на страната ни за зимен туризъм и предлагания туристически продукт в българските зимни курорти.    42% от българите твърдят, че планират поне едно туристическо пътуване или почивка за зима 2019-2020 г. в България, сочи проучването. Този дял съответства на над 2 400 000 българи. 18 на сто твърдят, че планират поне едно пътуване през зимните месеци в чужбина. Изглежда, че българските курорти са закономерно по-предпочитани за почивка, отколкото тези в чужбина. Това, разбира се, се дължи на комплексни фактори, сред които основно място заема ценовата достъпност.    Очаквано, българите в активна възраст, финансово по-обезпечените и най-младите заявяват в най-голяма степен, че ще посетят зимните ни курорти.    За 57% от анкетираните туризмът в българските зимни курорти се подобрява като цяло. За 26 на сто това не е така, а 17% не могат да дадат отговор.    Независимо къде и как ще почиват мнозинството от българите, които планират зимна ваканция, заявяват, че ще отделят около 1000 лева за нея. Разбира се, като цяло, планираното в началото на сезона пътуване е и част от желанията на българите. Дали и доколко те се изпълняват, ще бъде проверено в следващи изследвания.     Цялото изследване можете да видите     ", "date": "2019.12.13", "title": "Галъп: 2,4 млн. българи обмислят зимен туризъм по празниците"}
{"url": "http://epicenter.bg/article/-quot-Folksvagen-quot--otnovo-otlaga-reshenieto-si-za-zavoda-v-Turtsiya--ako-se-otkazhe--nyama-da-stroi-nov-/201492/4/0", "text": "В случай, че \"Фолксваген\" се откаже от Турция, няма да строи нов завод, се казва в съобщение на концерна, цитирано от ДПА и БНР.    България се смяташе за другия основен претендент за строеж на завода.    \"Фолксваген\" отново отлага решението си дали да построи новия си завод край Измир в Турция.    „С този въпрос ще се занимаем най-рано през февруари“, се казва в съобщението на концерна във Волфсбург.    Първоначално решението трябваше да се вземе през есента, но военната операция на Турция в Северна Сирия стана причина германският концерн да го отложи.    \"Фолксваген\", чийто акционер е и регионалното правителство в провинция Долна Саксония, бе остро критикуван, че с инвестицията от над един милиард евро ще подпомогне турската икономика и авторитарния режим на президента Ердоган.    Ако \"Фолксваген\" се откаже от плановете си в Турция, ще обнови съществуващ завод в Източна Европа. Според експерти става въпрос за завода в Братислава, където ще се произвеждат два от моделите на най-големия производител на автомобили в Европа.  ", "date": "2019.12.13", "title": "\"Фолксваген\" отново отлага решението си за завода в Турция, ако се откаже, няма да строи нов "}
{"url": "http://epicenter.bg/article/Vse-poveche-hora-polzvat-pomoshti-za-otoplenie-/201507/4/0", "text": "Агенцията за социално подпомагане (АСП) приключи окончателното обработване и на последните постъпили заявлениядекларации за отпускане на целева помощ за отопление за настоящия отоплителен сезон 2019/2020 г. Това съобщиха от пресцентъра на АСП. Отпуснатите целеви помощи за отопление ще се изплащат по банковите сметки или чрез пощенските станции на “Български пощи” ЕАД, в зависимост от предпочитанията на нуждаещитесе , преди настъпването на празниците. Срокът за получаване на помощта от хората, избрали изплащането да става чрез “Български пощи”, е до 20 декември 2019 г.    Кандидатстването за целево енергийно подпомагане за отоплителен сезон 2019/2020 г. се осъществи в периода от 1 юли до 31 октомври 2019 г., като за този отоплителен сезон 303 195 лица и семейства са депозирали заявления-декларации за отпускане на целевата помощ. На 252 615 от тях вече са издадени заповеди за отпускане, а целевата помощ е отказана в 50 580 случая.    За отоплителен сезон 2018/2019 г. са подадени 250 160 заявления-декларации, като помощта са получили 209 647 лица и семейства, а в 40 513 от случаите отпускането на целева помощ за отопление е отказано.    При съпоставка на данните за отпуснатите целеви помощи за отоплителен сезон 2018/2019 г. и настоящия отоплителен сезон 2019/2020 г. се отчита значително увеличение на отпуснатите помощи, дължащо се на настъпилите през юни 2019 г. промени в наредбата за условията и реда за отпускане на целева помощ за отопление.   Въведе се нов базов доход за отопление, равен на двойния размер на определения месечен гарантиран минимален доход (150,00 лв.), който служеше за основа при определянето на диференцирания доход за отопление; разшири се обхватът на кандидатстващите за подпомагане чрез увеличаване на индивидуалните коефициенти за достъп до целевата помощ.    Коригирането на коефициента, намаляващ размера на получените пенсии и даващ възможност увеличението им от 1 юли 2019 г. с 5,7 на сто да не се отрази на правото на достъп до помощта също оказва влияние за повечето отпуснати помощи. Увеличи се и базата за определяне размера на целевата помощ за отопление от 385 кВтч на 500 кВтч.", "date": "2019.12.13", "title": "Все повече хора ползват помощи за отопление "}
{"url": "http://epicenter.bg/article/Marinov--Nyamame-balgarski-grazhdani--vzeli-uchastie-vav-voenni-konflikti-ili-podpomagali-ekstremisti/201450/3/0", "text": "Нямаме идентифицирани български граждани, взели участие във военни конфликти или подпомагали такива лица, но това не ни прави по-малко бдителни. Това каза министърът на вътрешните работи Младен Маринов на пресконференция по време на Годишен форум за устойчивост на Западните Балкани с фокус върху борбата с насилствения екстремизъм, предаде репортер на Агенция „Фокус“.    Според Маринов форумът е от голяма важност не само за региона на Западните Балкани, а и за цяла Европа.    „В подкрепа на постоянното взаимодействие на България със страните от Западните Балкани и подкрепата на България за европейската перспектива на страните от Западните Балкани. Благодаря на Международния републикански институт за избора на България като домакин на конференцията. Смятам, че тези форуми дават възможност за обмен на информация, извеждане на основните предизвикателства, които стоят пред нас, както и за обмен на положителните практики, които се прилагат според спецификите на всяка една държава“, добави той.    Независимо от различните подходи за справяне с насилствения екстремизъм, е необходим всеобхватен подход за противодействието му, смята министърът.    „Ранното полагане на първи сигнали за радикализацията, превенцията и включването в тази дейност на широк спектър от държавни институции, религиозни лидери, учители, за да се изгради система за ранното отстраняване на всички признаци на екстремизъм още на нивото на език на омразата. За да имаме успех, трябва да си сътрудничим, не само в сферата на сигурността, а и на политическо ниво. Там, където няма политически диалог, има благоприятна среда за развитие на престъпна дейност, която в частни условия води до засилване на екстремизма“, посочи вътрешният министър.    Младен Маринов посочи, че подкрепата и бъдещата европейска интеграция за страните от Западните Балкани е единствената възможност за демократично развитие в региона.    „България като държава, която в близкото минало извърши предприсъединителния период успешно и беше приета в ЕС, остава в готовност да окаже помощ на тези наши партньори в похода им към Европа. Обединихме се, че трябва да сме гъвкави към подхода във всеки един проблем, да обменяме бързо информация. Следим с тревога процесите, които се развиват в Близкия Изток и процесите, които те пораждат като заплаха към Европа, именно мигрантската вълна и движението на пътуващи бойци“, допълни той.    Според вътрешния министър като член на ЕС България използва всички необходими инструменти за справяне с проблема с екстремизма и радикализацията.    „Възможност за проверка, идентификация, наблюдение и задържане на лица, ако те бъдат поставени в системите на Европол и Интерпол и бъдат издадени заповеди за задържане или разследване“, допълни Младен Маринов.  ", "date": "2019.12.13", "title": "Маринов: Нямаме български граждани, взели участие във военни конфликти или подпомагали екстремисти"}
{"url": "http://epicenter.bg/article/Prokuraturata-podhvana-intsidenta-s-14-godishnoto-dete--blasnato-ot-kola-na-NSO-/201453/3/0", "text": "Води се разследване във връзка с инцидента с автомобил на НСО, при който пострада 14-годишно момче. Това съобщиха от пресцентъра на Прокуратура на Република България.    Произшествието е възникнало на 12 декември 2019 г. в гр. София на бул. „Драган Цанков“ около 20.00 часа. Лек автомобил на Националната служба за охрана (НСО) е ударил 14-годишно дете.    Извършен е оглед на местопроизшествието, разпитват се свидетели, изземват се записи от камери. Предстои да бъдат назначени автотехнически и съдебномедицински експертизи.    Разследването се води от прокурор от Военно-окръжна прокуратура-София, тъй като водачът на лекия автомобил е служител на НСО с чин младши сержант.    Интензивните действия по разследването продължават.", "date": "2019.12.13", "title": "Прокуратурата подхвана инцидента с 14-годишното дете, блъснато от кола на НСО "}
{"url": "http://epicenter.bg/article/Prokuraturata-v-Pernik--Neno-Dimov-i-Petya-Avramova-sa-vinovni-za-vodnata-kriza-/201454/3/0", "text": "Министрите на регионалното развитие Петя Аврамова и на околната среда и водите Нено Димов са виновниците за кошмара с водата на перничани. Това се казва в постановление на прокурор Красимира Минчева от Окръжна прокуратура Перник, издадено на 10 декември т. г.,  .   \"С бездействията си министрите на МОСВ и министъра на МРРБ не са положили достатъчно грижи за стопанисването на имуществото, в резултат на които са последвали щети, а и вреди за човешкото здраве, респективно прееписката съдържа данни за евентуално осъществен състав на престъпление по чл. 219 от НК\", пише в постановлението на държавното обвинение.    Решението вече е препратено към по-висшестоящата Специализирана прокуратура.    В момента Перник е на кошмарен режим на водата. Чешмите в града не са сухи само за 5 часа на денонощие, а в някои от селата в областта вода има през ден.    Водата в язовир Студена, от който се снабдява областния център, в момента е по-малко от 4 милиона кубически метра при обем на водоема от 20 милиона кубика.  ", "date": "2019.12.13", "title": "Прокуратурата в Перник: Нено Димов и Петя Аврамова са виновни за водната криза "}
{"url": "http://epicenter.bg/article/Predadoha-na-sad-dvama--napravili-opit-da-razprostranyat-narkotitsi-v-zatvora-vav-Varna/201459/3/0", "text": "28-годишната Аделина П. и нейният помагач в опита да разпространят наркотици във варненския затвор - 33-годишният Десислав Д., са предадени на съд с обвинителен акт от Окръжната прокуратура във Варна. Това съобщиха от пресцентъра на Апелативна прокуратура - Варна и Агенция \"Фокус\".    На 15 април 2018 г. Аделина подготвила колет, който Десислав трябвало да достави във варненския затвор. Там бил преведен от врачанския затвор Божидар М., с който Аделина съжителствала, преди да бъде осъден. На лист от календар 28-годишната жена направил опис на нещата, които изпраща, а като получател бил посочен друг лишен от свобода. Божидар нямал право на колет и свиждане, тъй като бил транспортиран във варненския затвор, за да се яви по дело.    При преглед на пратката надзирател във варненския затвор се натъкнал на нещо твърдо, зашито в яката на грейка. В долния край на същата дреха било намерено друго пакетче. След направената експертна справка се оказало, че това е близо грам хероин и почти половин грам метамфетамини.    Подсъдимата Аделина П., която е майка на петгодишно дете, е осъждана. С чисто съдебно минало е съучастникът й Десислав Д., действа като неин помагач, който умишлено улеснил 28-годишната жена в опита да разпространи наркотици във варненския затвор.  Предстои делото срещу двамата подсъдими да бъде насрочено за разглеждане във Варненския окръжен съд.", "date": "2019.12.13", "title": "Предадоха на съд двама, направили опит да разпространят наркотици в затвора във Варна"}
{"url": "http://epicenter.bg/article/MVR--Poveche-ot-10-pozhara-v-zhilishtni-sgradi-sa-potusheni-za-poslednite-24-chasa/201460/3/0", "text": "Повече от 10 пожара в жилищни сгради в страната са потушени за последните 24 часа. Това съобщиха от пресцентъра на МВР и Агенция \"Фокус\". Вчера малко след 18.00 часа в дежурната част на пловдивската пожарна служба е получено съобщение за запален аспиратор в кухнята на къща, на ул. „Николай Коперник“ в областния град. Пожарът е потушен за броени минути от два пожарни екипа. При инцидента е пострадала 76-годишна жена, на която е оказана първа помощ и е транспортирана до медицинско заведение. Причината за произшествието е късо съединение. Около 03.30 часа тази нощ столичните пожарникари са реагирали на сигнал за пожар в покривна конструкция на 5-етажна жилищна кооперация на столичната ул. „Иван Денкоглу“. На мястото на произшествието са били насочени 8 пожарни автомобила и две автомеханични стълби. По време на гасителните действия от сградата са изведени 13 обитатели на сградата. Причината за инцидента е в процес на установяване. При инцидента е унищожена около 100 квадрата покривна конструкция.", "date": "2019.12.13", "title": "МВР: Повече от 10 пожара в жилищни сгради са потушени за последните 24 часа"}
{"url": "http://epicenter.bg/article/Deloto-za-saboreniya-Tyutyunev-sklad-v-Plovdiv-stiga-do-VAS/201470/3/0", "text": "Със заповед за задържане до 24 часа от полицейски служители на 02 РУ - Благоевград са задържани двама мъже на 23 и 43 години от Благоевград. Това съобщиха от ОДМВР – Благоевград и Агенция \"Фокус\".     Снощи около 22.15 часа на 12 декември в града е възникнал скандал, който прераснал във физическа саморазправа между двете лица и 37-годишен благоевградчанин, в резултат на което с порезна рана на дясната предмишница е пострадал 37-годишният мъж.   Образувано е досъдебно производство. Работата по случая продължава.", "date": "2019.12.13", "title": "Двама мъже са задържани за физическа саморазправа в Благоевград"}
{"url": "http://epicenter.bg/article/Yasno-e-koy-e-sluzhitelyat-na-NSO--blasnal-dete-v-Sofiya-/201481/3/0", "text": "14-годишното момче, което беше ударено от кола на НСО в София, остава в тежко състояние. Основните травми са в областта на гърдите, корема и лицето. Според информация от НСО за NOVA, служителят бил опитен и нямал никакви провинения досега.    На кръстовището на булевард „Драган Цанков” и улица „Лъчезар Станчев” около 20 часа в четвъртък кола, управлявана от служител на НСО, удря 14-годишното момче. По информация на зад волана е бил младши сержант от службата, който е с 3-4 години стаж в системата. Той е семеен, с две деца, без провинения.    По първоначална информация на източници на NOVA колата на НСО се е движила с около 40 км в час, а детето е изскочило в последния момент и е пресичало неправилно. Според очевидци, първоначално се е чул само силен трясък. Те дори помислили, че става въпрос за удар между две коли. Тъй като е било тъмно и е валяло дъжд, на този етап никой не може да каже каква е причината за инцидента.    От военна прокуратура, които вече разследват катастрофата, уточниха за NOVA , че има записи от камери, които ще бъдат разгледани. Има и очевидци, които ще бъдат разпитани, за да бъде уточнена точната причина за катастрофата.    Пострадалото дете е с тежки травми и опасност за живота.    „Момчето е в реанимация. Има средна черепно-мозъчна травма с мозъчен оток. Има по-тежка лицево-челюстна травма, която ще подлежи на оперативна интервенция. Има контузия на гърдите и белия дроб и счупена ръката. Все още не можем да кажем, че няма опасност за живота”, заяви изпълнителният директор на УМБАЛ „Св.Анна” д-р Славчо Близнаков.    Служителят е прибирал колата към гараж. Тя е била празна. А от Брюксел премиерът Бойко Борисов коментира, че може би НСО трябваше да дадат по-рано информация.    „НСО е под прякото ръководство на президента. Аз не обичам да се меся в работата на другите. НСО по-навреме, по-коректно и по-бързо да информират обществеността. Всеки от нас кара кола, знае, че може да се случи. Пази Боже, да има такива инциденти, адски неприятно е, но трябва коректно да се каже колата на коя институция е, имало ли е или е нямало пътник в нея. Нещо повече, опитаха се през жълти сайтове да кажат, че гавазите на Борисов са предизвикали катастрофа. Упрекът ми е, че не навреме и некоректно информираха обществеността”, каза министър-председателят Борисов.    Ръководството на НСО е категорично, че ако се докаже вината на техен служител, той ще понесе последствия.  ", "date": "2019.12.13", "title": "Ясно е кой е служителят на НСО, блъснал дете в София (ВИДЕО)"}
{"url": "http://epicenter.bg/article/Predotvraten-e-opit-za-kontrabanda-na-anabolni-steroidi-na--quot-Kapitan-Andreevo-quot-/201488/3/0", "text": "Митнически служители на ГКПП ''Капитан Андреево'' предотвратиха опит за контрабанда на анаболни стероиди, съобщиха от Агенция \"Митници\". Препаратите са били открити в лек автомобил с българска регистрация.    Той е влязъл у нас от Турция и е бил управляван от български гражданин, който пътувал с още трима пътници - две жени и мъж. Превозното средство е било селектирано за щателна митническа проверка. При нея в личния багаж на една от дамите са били открити 60 ампули \"Rimobolan\" - инжекционен анаболен стероид, 260 таблетки \"Proviron\", \"Anapolon\" и 4 писалки с инжекционен разтвор хормон на растежа \"Genotropin\".    Контрабандно пренасяните анаболни стероиди са иззети. Съставен е акт за нарушение на Закона за митниците срещу 53-годишна жена с инициали С.Д., срещу която е образувано административнонаказателно производство, уточняват от митницата.", "date": "2019.12.13", "title": "Предотвратен е опит за контрабанда на анаболни стероиди на \"Капитан Андреево\""}
{"url": "http://epicenter.bg/article/Spetspokuror-shte-reshava-dali-da-obvini-dlazhnostni-litsa-ot-MOSV-i-MRRB-za-vodniya-rezhim-v-Pernik-/201530/3/0", "text": "На 12 и 13 декември 2019 г. Районна прокуратура – Перник и Окръжна прокуратура – Перник внесоха в Специализираната прокуратура материалите от приключили техни предварителни проверки по реда на надзора за законност за изясняване на причините, довели до режим на водоснабдяването от язовир „Студена“. Това съобщиха от държавното обвинение.    Проверките са образувани, след като двете прокуратури се самосезираха, на основание на високия обществен и медиен интерес към кризата с водоснабдяването на града.    Окръжна прокуратура-Перник е поискала от Министерството на Регионалното развитие и благоустройство и Министерството на околната среда и водите отговори на въпроси, изясняващи фактическата обстановка, довела до криза във водоснабдяването.  Районна прокуратура-Перник с две преписки е назначила проверки във „ВиК-Перник“ ООД, Кметство-Перник, Областен управител и Басейнова дирекция-Западнобеломорски басейн в Благоевград.    След обобщаване на събраните доказателства Районната прокуратура в Перник е констатирала, че са налице данни за евентуално осъществени безстопанственост и престъпления по служба от страна на длъжностни лица от Министерството на Регионалното развитие и благоустройство и Министерството на околната среда и водите на Република България.    Анализът на събраните данни от предварителната проверка на Окръжна прокуратура-Перник сочи, че са налице са достатъчно данни за образуване на досъдебно производство по чл. 219 от НК (за безстопанственост).    Предстои прокурор от Специализираната прокуратура да се запознае с предоставените материали и да прецени основанията за образуване на досъдебно производство срещу евентуални виновни длъжностни лица.  ", "date": "2019.12.13", "title": "Спецпокурор ще решава дали да обвини длъжностни лица от МОСВ и МРРБ за водния режим в Перник "}
{"url": "http://epicenter.bg/article/Blasnaha-dve-detsa-na-stolichen-bulevard--ednoto-pochina-na-pat-za-bolnitsata/201531/3/0", "text": "Временно е спряно движението по бул. \"Никола Вапцаров\" в района след кръстовището с ул. \"Атанас Дуков\", посока към Телевизионната кула, съобщиха от пресцентъра на МВР.    Към 19.40 часа в района след кръстовището е настъпил пътен инцидент на бул. \"Никола Вапцаров\" в платното в посока към \"Цариградско шосе\". По първоначални данни, лека кола е ударила две момичета, на около 14 години, пресичали булеварда в участък, обозначен със светофарна уредба.    Пострадалите момичета незабавно са откарани за оказване на медицинска помощ, но на път към болницата едното дете е починало.Автомобилът и шофьорът са на място. Движението временно е спряно.    На мястото на инцидента са патрули на Пътна полиция. Предприети са процесуално-следствени действия.", "date": "2019.12.13", "title": "Блъснаха две деца на столичен булевард, едното почина на път за болницата"}
{"url": "http://epicenter.bg/article/Ninova--Blizo-7-mln--balgari-plashtat-za-nekompetentno-upravlenie-na-ViK-sektora--haos-i-koruptsiya/201463/2/0", "text": "Близо 7 млн. българи плащат за некомпетентно управление на ВиК сектора, административен хаос и корупция, режим, високи цени за лошо качество и отровна вода. Това каза лидерът на БСП Корнелия Нинова по време на разискванията за предотвратяване на опасността от воден режим и с необходимостта от инвестиции в инфраструктурата на ВиК сектора с цел подобряване на качеството на услугата, предаде репортер на Агенция „Фокус“. Тя посочи, че сме олицетворение на поговорката: \"Вода гази, жаден ходи\". \"Поводът за този дебат е конкретно кризата в Перник, но проблемът е комплексен и национален. Обяснението на управляващите обикновено е с климата. Ако вали дъжд - чакайте някой язовир да ви наводни като в Мизия. Ако има суша, правете молебен за дъжд. Това е удобно, но не вярно обяснение. Нека да видим какви са причините днес 320 хил. българи да бедстват на режим в страната с риск те да се увеличат\", коментира Нинова.    \"Първо, безконтролно се раздаваха язовири за правене на бизнес. 500 млн. по постановление на Министерски съвет извън бюджета, извън нормалната процедура на парламента бяха гласувани за аварийни ремонти на язовори. По-голямата част вече са разпределени - 1 млн. през 2017 г., 442 през 218 г. Оттам нататък пълна мъгла. Къде са отишли, колко язовири се ремонтират, по какви процедури, кои фирми и т.н. Нищо не се знае за тези пари и за тяхната резултатност. През 2018 г. министърът Караникалов заяви тук пред нас, че държавата все още не знае кой е собственика на 153 язовира.   10 години управление на Борисов не стигнаха да се установи собствеността на язовирите в България и 153 са безстопанствени и безконтролни. Втора причина, криминално се унищожи Напоителни системи. Разпродадоха се, нарязаха се тръбите. До какво доведе това - до наводнения и липса на поливно замеделие. Третата причина е остарялата инфраструктура\", заяви още Нинова и поясни, че 60 % се губи вода по изчисления на КЕВР.   \"В същото време сте направили ремонт само на 0, 5 % от мрежата в страната. Пак по официални данни. Следваща причина за състоянието на сектора: съмнение за корупция. Сигурно знаете, че в Перник витаят от седмици всякакви версии за онези 32 млн. отпуснати за ремонт на язовира и недовели до резултат. Надяваме се прокуратурата да си свърши работата там. Следваща причина пета - лошото качество на водата в Стрелча, Хасково, цялата Плевен област, Шумен хората пият мръсна и опасна за здравето вода\", подчерта още Нинова.    Според нея шестата причина е пълен административен хаос и управленско безхаберие. \"МРРБ прехвърля отговорността на Министерството на околната среда и водите. Министерството на околната среда и водите на областните управители. Областните упавители на ВиК дружествата. При язовирите на държавната консолидационна компания, на кметовете и общинскикте съвети. Никой не знае какво прави в този сектор\", заяви Нинова. Тя посочи, че седмото е, че на фона на всичко това се увеличава цената на водата.   \"На 20 ноември 2019 в свое изказване от трибуната допуснах, че ще увеличите отново цената на водата за слесдващата година. Само го допуснах, но днес един месец по-късно това вече е факт. Вчера КЕВР обяви нови пределни цени на водата и е направо парадокс и е подигравка, че това увеличение започва от Шумен, където водата е с една от най-високите цени, където съдът се произнесе, че е негодна за пиене и където се очаква режим на водата до седмици и месеци. Там точно решихте да увеличавате цената на водата\", подчерта още лидерът на БСП.    Лидерът на БСП обърна внимание, че е забранено да се прекъсват доставките на вода в Белгия, Дания, Франция, Германия, Ирландия, Люксембург, Норвегия, Швеция, Швейцария и Англия. \"Финансова помощ на лица с ниски доходи, които не могат да си плащат водата се осигурява в 22 европейски държави. Ето това искаме и за българските граждани като в Европа, защото са европейски граждани. Докато правите стратегия, докато си решавате проблемите с корупцията, докато възстановявате 95 % от мрежата, която се разпада и докато продавате легени на хората, които нямат вода, въведете водни помощи.   Ако не искате да чуете предложението на БСП - вижте какво правят европейците. Ако ще бъдем европейска държава приемете това предложение\", допълни лидерът на БСП.", "date": "2019.12.13", "title": "Нинова: Близо 7 милиона българи плащат за некомпетентното управление на ВиК, цари хаос и корупция"}
{"url": "http://epicenter.bg/article/Karadaya--DPS-be-v-osnovata-na-borbata-sreshtu-komunizma-i-totalitarizma-/201475/2/0", "text": "  Това подчерта лидерът на ДПС Мустафа Карадайъ на предтсавянето на книгата на сър Греъм Уптсън у нас - “Изграждането на либерална Европа: проектът АЛДЕ” по-рано днес.  “Каталин Чех   каза, че те са нови в политиката, нова партия, млади хора, а ние от ДПС отдавна участваме в политиката.    поднасям ви нашите специални поздрави от почетния председател д-р Ахмед Доган.  Поводът, който днес ни събира - изграждането на либерална Европа, книгата на сър Греъм Уотсън.   Книгата е не просто история на либерална Европа. Тя съдържа доста биографични справки и народопсихологични щрихи, много откровеност, изтънчен стил, чувство за хумор, проникновение и аналитичност. Изключително ценна е за всички нас”, каза в началото на словото си Карадайъ.    “Няма как да не споделя нещо лично -  Независимо   установяването на либералните ценности, евроатлантическата ориентация на страната, запазването на мира, членството на страната в НАТО и ЕС -    Вярно е, че историята се пише от победители и много често някои факти се премълчават, други се преиначават - независимо от това, паметта на политическия опит остава.    Реакцията срещу чудовищните държавни акции за отнемане на рождените имена, забраната на майчин език, религия, като цяло - отнемане на човешката идентичност, бяха неефективни и погрешни\", каза Карадайъ.   . Последвалата най-масовата в историята след Втората световна война   Помним митингите и мълчаливите протестиращи с крещящи плакати с надпис: \"Искаме се имената!\" Знаем колко взривоопасно време беше това. Думите не стигат, за да се опише и да предадем напрежението от този период.    и честно и откровено го е написал в своята книга, оставайки верен на своя стил - деликатност и дипломатичност\", коментира още Карадайъ извеждайки теорията за заедност на Ахмед Доган като кауза на ДПС.   \"Политиката е изкуство на възможности, казва нашият почетен председател и това е подчертано в книгата на сър Греъм Уотсън. Изкуството на политиката е превръщането на възможното в необходимо, както и създаването на необходимите условия за постигането на съгласие\", цитира още Доган Карадайъ.   .   В падането на тоталитарната власт ДПС бе основният защитник на човешките и гражданските права и свободи, с огромна заслуга за членството на България в НАТО и ЕС. От създаването си и приемането си в демократичното семейство ДПС неотлъчно е в групата на либералите\". Това бе отново подчертано в словото на председателя на ДПС Мустафа Карадайъ.   Той пожела на сър Уотсън да работи още за либералните идеи и либералното бъдеще на Европа и да напише още книги, които да отрязат обединена и просперираща Европа.  ", "date": "2019.12.13", "title": "Карадайъ: Историческа заслуга за падането на режима имаха протестите, които Доган поведе от затвора"}
{"url": "http://epicenter.bg/article/Prezidentstvoto--Ne-e-imalo-sluzhitel-na-prezidentskata-institutsiya-v-kolata-na-NSO-pri-katastrofata/201484/2/0", "text": "Не е имало служител на президентската институция в автомобила на НСО при пътнотранспортния инцидент на бул. „Драган Цанков“ в София вчера вечерта, както вече беше съобщено от МВР и НСО. Това съобщиха от прессекретариата на държавния глава.   Точна информация за причините за катастрофата следва да бъде предоставена от компетентните органи. Споделяме болката на семейството на пострадалото дете и се надяваме за неговото бързо и пълно възстановяване, казват още от офиса на Радев.     \"Ние не бягаме от отговорност. Водачът на нашия автомобил е бил сам. Той е високоподготвен професионалист. Същото важи и за всички водачи на Националната служба за охрана – те минават през солидна подготовка, опитен е\". За съжаление никой не е застрахован от подобни тежки инциденти. Моля да имате предвид, че е в процес досъдебно производство и сме ограничени във възможностите си да предоставим определен сорт информация. Ние вече заявихме и отново потвърждаваме готовност всички необходими действия при установено виновно поведение на нашия водач, да бъдат предприети. Пострадало е само едно дете, категорични са от НСО.   Оттам потвърждават готовността водачът да поеме отговорност и уверява, че ще бъдат понесени всички произтичащи от закона последствия, ако се докаже вина.   От НСО отново изразяват дълбокото си съжаление за случая и искрено се надяват, че пострадалото дете ще се възстанови бързо.    пред журналисти днес. Той поясни, че колата не е била част от кортеж. По последни данни, с които Младенов разполага, състоянието на детето е стабилизирано, след две тежки травми и счупена ключица.   Произшествието е възникнало на 12 декември 2019 г. в гр. София на бул. „Драган Цанков“ около 20.00 часа. Лек автомобил на Националната служба за охрана (НСО) е ударил 14-годишно дете.   Извършен е оглед на местопроизшествието, разпитват се свидетели, изземват се записи от камери. Предстои да бъдат назначени автотехнически и съдебномедицински експертизи.   Разследването се води от прокурор от Военно-окръжна прокуратура-София, тъй като водачът на лекия автомобил е служител на НСО с чин младши сержант. Интензивните действия по разследването продължават.   . На двадесетата минута от инцидента е било хоспитализирано в болница \"Света Анна\"    Според неофициална информация момчето е слязло на платното внезапно и на червен светофар \"встрани от обозначеното място за пресичане\".   „Момчето е в реанимация. Има средна черепно-мозъчна травма с мозъчен оток. Има по-тежка лицево-челюстна травма, която ще подлежи на оперативна интервенция. Има контузия на гърдите и белия дроб и счупена ръката.  Все още не можем да кажем, че няма опасност за живота”, заяви по-рано днес изпълнителният директор на УМБАЛ „Св.Анна” д-р Славчо Близнаков.   „  каза министър-председателят Борисов. Ръководството на НСО е категорично, че ако се докаже вината на техен служител, той ще понесе последствия.    ", "date": "2019.12.13", "title": "Президентството: Не е имало служител на президентската институция в колата на НСО при катастрофата"}
{"url": "http://epicenter.bg/article/Premierat--Balgariya-nyama-da-zagubi-sredstva-ot-oryazvaneto-na-parite-za-kohezionna-politika-/201490/2/0", "text": "България няма да загуби средства, въпреки орязването на парите за кохезионна политика в многогодишната финансова рамка на Европейския съюз за периода 2021-2027 година. Това заяви министър-председателят Бойко Борисов в Брюксел, където участва в срещата на върха на Европейския съвет, предаде БНР.    \"България, въпреки че Великобритания няма да внася вноска - вече е сигурно след изборите вчера - няма да загуби пари. Дори малко ще са повече! От кохезионната политика, около 80 милиона, мисля, че са ни по-малко, но ние така или иначе през бюджета компенсираме с нови инфраструктурни проекти. Имаме нови 250 милиона евро, които може да похарчим за слаборазвитите региони. Това е Северозапада, Родопите. Така че, ако успеем да си защитим този бюджет, аз мисля, че ще е добре за България,\" обясни премиерът.    За първи път, въпреки потвърдените санкции срещу Русия, за нея вчера се говореше толкова добре, каза Борисов.  ", "date": "2019.12.13", "title": "Премиерът: България няма да загуби средства от орязването на парите за кохезионна политика "}
{"url": "http://epicenter.bg/article/Poslanikat-ni-v-Skopie--Ofitsialnata-pozitsiya-na-Sofiya-za-ezika-e-deklaratsiyata-na-Narodnoto-sabranie/201499/2/0", "text": "Официалната позиция на България е декларацията на Народното събрание, няма друга официална позиция. Това каза днес българският посланик Ангел Ангелов в отговор на въпрос на журналист дали позицията на Българската академия на науките (БАН), която отрича македонския език, е официална позиция на българската страна, цитира думите му скопският телевизионен канал, излъчващ на албански, “Алсат М“.    БАН отговори на македонската харта за езика на Македонската академия на науките и изкуствата (МАНУ), като заяви, че македонският е диалект на българския език, припомня телевизионният канал.    „На 3 декември 2019 г. Общото събраниена Македонската академия на науките и изкуствата (МАНУ) прие „Хартата за македонския език“. Той се основава на исторически и езикови аргументи за защитата на официалния литературен език в Република Северна Македония като отделен автономен език с приемственост и родословие, който в Скопие се нарича \"македонски\". Тогава от БАН реагираха и казаха, че документът е предизвикал \"много сериозни научни забележки\".    Северна Македония ще реагира на позицията на БАН, че македонският език е диалект на българския език. Властите в страната първо ще разгледат подробно изявлението на БАН, след което ще последва реакция от външното министерство на Северна Македония.    Декларацията, приета от българския парламент през октомври тази година, подкрепя пълната интеграция на Северна Македония в ЕС, но при условие че страната отговаря на поредица от условия - първото е реален напредък в прилагането на споразумението за добросъседство, вторият набор от условия е за работата на смесената комисия и третата група е, никъде в документите на ЕС да не фигурира понятието „македонски език“ или, ако необходимо, да използва термина „официален език на Република Северна Македония“, припомнят от „Алсат М“.     ", "date": "2019.12.13", "title": "Посланикът ни в Скопие: Официалната позиция на София за езика е декларацията на Народното събрание"}
{"url": "http://epicenter.bg/article/Iliyana-Yotova--Pravitelstvoto-ima-strah-ot-vtori-mandat-na-prezidenta-/201519/2/0", "text": "Противопоставянето между президентството и правителството е една сага, която не е от вчера. Няма да бъда арбитър, тъй като това са две различни институции, две различни личности с различни визии за развитието на България. Според мен обаче прозира страх от един евентуален втори мандат на Радев като президент. Това сподели пред Нова телевизия вицепрезидентът Илияна Йотова, като уточни, че все пак до следващите избори за президент има достатъчно време.     ,,Според разбиранията на изпълнителната власт обединението на нацията се състои в това президентството да слуша правителството - това няма как да се случи'', каза още тя.    По повод инцидента с блъснатото дете от кола на НСО, тя коментира, че в момента се води проверка от страна на НСО и Военната прокуратура и не знае повече от това, което вече е известно на всички по темата. Тя изрази надежда детето да се оправи час по-скоро, да оцелее и да оздравее бързо.     ,,Венецианската комисия е орган на Съвета на Европа и тя дава една препоръка. Самата аз съм категоричен противник на това европейски практики и норми да се налагат в българската действителност, защото се получава едно изкривяване, когато не се отчитат някои местни специфики. Трябва една обществена дискусия по темата, защото такова решение не може да се вземе в рамките на едно извънредно съботно заседание на Министерски съвет'', обясни Йотова по повод предложението независим главен прокурор да следи главния прокурор на България.     ,,Трябва да се запази принципа на разделение на властите, но нека да се направи едно умно предложение, а не емоционално'', посочи Йотова.     Илияна Йотова коментира и идеята за конституционни промени, лансирана от държавния глава. По думите ѝ от ГЕРБ се противопоставят на подобна идея, само защото е била предложена от президента.     ,,Казват, че няма да го приемат, защото е идея на президента... тогава кой не иска диалог? Пак казвам - води се кампания срещу евентуален втори мандат на Румен Радев. Той беше обвиняван в какви ли не грехове от управляващите'', сподели тя.     На въпрос дали президентът може да се включи в следващите парламентарни избори и дали има политически амбиции Йотова подчерта, че всичко може да се случи, тъй като ''10 години във властта и 10 години да си премиер уморява''.     ,,С президента си говорим по въпроси, които интересуват българското общество - да, понякога спорим, но няма конфликт в нашата президентска двойка'', допълни вицепрезидентът.     Тя изрази мнението, че на този етап няма никакъв сблъсък между Корнелия Нинова и Сергей Станишев.  ,,Има Конгрес на БСП следващата година и ако Станишев иска да бъде алтернатива на Нинова, тогава ще има сблъсък, сега е просто медиен шум'', коментира още тя.", "date": "2019.12.13", "title": "Илияна Йотова: Правителството има страх от втори мандат на президента (ВИДЕО)"}
{"url": "http://epicenter.bg/article/Shestoklasnitsi-ot-dve-uchilishta-v-Belene-se-zapoznaha-s-misiite-i-zadachite-na-Balgarskata-armiya/201521/2/0", "text": "Ученици от шести клас от две училища в гр. Белене гостуваха вчера в 55-и инженерен полк в града, за да се запознаят с основните мисии на Българската армия и произтичащите от тях задачи, с видовете въоръжени сили и родове войски. Това съобщиха от пресцентъра на министерството на отбраната.    Децата са включени в проект, чиято цел е да подпомогне ранното им професионално ориентиране. В него участват над 60 ученика от ОУ \"Васил Левски\" и СУ \"Димчо Дебелянов\".    Първото занятие с учениците в инженерния полк проведе капитан Георги Георгиев - зам.-командир на щабна рота.    В рамките на проекта, който продължава 30 седмици, предстои шестокласниците да се запознаят и с екипировката и техниката при обезвреждане на импровизирани взривни устройства и невзривени боeприпаси, с дейността на водолазите от инженерните формирования на Българската армия и с основните типове инженерно въоръжение.  ", "date": "2019.12.13", "title": "Шестокласници от две училища в Белене се запознаха с мисиите и задачите на Българската армия"}
{"url": "http://epicenter.bg/article/Denitsa-Sacheva-uspokoyava-Svetiya-Sinod--che-nyama-da-se-otnemat-detsa-ot-semeystva-/201523/2/0", "text": "Министърът на труда и социалната политика Деница Сачева проведе среща с митрополитите на Светия Синод. Висшите духовници подкрепиха отлагането на Закона за социалните услуги, с което ще се даде време за диалог по конкретните текстове и настояха Българската православна църква да участва в обсъждането им. На срещата беше обсъдено становището на Българската православна църква по Закона за социалните услуги. Министър Сачева запозна висшите духовници с основните принципи, залегнали в нормативния акт, като ги увери, че той няма за цел да регламентира незаконни и необосновани намеси в семействата, провеждане на антисемейни политики или отнемане на деца от техните родители.   По думите й е необходимо да се изготви регламент и карта на пазара на социалните услуги, за да бъде повишено качеството им. Има нужда и от повишаване на квалификацията и допълнително мотивиране на социалните работници, добави тя.    В дискусията с министър Сачева, частваха техни високопреосвещенства Ловчанския митрополит Гавриил, Варненския и Великопреславския митрополит Йоан, Неврокопския митрополит Серафим, Врачанския митрополит Григорий, Видинския митрополит Даниил, Негово Преосвещенство Мелнишкия епископ Герасим, съобщиха от пресцентъра на МТСП.", "date": "2019.12.13", "title": "Деница Сачева успокоява Светия Синод, че няма да се отнемат деца от семейства "}
{"url": "http://epicenter.bg/article/Ministar-Avramova--Yazovir--quot-Studena-quot--ne-e-iztochvan--remontiraha-go-italianski-vodolazi-/201524/2/0", "text": "Основната причина за нарушеното водоподаване в Перник са климатичните промени, намаленият дебит на водоизточниците.   Това каза в предаването \"Лице в лице\" по БТВ министърът на регионалното развитие и благоустройството Петя Аврамова.    По думите ѝ Перник не е изолиран случай и проблем с водоподаването към момента има в още 6 български града, като са засегнати 130 000 жители.    През тази година септемврийски дъждове нямаше, язовир \"Студена\" не е могъл да попълни обема си такъв, какъвто се очаква и към месец октомври управителят на \"ВиК\" е подал сигнал към областния управител, че трябва да бъде въведен режим на водата, заяви Аврамова.    Да не сатанизираме \"ВиК\", защото там работят хора, които също живеят в Перник, потърпевши са от водния режим и полагат неистови усилия той да бъде отменен, призова регионалният министър.    Малко се закъсня с въвеждането на водния режим, но при това безводие такъв режим трябва да бъде въведен рано или късно. За съжаление, режимът е въведен малко по-късно от необходимото, посочи Петя Аврамова, като уточни, че кранът, който подава вода към индустрията е спрян, а в понеделник ще бъде подменен.    Тя подчерта, че ремонт на язовира с източване на водоема не е извършван. Избрахме най-скъпия ремонт. Ремонтът се извърши от водолази от Италия. Ремонтните дейности са приключили през декември 2018 година. Язовирът категорично не е източван с такава цел, заяви Аврамова.   Министърът на околната среда и водите Нено Димов и министърът на регионалното развитие Петя Аврамова носят вина за кризата с водата в Перник, реши прокуратурата днес. Постановлението е на прокурор Красимира Минчева от Районната прокуратура в Перник. То е от 10 декември, но информация за него бе разпространена днес от активистка от миньорския град. Това не ме притеснява, нека прокуратурата си свърши работата. Разбрах от медиите за това постановление, заяви министърът.   Тол системата не е катастрофирала, подчерта министърът. Огромен екип от хора работят по нейното въвеждане. Въвеждането на системата не е само техническо въвеждане, имаше и много процедури, които трябваше да извървим, заяви Аврамова.    Направихме проучване, което показва, че гражданите на България смятат, че трябва да има повече средства за ремонт и строителство на пътища, а тези средства могат да дойдат само от справедливото облагане на тежкотоварните превози. Това е пътят, въпреки че реформата е тежка. Тол таксата ще бъде въведена до 1 март, каза още Петя Аврамова.", "date": "2019.12.13", "title": "Министър Аврамова: Язовир \"Студена\" не е източван, ремонтираха го италиански водолази "}
{"url": "http://epicenter.bg/article/Sled-Brekzit--Kakvi-shte-sa-posleditsite-za-balgarite-na-Ostrova---VIDEO-/201528/2/0", "text": "\"Политиката на правителството на Борис Джонсън е либерална спрямо желанието на българите да посещават Великобритания. Сега предстои транзитен период, но за всички българи, които са в заварено положение, няма да има реални промени. Политиката на правителството на Борис Джонсън е по-либерална. За хората, които имат желание да учат, се очаква либерален визов режим\". Това коментира в ефира на \"Плюс-Минус. Коментарът след новините\" по Нова тв международният анализатор Мартин Табаков.    „Датата, за която се разбраха Лондон и Брюксел за напускането на Обединеното кралство, е 31 януари 2020 г. и ще бъде изпълнена”, каза още Табаков.    Той обясни, че за успеха на Джонсън има много обективни причини. Една от тях е стратегията на торите – да бъдат таргетирани лейбъристки райони, гласували за напускане на ЕС.    По думите му Тръмп е бил от малкото политици, които се опитваха да вдъхнат доверие на британското общество, че ЕС има алтернатива.    „Изключително болезнена тема за британското общество е дали в обхвата на бъдеща търговска сделка със САЩ ще влезе и британското здравеопазване. Има двупартиен консенсус между консерватори и лейбъристи, че това не трябва да се случва. Това намалява интереса на САЩ”, заяви международният анализатор.  ", "date": "2019.12.13", "title": "След Брекзит: Какви ще са последиците за българите на Острова? (ВИДЕО)"}
