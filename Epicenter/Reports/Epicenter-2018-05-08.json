{"url": "http://epicenter.bg/article/Zaharieva--Shestima-profesionalni-spasiteli-sa-tragnali-da-izdirvat-Boyan-Petrov-/153775/2/0", "text": "Противоречива е информацията за акцията по спасяването на алпиниста Боян Петров, който е в неизвестност в Хималаите от 5 дни. Министърът на външните работи Екатерина Захариева съобщи за нов спасителен екип от шестима професионални планински спасители, които са тръгнали към лагер 1, за да търсят Петров, но не са стигнали до мястото, предаде БНР.  Тя заяви, че ще настоява в издирвателната операция да се включи и летателна техника.  \"Последната информация е, че със съдействие на китайските власти и на тибетските също, шестима професионални спасители са тръгнали да го издирват. За съжаление, времето се е влошило и в момента те се намират между 5800 и 6000 метра, изчаквайки по-добър прозорец на време, за да могат да продължат издирването. Ако се подобри времето, настояваме и изискваме и за летателната техника, стига, разбира се, условията да позволяват\".  ", "date": "2018.05.08", "title": "Захариева: Шестима професионални спасители са тръгнали да издирват Боян Петров "}
{"url": "http://epicenter.bg/article/Podnovyavat-aktsiyata-po-izdirvaneto-na-Boyan-Petrov/153684/2/0", "text": "Днес се очаква да бъде подновена акцията по издирването на алпиниста Боян Петров, който е в неизвестност от няколко дни. Той изчезна по време на експедиция при изкачването на връх Шиша Пангма в Хималаите на територията на Китай. Посолството ни в Пекин е получило информация за изчезването на Петров на 3 май.   Във Фейсбук организаторите на експедицията обявиха, че Боян е започнал изкачването на 29 април и от тогава той не се е прибрал в базовия лагер. Палатката и спалният му чувал са открити от други алпинисти преди ден на 7350 метра надморска височина.   Заради влошаването на времето спасителната акция беше прекратена, отбелязва БТВ.   Хималайският връх Шиша Пангма, където изчезна българският алпинист Боян Петров преди дни, е най-малък от осемхилядниците. Затова го наричат „джудже”. Според алпинисти обаче той е един от най-трудните за изкачване.   Д-р Калина Сълова работи като планински спасител преди повече от 30 години и участва в шест хималайски експедиции. Когато взима решението да изкачи Шиша Пангма като алпинист тя не казва на никого. Тръгва през май 1999 г. заедно с ветерана алпинист Дойчин Василев. Казва, че гледали да не заспят, защото не било ясно дали ще се събудят, съобщава bTV. Да останеш на бивак означава просто да спреш и да изчакаш новия ден без нищо, пояснява Сълова. Изтощението било голямо. „Сутринта попитах „нагоре или надолу”, той ме погледна и от погледа му разбрах, че трябва нагоре”, спомня си тя. Разказва, че на другия ден шерпите ги посрещнали много радушно и двамата алпинисти пили най-хубавия чай в живота си. Според нея върхът е труден и заради резките промени във времето, характерни и за останалите осемхилядници, както и заради технически особености при изкачването му.   Казва обаче, че не се притеснява за Боян Петров. „Той умее да ръководи себе си, аз се убедих в тези осемхилядници, на които беше, защото все пак той преценяваше себе си относно заболяването, което носи и му се възхищавах като лекар, че умее да държи и да води заболяването си, а не то да го води”, казва Сълова. Тя вече не изкачва високи върхове, но пази всичките си спомени от тях в много снимки и в малко камъчета. За изкачването на Шиша Пангма д-р Карина Сълова и Дойчин Василев получават сертификат, където е записано 8017 м. изкачена височина.", "date": "2018.05.08", "title": "Подновяват акцията по издирването на Боян Петров"}
{"url": "http://epicenter.bg/article/Simeonov-shte-predstavya-zakonoproekti-na-Ninova-na-sreshtata-im/153720/2/0", "text": "Вицепремиерът Валери Симеонов не смята, че трябва да се отчита пред когото и да било за срещите си.  Той направи този коментар заради отмененото заседание на ПГ на Обединените патриоти от лидера на \"Атака\" Волен Сидеров.  Симеонов смята да представи пред всички лидери на партии в парламента законопроектите на НФСБ. Това е причината за исканата от него среща с лидера на БСП Корнелия Нинова.  Вицепремиерът научи от медиите за отмененото заседание на групата на ОП и неговата гневна реакция по повод срещите им с Нинова. По думите на Валери Симеонов тези разногласия в коалицията на патриотите той няма да решава през медиите, защото били вътрешнокоалиционни въпроси.   Лидерът на НФСБ допълни, че след срещата с Нинова ще представи законопроектите на своята партия и на останалите парламентарни групи, освен на ДПС.   Днес от 14 часа пък е срещата на соцлидерката с другия коалиционен партньор - Красимир Каракачанов, която е посветена на социални теми и ще се състои в зала \"Изток\" на Народното събрание.   По-рано лидерът на АТАКА Волен Сидеров реагира сърдито във Фейсбук, като обяви, че не е оторизирал, като председател на ПГ на ОП, преговори на коалиционните партньори с опозицията. Сидеров дори отмени заседанието на парламентарната група на ОП.   Тази сутрин в изявление от пресофиса на \"Атака\" се заявява категорично, че в качеството си на председател на ПГ на ОП и създател на коалицията \"Обединени патриоти\" Сидеров не е упълномощавал Симеонов и Каракачанов да преговарят, с която и да е партия извън управляващата коалиция. Решението за провеждането на такива срещи са взети извън коалиционния съвет на ОП и поради това Сидеров ги смята за нелегитимни.  \"Очаквам изясняване на позициите на НФСБ и ВМРО по отношение на коалиционната политика\", настоя още Сидеров.  Целият скандал вътре в Обединените патриоти се развихря и покрай обявената за днес среща между военния министър Красимир Каракачанов и лидера на БСП Корнелия Нинова. Срещата e по покана на вицепремиера.", "date": "2018.05.08", "title": "Валери Симеонов загърби Сидеров - на среща с Нинова ще търси подкрепа за законопроектите на НФСБ"}
{"url": "http://epicenter.bg/article/Nad-40-000-uchenitsi-napusnali-Balgariya-v-poslednite-6-godini-/153727/2/0", "text": "В периода 2011-2017 г., 41 486 ученици са напуснали страната. Данните са на работодателите, които събраха отговорните институции на кръгла маса на тема бизнес и висше образование.  АИКБ иска изцяло нов модел на финансиране на висшето образование в държавните висши училища. Те искат незабавни мерки за сътрудничество и координация между бизнеса и системата на висше образование, което да доведе до възстановяване на социалната справедливост, без да се ограничават граждански права.  Новият модел на финансиране на висшето образование трябва да способства за насърчаване и задържане в заетост в страната на завършилите държавна поръчка. АИКБ настоява още да бъде изменена и подобрена системата за кредитиране на студентите. Студентите от дефицитни специалности може да бъдат стимулирани с допълнителни стипендии за издръжка. Предизвикателството пред бизнеса остава липсата на квалифицирана работна ръка.  Председателят на АИКБ Васил Велев акцентира върху острата нужда от човешки ресурси за българската икономика. Административните прегради са плевели, които непрекъснато трябва да бъдат почиствани, по думите му. Реформа в образованието е наложителна, според Велев. Над 50 000 души годишно губи икономиката като работна сила заради демографската криза. Затова и бизнесът иска мерки за справяне с проблема.  Трябва да се повишава качеството на работната сила, според Васил Велев. Повече са местата за първокурсници във ВУЗ-овете, отколкото абитуриенти. Очевидно става въпрос за девалвация на висшето образование, притеснен е той. 50% от висшистите се реализират на работни места, за които не се изисква висше образование.  Инженерните специалности имат нужда да бъдат реабилитирани, изтъкна председателят на АИКБ. Имаме най-голям недостиг на инженери. План приемът трябва да се съкрати ако не на половина, поне с 1/3 и то в близките години, настоява бизнесът. Оказва се, че твърде много са хуманитарните специалности. А според Велев сме се превърнали в инкубатор на човешки ресурси за чужди икономики. Трябва да се вземат мерки, отсече той.  Вицепремиерът Валери Симеонов се съгласи с констатациите. Всичко е в ръцете на волевите хора, подчерта той. Образованието трябва да отговаря на нуждите на бизнеса, според него. То трябва да е по-ефективно. Ако си мислите, че вие ще стоите отстрани и ще чакате от държавата, няма да стане, нищо не очаквайте, държавата не е майка хранилница, нахока той бизнеса. Симеонов ги посъветва: \"Вземайте нещата в свои ръце. Влизайте в политиката\".  Министърът на образованието Красимир Вълчев отчете доброто сътрудничество с бизнеса. Образованите хора влияят върху обществото, смята той. Големият проблем е нетната външна миграция, обясни той. Минимум деца трябва да отпадат от училище. В рамките на ЕС ще има свободно движение. Компаниите могат да подпомагат студентите на по-ранен етап срещу работно място и бъдеща реализация, това решение вижда министърът. Вълчев призова бизнес и държава да вървят заедно в този процес.", "date": "2018.05.08", "title": "Над 40 000 ученици напуснали България в последните 6 години "}
{"url": "http://epicenter.bg/article/Prevozvachite-protestirat-na-16-pred-NDK--a-na-17-may-pred-rezidentsiya--Boyana-/153730/2/0", "text": "Получихме подкрепа за протест, който ще проведем на 16 и 17 май, когато се събират всички европейски лидери в София. Това каза Христо Христов, собственик на транспортна фирма по време на брифинг след среща с премиера Бойко Борисов, предаде агенция „Фокус“.  На срещата превозвачите се обявиха срещу новите евроизисквания, които предвиждат ограничения за тежкотоварните камиони.   Предвижда се протестът на 16 май да е пред НДК, където на мирно шествие ще бъдат изкарани камиони и автобуси, а на 17 май машините ще паркират пред резиденция „Бояна“.   “ От името на бранша искам да потвърдя, че получихме безрезервна подкрепа от страна на министър-председателя, както и на нашия ресорен министър. Начертахме конкретните стъпки, в срещите между Меркел и Макрон с нашия премиер ще бъде поставена тази тема. Премиерът каза, че ще ни осигури и среща с еврокомисаря по транспорт с представители на нашия бранш“, заяви Христов.    Предвижда се протестът на 16 май да е пред НДК, където на мирно шествие ще бъдат изкарани камиони и автобуси, а на 17 май машините ще паркират пред резиденция „Бояна“.    „ България може би е най-ощетената държава, ако този закон бъде приет. От 12 500 фирми, занимаващи се с международен транспорт по-голямата част от тях ще фалират, а по-добрите ще се релокират в други европейски държави и една малка част ще останат да оцеляват“, допълни още той.    \"Искам да призова и синдикатите да застанат рамо до рамо с нас, защото няма да е потърпевш само бизнеса, но и нашите добри специалисти, шофьори и служители. Те ще бъдат принудени да работят в западни компании. Това е едно чисто ограбване на национален доход и нашите синдикати трябва да знаят, че работниците ни няма да ги има в България, а те най-вероятно ще бъдат в чужди синдикати\", каза още Христо Христов.   ", "date": "2018.05.08", "title": "Превозвачите протестират на 16 пред НДК, а на 17 май пред резиденция „Бояна“"}
{"url": "http://epicenter.bg/article/Sherpite-ne-otkriha-Boyan-Petrov-v-lager-1-pod-vrah-Shisha-Pangma/153732/2/0", "text": "   Операцията за днес е прекратена.   Групата от трима шерпи е тръгнала тази сутрин към Лагер 1 на 8-хилядника Шиша Пангма в Хималаите, за да търси българския алпинист Боян Петров, който е в неизвестност от 3 май.   Италианският журналист Алесандро Филипини, който следи отблизо алпинизма, написа във \"Фейсбук\", че Тибетската алпинистка асоциация е изпратила шестима спасители, които в момента се намират на 5800 - 6 хил. м. надморска височина, но са възпрепятствани да продължат заради силния вятър. Филипини е съпруг на бившата волейболна националка Цветана Божурина и се познава с Петров.  По негови данни    По-рано, в предаването \"Преди всички\", Петър Атанасов, алпинист и специалист по екстремни спортове, изрази увереност, че шерпите ще се справят със задачата: „Графикът за придвижване на тази спасително-издирвателна група е един ден до съответния следващ лагер. Днес тримата трябва да стигнат до лагер едно, а утре евентуално до лагер две и следващия ден по-нагоре\", каза Атанасов В това, че палатката на Боян Петров беше намерена празна, според Атанасов няма нищо тревожно, защото точно в този момент той може да е тръгнал да атакува върха. \"Има вероятност да се е върнал в лагер 3 и след това да е продължил да слиза надолу към местата на лагер 2 и лагер 1\", допълни експертът. \", каза пред Нова телевизия Деян Петков, един от организаторите на експедицията на Боян Петров, който е в неизвестност от 3 май. Той опитвал да изкачи 8-хилядника Шишапангма в Хималаите, Тибетски автономен район. Петков уточни, че телефонът тежи, а батериите падат за 3-4 дни в студеното време: \"За да стопляш неща, докато вървиш, трябва да ги държиш до себе си. Предполагам, че е предпочел да пренася други неща\". . Но пък сме имали информация от хора, които са вървели с него\", каза Петков, като в същото време обясни, че Боян обича да върви сам, защото така се чувства по-комфортно и може да върви със собствено темпо. \" . Смятаме, че той е в лагер 1, където има храна и вода\", допълни той. По думите му в момента в района няма буря, но времето е лошо и духа силен вятър. Относно факта, че палатката на Боян е била намерена на последния лагер 3, Петков обясни, че това е нормално:  якои хора дори не си взимат раницата. Те носят само най-необходимото. Това е съвсем нормално\".     ", "date": "2018.05.08", "title": "Шерпите не откриха Боян Петров в лагер 1 под връх Шиша Пангма. Прекратяват издирването за днес"}
{"url": "http://epicenter.bg/article/Zapochva-konkursat-za-nagradata--Dzhon-Atanasov--za-2018-godina-/153733/2/0", "text": "На 8 май 2018 г. стартира ежегодният конкурс за Наградата на Президента на Републиката на името на световноизвестния изобретател от български произход Джон Атанасов, създал първия електронен цифров компютър с регенеративна памет. Това съобщиха от прессекретариата на държавния глава.  Наградата „Джон Атанасов“ се връчва на изявили се в световен мащаб млади български учени и изследователи в областта на компютърните науки от 2003 г.  Сред лауреатите на президентската награда са ръководители на изследователски центрове на водещи научно-изследователски институти и мултинационални компании в различни направления на компютърните науки.  В президентската инициатива през 2018 г. ще се връчват отличия в следните категории:  1. Награда „Джон Атанасов“ на Президента на Република България – връчва се на млади български учени, изявили се в областта на компютърните науки, с цел насърчаване в световен мащаб на развитието на потенциала на младите българи.  2. Грамота „Джон Атанасов – Ученици и техните преподаватели“ – за успехи, постигнати в международните олимпиади по информатика и по информационни технологии през годината.  3. Грамота „Джон Атанасов – за проект с голям обществен принос“.  4. Грамота „Джон Атанасов – за дебютен пробив в областта на компютърните технологии“.  Носителите на Наградата и Грамотите „Джон Атанасов“ се определят от жури, съставено от водещи в областта на компютърните науки учени и професионалисти.  Крайният срок за кандидатстване за отличията е 31 август 2018 година. Правилата за всяка от категориите и необходимите документи за участие в конкурса са публикувани на сайта на президентската институция.  Допълнителна информация може да получите на тел. 02/9239393 и на е-mail:   ", "date": "2018.05.08", "title": "Стартира конкурсът за наградата „Джон Атанасов“ за 2018 година "}
{"url": "http://epicenter.bg/article/Prof--Stefan-Danailov-pred-varnentsi--Obicham-vi--obicham-moyata-publika/153734/2/0", "text": "„Аз наистина много ви обичам. Обичам моята публика и винаги съм давал всичко от себе си за публиката“. С тези думи проф. Стефан Данаилов взриви публиката в препълнената зала 1 на Фестивалния и конгресен център във Варна, където представи автобиографичната си книга „Романът на моя живот“. Автор на книгата е журналистът Георги Тошев. „Аз разказвах, той записваше“, сподели Маестрото от сцената.  „Благодаря на Борислав Гуцанов и на Иван Иванов, които поканиха мен, цялата група и издателство „Книгомания“, да изиграем този спектакъл пред вас“, обясни проф. Данаилов.  „На много сцени съм излизал, посрещал съм министри, министър-председатели, президенти, но да представиш Стефан Данаилов е нещо, което се случва един път. Пожелавам на всеки да има такъв момент в живота си. Спомням си, преди 20 години, когато ме запознаха с Маестрото. Беше на сватбата на едно от децата на Александър Лилов. Тогава той ми каза: седиш на тази маса, слушаш, гледаш, внимаваш, не противоречиш, той винаги е прав. След 20 години мога да кажа, че наистина винаги е прав. Защо го наричаме Маестро и Мастър. Не само защото е професор, учител на млади деца, а защото той е учител за живота. Той е последният печат на абсолютната истина. Маестро, благодаря ти за всичко, което правиш“, каза председателят на Градския съвет на БСП-Варна Борислав Гуцанов от сцената.  Пред публиката, която няколко пъти се изправя на крака в чест на Стефан Данаилов, той разказа интересни случки от живота си, спомни си колко щастливи моменти е преживял във Варна, колко студенти е имал от Варна. „Вижте тези млади деца, няма как да съм сам“, каза Маестрото.  Заедно с младите хора от настоящия клас на професора в НАТФИЗ, на сцената излязоха артистите Силвия Лулчева, Ненчо Илчев, Дарин Ангелов, Деян Ангелов и Божидар Мицев, също негови ученици, които представиха по оригинален начин откъси от „Романът на моя живот“. По време на спектакъла, чийто режисьор е племенницата на Стефан Данаилов Росица Обрешкова, на екрана бяха показани снимки от стотиците роли на Маестрото в киното и театъра. Във фоайето на Фестивалния и конгресен център, с чиято подкрепа се проведе събитието, беше подредена изложба с кадри от най-известните филми с участието на проф. Данаилов. Варненските библиотеки ще получат десетки книги „Романът на моя живот“ като дарение.", "date": "2018.05.08", "title": "Проф. Стефан Данаилов пред варненци: Обичам ви, обичам моята публика!"}
{"url": "http://epicenter.bg/article/Nay-mladiyat-igumen-v-Balgariya-hvanat-mnogo-piyan-s--Mertsedes--sled-kupon-pri-Ivan-Zvezdev/153709/3/0", "text": "  Най-младият игумен у нас – този на Чипровския манастир, беше изловен да кара пиян в Монтана навръх Гергьовден. 21-годишният Спиридон смело въртял волана на възстар „Мерцедес“, но бил спрян за проверка, а дрегерът отчел 2,59 промила алкохол в кръвта му, съобщава „Телеграф“.   „ Много съм притеснен. Вярно е това, не съм го искал, не знам защо го направих. Изпаднах в грях и се разкайвам“, обясни той. Йеромонах Спиридон бил на празника на килима в Чипровци навръх Гергьовден, споделиха негови познати. Там вкусни гозби въртял Иван Звездев, а отбраните питиета се леели като реки. Около 21 ч. игуменът решил да се прибира и яхнал мерцедеса си.   В Монтана бил лошо изненадан от екип на КАТ, който въпреки расото му решил да го тества с дрегер, защото имало съмнения, че е употребил алкохол.   Игуменът признал вината си и се очаква в края на седмицата да има дело срещу него. Според закона той може да отнесе затвор от 1 до 3 години и глоба от 200 до 1000 лв. Тъй като е с чисто досие, Спиридон може да намали присъдата си с една трета и може дори да се размине само с условна.    „ Имам книжка. Човек се отпуска, всеки греши, виновен съм“, оправда се игуменът. По думите му, не го обмислил и взел грешно решение под въздействието на алкохола.    „ Всичко това е обеца на ухото, не ми се е случвало преди подобно нещо. Притеснен съм. Изпаднал съм в грях. Разкайвам се пред когото трябва – пред Господ, пред Свети Иван Рилски“, допълни най-младият игумен у нас.    ", "date": "2018.05.08", "title": "Най-младият игумен в България хванат много пиян с „Мерцедес“ след купон при Иван Звездев"}
{"url": "http://epicenter.bg/article/Petar-Andronov--S-vlizaneto-v-evrozonata-nyama-da-zagubim-ot-spestyavaniyata-v-leva/153696/4/0", "text": "  \"Всички критерии, които трябва да изпълним формално за присъединяване към \"чакалнята\" на еврозоната отдавна са изпълнени, но уви, за съжаление, това не са всички изисквания – вече има и нови, които, макар и неформализирани, стоят много сериозно на масата. Те са свързани с други теми, които не са само финансови.\" Това каза в предаването \"Преди всички\" на БНР Петър Андронов, председател на Асоциацията на банките:   \"Така че, макар и финансово да изглеждаме в добра кондиция и да сме готови да влезем, политически също - имаме като че ли най-добрата диспозиция за всичките години, откакто сме в ЕС, все пак трябва да сме умерени оптимисти, да сме предпазливи, за да не създаваме излишни високи очаквания.\"   В отговор на въпрос за устойчивостта на българската банкова система Петър Андронов посочи, че от фалита на КТБ досега са се случили много неща – оценката на качеството на активите на банките, същественото подобряване на кредитните им портфейли и намаляването на дела на лошите кредити (по официална статистика той падна под 10%). \"Българската банкова система не е по-стабилна или по-нестабилна от средноевропейската. Тя е в добра кондиция, използва добрите години на растеж, за да подсили своя капитал\", подчерта Андронов:   \"Не мисля, че всички други страни-членки на еврозоната, които бяха приети преди нас, непременно имаха по-стабилна и по-солидна банкова система, по-скоро ЕЦБ и изобщо страните от Еврозоната са предпазливи и ще се вглеждат абсолютно във всеки елемент, който формира нашата среда, включително не само финансов и банков, за да избегнат неблагоприятни събития, каквито имаше например в Гърция и в други страни-членки, чиито банкови системи впрочем са доста по нестабилни от нашата.\"   Петър Андронов прогнозира, че до края на годината лихвите ще останат на сегашните си нива:   \"Бидейки във валутен борд ние зависим от политиката на Европейската централна банка, а тя ще започне повишение на лихвените равнища, когато се увери, че има инфлация в еврозоната по-висока от 2% и то устойчиво. Тоест, ние наблюдаваме индекс, индикатор, който е даже извън нашата юрискдикция и от него можем да съдим какви действия предстои да предприеме ЕЦБ. Накратко най-вероятно, съдейки по досегашните стойности на инфлацията, на растежа в еврозоната, на безработицата, на растежа на заплатите, по-вероятно е до края на годината наистина лихвите да останат на сегашните нива, но с все по-голям и нарастващ потенциал за корекции нагоре през следващата година от ЕЦБ. Такова е консенсусното очакване на всички на международните пазари.\"   Тенденция на увеличаване на спестяванията в евро не се регистрира, българите правят това в периоди на нестабилност, посочи още Андронов. При влизането ни в еврозоната няма да има загуби на спестяванията в лева, защото ще запазим сегашния фиксиран валутен курс и те ще се трансформират по него, поясни банкерът:   \"Същият този валутен курс ще е курсът, с който ние, живот и здраве, някой ден ще влезем в еврозоната, тоест, сегашните спестявания в левове ще се конвертират по същия този курс в евро. С други думи, няма да загубим от спестяванията си от тази трансформация.\"   Запитан ще тръгнат ли цените на стоките нагоре с въвеждането на еврото и ще скочи ли инфлацията Петър Андронов отбеляза:   „ Всичко това се контролира, подготвя. Има мерки, с които се осигурява наблюдение върху цените. А и нека не подценяваме пазара! Изобщо не трябва да подценяваме пазара. Който си позволи да използва това, за да закръгли и мъничко да добави към цената си, скоро ще бъде изхвърлен от пазара. Нека да имаме малко доверие и на натрупания опит и на знанието, което е събрано. То не показва никакъв сериозен инфлационен потенциал.“  ", "date": "2018.05.08", "title": "Петър Андронов: С влизането в еврозоната няма да загубим от спестяванията в лева"}
{"url": "http://epicenter.bg/article/Grako-turskata-kriza-se-razpalva-i-ot-dvete-strani/153687/11/0", "text": "  Гръко-турските отношения се отличават със сложност и нестабилност от много десетилетия. Даже и съюзници в НАТО, Гърция и Турция се оказваха на ръба на война на три пъти – по време на кипърския конфликт през 1974 година, както и през март 1987 г. и януари 1996 г. – в следствие от многогодишните разногласия по въпроса за делимитацията на Егейския регион. От гледната точка на някои експерти, събитията през последните три месеца предизвикват опасения, че пълномащабната криза във взаимоотношенията между двете страни може да се повтори. Днешният етап на нарастване на напрежението в акваторията на Егейско море започна на 17 януари 2018 г., когато в близост до оспорваните от Турция необитаеми острови Имия (на тур. Кардак) (от гледната точка на Гърция, намиращи се в нейните териториални води) в хода на опасно маневриране турски корвет се сблъска с гръцки патрулен катер. 11 дни след този инцидент, гръцки кораб се опита да се приближи към островите, с министъра на отбраната на борда си, за да хвърли венец в памет на тримата гръцки военни, станали жертви на пограничния конфликт през 1996 година. Но турската брегова охрана осуети това. По-нататък събитията се развиха в градираща посока. В началото на февруари Гърция проведе учения на остров Кос, в непосредствена близост до турската граница, което възмути властите в Анкара. В средата на същия месец турски кораб протарани гръцки патрулен катер. В началото на март в Тракия двама гръцки военни, оказали се на турска територия (според версията на официална Атина – заради лошите климатични условия) бяха задържани от турски военен патрул. Едновременно нарасна броя на нарушенията на турските ВВС на гръцкото въздушно пространство, а на 12 април гръцки самолет, завръщащ се от операция по прихващане, падна в морето. Пограничните инциденти се съпровождат от взаимни нападки между гръцките и турските политици. На предложението на турския президент Реджеп Таийп Ердоган за размяна на задържаните гръцки военни за осемте турски военнослужещи, които намериха убежище в Гърция след неуспешния опит за военен преврат през юли 2016 г., канцеларията на гръцкия премиер Алексис Ципрас отвърна с категоричен отказ, позовавайки се на това, че „Гърция е правова държава, която има премиер, който знае и уважава гръцките закони, а не султан, който се меси в съдебните решения“. Още по остро се изказа министърът на отбраната Панос Каменос. В хода на своята неотдавнашна визита в Армения той заяви, че великодържавните амбиции на Турция не веднъж са я довеждали до военни поражения, както е станало през 1821 година, когато Гърция става независима от Османската империя. Главата на Турската Република, на свой ред, напомни за победата на Турция в битката при Сакария (1921 г.), след която въоръжените сили на Гърция, а след тях и гръцкото население, са били принудени да напуснат Мала Азия завинаги. Ескалацията на напрежението не се случи изведнъж, причините се натрупваха вече няколко години. Двустранните отношения деградират от 2015 година, откакто Гърция се оказа в епицентъра на миграционната криза, която, от гледна точка на гръцкото експертно и политическо общество, е била провокирана от действията на турските власти, стремящи се да използват „миграционния лост“ за оказване на натиск над Европейския съюз чрез дестабилизация на неговите външни граници. В средата на 2016 година нов препъни камък се оказа споменатия отказ на Гърция да екстрадира турските военни, обвинени в подготовка на държавен преврат. През юли 2017 година взаимното недоверие между двете страни се усили в следствие на провала на поредния кръг от преговори за разрешаване на кипърския въпрос, вината за който турската страна хвърля върху гърците-киприоти и Гърция, а гръцката – върху Турция. Последно, през декември 2017 г. масло в огъня наля скандалната визита на Ердоган в Атина (първото посещение в Гърция на турски държавен глава за последните 65 години), по време на което турския лидер, едвам слязъл от самолета, направи веднага три оскърбителни, от гледната точка на гръцката дипломация, заявления – за това, че Гърция никога не би станала член на НАТО без подкрепата на Анкара, за нарушенията на правата на мюсюлманското религиозно малцинство в гръцката Тракия, както и за необходимостта от „модернизация“ на Лозанския мирен договор от 1923 г., определящ правата на Гърция над островите в Егейско море. И все пак, изчислените по-горе проблеми едва ли ще могат напълно да обяснат тази решимост, с която двете страни вървят към по-нататъшна конфронтация. Ако погледнем историята на двустранните отношения през последните две десетилетия ще видим, че при наличието на политическа воля на ръководителите се е удавало да „заметат“ къде-къде по-остри и потенциално опасни конфликтни ситуации. През 2006 г., когато сблъсък между гръцки и турски самолет доведе до смъртта на гръцкия пилот, правителствата на двете страни заявиха, че това е било нещастен случай, който не трябва да се отразява на двустранните отношения. В момента, напротив, създава се впечатление, че нито едната от страните не е заинтересована насериозно в разсейването на напрежението. Обяснението на това, най-вероятно, трябва да се търси във вътрешнополитическата сфера. В Гърция ролята на главен „ястреб“ в отношенията с Турция играе Панос Каменос, който оглавява малката дяснопопулистка партия „Независими гърци“ (АНЕЛ), която участва в управляващата коалиция като младши партньор. Рейтингът на тази партия постоянно намалява и в случай на предсрочни избори тя рискува да не влезе в парламента. В тази ситуация Каменос, използвайки своето положение на военен министър, апелира към патриотическите настроения на част от гръцкото общество и често излиза с по-радикални позиции от другите членове на правителството. Много анализатори, включително в самата Гърция, наричат неговата риторика провокационна и не способстваща укрепването на сигурността в Егейско море. Въпреки това, премиерът Ципрас по никакъв начин не реагира на резките заявления на своя подчинен, опасявайки се от това да се лиши от подкрепата на АНЕЛ и, като следствие, да загуби парламентарното си мнозинство Освен това, ръстът на напрежението в отношенията с Турция върши страхотна работа за отвличане на вниманието на населението от друг наболял вътрешнополитически проблем, който в момента е най-актуален за гръцкото правителство. Става дума за гръко-македонския спор за държавното наименование на Република Македония, който напоследък се отмести от мъртвата точка. В началото на 2018 г., двете страни, при посредничеството на ООН, съумяха да се приближат плътно до компромисно решение: при успешен изход на прегворите със съседна Гърция, страната ще получи съставно название, например, „Нова Македония“, „Горна Македония“ или „Вардарска Македония“, което ще й позволи да влезе в НАТО и да започне преговори за влизане в Европейския съюз. Но, от гледна точка на повечето гърци, смятащи думата „Македония“ за част от своето културно-историческо наследство, такова решение е категорично неприемливо. През януари-февруари 2018 година в страната се проведе вълна от многохилядни демонстрации под лозунга „Македония значи Гърция“, ударила сериозно по политическите позиции на Ципрас. В тези условия правителството е заинтересовано, от една страна, да демонстрира своята решимост в отстояването на националните интереси, а от друга – да докаже на гражданите, че основната заплаха за Гърция идва не от Македония, а от друг, много по-стар и непредсказуем съперник. В Турция, съдейки по всичко, конфликтната ситуация с Гърция е от полза на местните политици. Ердоган, който наскоро насрочи предсрочни избори, най-вероятно, ще се постарае да използва с максимална ефективност „външнополитическата карта“ в своята предизборна кампания, още повече, че представителите на кемалистката опозиция по-рано нееднократно го упрекваха в излишна мекост на позицията спрямо Гърция. Отчитайки гореизложените причини и фактори за увеличаването на напрежението в гръко-турските отношения, не трябва да се очаква бързо разрешаване на натрупалите се противоречия. С голяма вероятност ще последват нови погранични инциденти, за което, конкретно, свидетелства подготвяното лизингово споразумение, според което Гърция ще получи две френски фрегати за усилване на морската си групировка в Егейско море. Заедно с това, в момента няма обективни предпоставки за криза, която да тласне Гърция и Турция на границата на военен сблъсък, подобна на тази от 1996 година. Засега опитите за ескалация от тази и от другата страна носят управляем характер.  ", "date": "2018.05.08", "title": "Гръко-турската криза се разпалва и от двете страни"}
{"url": "http://epicenter.bg/article/Balgariya-izliza-na-stsenata-na-Evroviziya-v-parvi-polufinal-dovechera/153701/6/86", "text": "В Португалската столица Лисабон днес ще се проведе първият полуфинал на певческия конкурс \"Евровизия\".   За 10 места на финала на 12 май ще се борят 19 страни. Според жребия днес ще пеят представителите на Азербайджан, Исландия, Албания, Белгия, Чехия, Литва, Израел, Беларус, Естония, България, Македония, Хърватия, Австрия, Гърция, Финландия, Армения, Швейцария, Ирландия и Кипър. Страната ни ще участва под номер 10, пише Дир.бг.   България се представя с песента \"Bones\", изпълнена от група \"Equinox\", съставена от Жана Бергендорф, Владимир Михайлов, Георги Симеонов-JJ, Джони Манюел и Трей Кембъл.   Вторият полуфинал е в четвъртък, на 10 май.", "date": "2018.05.08", "title": "България излиза на сцената на Евровизия в първи полуфинал довечера"}
{"url": "http://epicenter.bg/article/Fargyusan-izleze-ot-koma-i-progovori/153740/8/0", "text": "  Сър Алекс Фъргюсън е излязъл от кома, но ще продължи да бъде в болница след мозъчния кръвоизлив, който получи преди няколко дни, съобщава Дейли мейл, цитира  .   Най-успешният мениджър в британския футбол остава в интензивното отделение, но от понеделник седи и вече е разговарял със семейството и приятелите си в Кралската болница в Салфорд, където бе приет в събота. Лекарите все още не се наемат с прогнози за дългосрочното му бъдеще.   Фъргюсън беше хоспитализиран на 5-и май и опериран по спешност.  ", "date": "2018.05.08", "title": "Фъргюсън излезе от кома и проговори"}
{"url": "http://epicenter.bg/article/Kristian-Kostov--Imam-psihologicheski-problemi--Borya-se-s-panik-ataki-vseki-den-/153703/10/99", "text": "Кристиан Костов, който донесе на България рекордното второ място на \"Евровизия\" миналата година, призна, че се бори с паник атаки. , написа в благодарствено обръщение към феновете си изпълнителят на \"Beautiful Mess\", цитиран от \"Монитор\".   Каква е причината за пристъпите той така и не издава. Въпреки това призова последователите си да протегнат ръка към важни за тях хора, с които вече не поддържат връзка.   , написа още Крис.   След като подкрепи на сцената в Амстердам групата Equinox, която ще представи България в рамките на \"Евровизия\", Костов вече се подготвя за следващия си проект, а именно - албум. Певецът вече засне фотосесия към обложката на диска. Подробности не се издават.", "date": "2018.05.08", "title": "Кристиан Костов: Имам психологически проблеми! Боря се с паник атаки всеки ден!"}
{"url": "http://epicenter.bg/article/Agneshki-sarmichki/153388/9/25", "text": "500 г обезкостено агнешко месо или агнешка кайма 150 г ориз 1 връзка зелен лук 1 ч.л. сол 1/4 връзка джоджен 1/4 връзка девесил 50 г стафиди индийско орехче 15 бр. широки листа от пресен лапад 40 мл течна готварска сметана   Агнешкото месо се накълцва на ситно. Оризът се накисва във вода. Лукът се почиства и също се нарязва на ситно.   В тиган се наливат 3 с.л. мазнина. Добавят се сол, джоджен и девесил. Изсипва се нарязаният лук, оризът и накълцаното месо.   Зелените подправки се наръсват върху запържените продукти. Добавят се индийско орехче и стафиди. Разбърква се със шпатула и съдът се оттегля от котлона.   Листата от лапада се измиват. Върху всяко листо се слага по 1 с.л. от плънката. Завива се сарма и се подрежда на дъното на гювеч. Налива се вода под нивото на сармите. Добавят се 3 с.л. олио. Ястието се похлупва.   Пече се на 200 С 50 минути.", "date": "2018.05.08", "title": "Агнешки сърмички"}
{"url": "http://epicenter.bg/article/Angel--Skandalat-v-noviya-klip-na-Suzanita-e-tarsen--a-provokatsiyata---umishlena/153706/10/100", "text": "Поредната песен с участието на Сузанита отново скандализира обществото.   В новото парче 15-годишната дъщеря на известния певец Орхан Мурад си партнира с певеца Ангел. А на кадрите момичето изглежда неподходящо за възрастта си, псува и прави неприлични жестове.   Ето защо дори СЕМ се самосезира, след сигнал на будни граждани, свидетели на нецензурното съдържание. Агенцията за закрила на детето също реши да провери случая.   Тази сутрин бе и първото интервю на певеца Ангел след скандала с негово участие. В сутрешния блок на Нова.тв той призна, че е горещата атмосфера в клипа на песента \"К'во става, брат\" е търсена, а провокацията - неизбежна.    И все пак Ангел допълни: „Очакваше се, че ще има хейт, но не чак такъв“.", "date": "2018.05.08", "title": "Ангел: Скандалът в клипа ми със Сузанита е търсен, а провокацията - умишлена"}
{"url": "http://epicenter.bg/article/Karakachanov-i-Ninova-syadat-na-edna-masa--Bez-bira/153686/2/0", "text": "Лидерите на БСП и на ВМРО Корнелия Нинова и Красимир Каракачанов се срещат в парламента. Каракачанов отправи поканата към Нинова на 1 май - да се срещнат \"на по една бира\". По-късно Нинова прие, но без бира.   На 1 май БСП организира митинг под прозорците на Министерския съвет, на който поиска оставката на кабинета. Веднага след нейната реч властта свика пресконференция, на която пред медиите застанаха вицепремиерите Красимир Каракачанов и Томислав Дончев и финансовият министър Владислав Горанов. Точно на това събитие Каракачанов покани Нинова \"на бира\".  ", "date": "2018.05.08", "title": "Каракачанов и Нинова сядат на една маса. Без бира"}
{"url": "http://epicenter.bg/article/Maksimalnite-temperaturi-shte-sa-predimno-mezhdu-22--i-27-/153688/2/0", "text": "Атмосферното налягане е по-ниско от средното за месеца и още ще се понижи. Днес въздушната маса над страната ще остане неустойчива. След обяд ще се развива купесто-дъждовна облачност и на много места, главно в Западна България и североизточните райони, ще превали и прегърми. По-интензивни и значителни по количество ще са валежите в Рило-Родопската област и Западна Стара планина. Ще духа до умерен вятър от северната четвърт. Максималните температури ще са предимно между 22° и 27°. Това съобщи за Агенция „Фокус“ дежурният синоптик от НИМХ Евгения Егова. Над Черноморието ще се развива купеста и купесто-дъждовна облачност и на места, главно по северното крайбрежие, ще има краткотрайни превалявания и гръмотевична дейност. Ще духа до умерен вятър от север-североизток. Максималните температури ще са 20°-23°. Температурата на морската вода е 17°-20°. Вълнението на морето ще бъде 2-3 бала. Над планините ще се развива купесто-дъждовна облачност и на много места, главно в Рило-Родопския масив и Западна Стара планина, ще има краткотрайни, след обяд – временно интензивни валежи, придружени с гръмотевици. Ще духа умерен вятър от север-североизток. Максималната температура на височина 1200 метра ще е около 15°, на 2000 метра – около 9°.", "date": "2018.05.08", "title": "Максималните температури ще са предимно между 22° и 27°"}
{"url": "http://epicenter.bg/article/Edin-ot-organizatorite-na-ekspeditsiyata-na-Boyan-Petrov--Normalno-e-za-edna-sedmitsa-da-go-nyama/153689/2/0", "text": "Деян Петков - един от организаторите на експедицията, при която в Хималаите изчезна Боян Петров, успокои, че и друг път не са има контакт с него в продължение на дни. „Обичайно е, че Боян Петров си е оставил телефона в базовия лагер, защото е очаквал един ден след него по маршрута да тръгнат неговите колеги, които имат свой сателитен телефон. За да стопляш неща, докато вървиш, трябва да ги държиш до себе си. Предполагам, че е предпочел да пренася други неща\", заяви Петков пред Нова телевизия.   \"Нормално е за една седмица да го няма. И друг път също се е случвало да няма връзка с него по 7 дни. Но пък сме имали информация от хора, които са вървели с него\", каза Петков, като в същото време разкри, че Боян обича да върви сам, защото така се чувства по-комфортно и може да върви със собствено темпо.   \"Надяваме се докато неговите колеги са се качвали към 3 лагер, той да е стигнал до върха, а после да е тръгнал да се връща след тях\", допълни той. По думите му в момента в района няма буря, но времето е лошо и духа силен вятър. \"Смятаме, че той е в лагер 1, където има храна и вода\", заяви Петков. Ако има възможност, в спасителната акция ще се включат и хеликоптери от Китай. Тяхното пристигане обаче е затруднено от вятъра“, допълни организаторът. Относно факта, че палатката на Боян е била намерена на последния лагер 3, Петков обясни, че това е нормално: \"Палатката се оставя и тръгваш да катериш върха. Някои хора дори не си взимат раницата. Те носят само най-необходимото. Това е съвсем нормално\".   Организаторът бе категоричен, че застраховката на Боян Петров е достатъчна за издирвателни и спасителни действия. Днес или утре, стига времето да позволи, ще се стигне до лагер 1 и 2. Информация се очаква още днес, ако шерпите стигнат до лагер 1.   \"Боян е изключително подготвен, и физически, и психически. Има вариант да е слязъл и по друг маршрут, но те не са много. Има и други примери. Гадаем обаче,\" завърши Деян Петков.", "date": "2018.05.08", "title": "Един от организаторите на експедицията на Боян Петров: Нормално е за една седмица да го няма"}
{"url": "http://epicenter.bg/article/Ima-shans-Boyan-Petrov-da-e-zhiv--ubedeni-sa-organizatori-na-ekspeditsiyata-v-Himalaite/153692/2/0", "text": "Има шанс Боян Петров да е жив, оптимист е организаторът на експедицията по изкачване на 8-хилядника Шиша пангма в Хималаите, Тибетски автономен район, Мохам Ламсал. В експедицията са участвали още 10 души - унгарец, петима италианци и четирима водачи от непалски произход. Липсата на Боян е била забелязана от участниците в района на Шиша пангма на около 7500 м надморска височина. Веднага след това са изпратени трима души, за да го издирват. На 6 май сутринта на 7350 м надморска височина са били открити палатката и спалния чувал, без самия алпинист. „Според мен има шанс да е жив. Когато те са се качили, не са могли да изчакат повече от 30 минути, но това не означава, че той не се е върнал в лагер 3”, заяви пред NOVA Мохам Ламсал, организатор на експедицията. „Не изключвам да се появи сам, той е опитен катерач”, каза още Ламсал.   По нашия предварителен план с Боян трябваше да тръгнем към Тингри в Тибет, там да се срещнем и да продължим заедно към базов лагер Еверест. За последно е видян ден преди да тръгне към базов лагер 1 на Шиша Пангма, т.е за последно е видян на 28 април, тръгнал е на 29 април”, разказа режисьорът Поли Генчева, която е част от български екип, който снима документален филм за Петров и в момента се намира в Катманду.   „Той катери самостоятелно, това е неговия стил, той тръгва преди групата, преди всички останали и преди всички шерпи, сам си разбива пътя нагоре и сам си прави палатките, където да остане. На 4 май, когато шерпите стигат до лагер 3, намират палатката на Боян празна с неговия чувал в нея. Те се задържат не повече от 30 минути, защото времето не е било подходящо. Най-вероятно по това време Боян е бил нагоре по върха в опита си да го покори. Това е последната връзка с Боян. От момента, в който експедицията слиза от лагер 1 и 2 в базов лагер, Боян не е с тях, това се случва на 5 май”, споделя още Генчева.   „От утре са ни обещали съдействие самите шерпи, които са в базов лагер, ние поддържаме непрестанна връзка с тях. Ние дълбоко вярваме, че той се намира някъде между лагер 1 и лагер 2, където има кислород и храна, където би могъл да оцелее няколко дни”, споделя надеждите си Поли Генчева.", "date": "2018.05.08", "title": "Има шанс Боян Петров да е жив, убедени са организатори на експедицията в Хималаите"}
{"url": "http://epicenter.bg/article/Evroreglamentat-za-zashtita-na-lichnite-danni-ne-nalaga-zakonovi-promeni/153697/2/0", "text": "  Европейския регламент за защита на личните данни, който трябва да се прилага у нас от 25 май, има пряко действие и неговите норми влизат автоматично в сила. В този случай не е необходимо синхронизиране на нашия закон или на законодателствата на държавите-членки с него. Това обясни в предаването „Преди всички“ на БНР Христиан Митев, заместник-председател на правната комисия в Народното събрание, който коментира темата за готовността ни да защитим личните данни.   Запитан има ли риск до 25 май законодателните изменения, касаещи променения режим за защита на личните данни, да не са все още в дневния ред на парламента, Митев декларира готовността на правната комисия и на парламента да разгледат по най-бързия начин тези промени, когато бъдат внесени. Митев подчерта, че тъкмо заради прякото действие на регламента не споделя опасенията на отделни институции, че България може да бъде санкционирана. Промените все още не са приети от Министерския съвет, за да могат да бъдат внесени в Народното събрание, уточни той:    „ Те могат да бъдат направени в спешен порядък и максимално бързо да бъдат приети. Пак казвам, независимо дали ще бъдат приети до 25 май или не, регламентът има пряко действие и не е необходимо да синхронизираме законодателството си. Това по-скоро се прави с оглед запознаване на субектите с всички детайли, които са в регламента, с оглед по-лесното възприемане на нашия Закон за защита на личните данни, отколкото на самия европейски регламент\".   ", "date": "2018.05.08", "title": "Еврорегламентът за защита на личните данни не налага законови промени"}
{"url": "http://epicenter.bg/article/Volen-Siderov-gneven--Sreshtata-na-Karakachanov-s-Ninova-e-nelegitimna-/153698/2/0", "text": "Нов скандал разтресе патриотите. Този път причината е желанието на лидерите на ВМРО и НФСБ да се срещнат поотделно с председателя на БСП. Първата среща Каракачанов--Нинова е насрочена за днес в Народното събрание. Сутринта обаче Волен Сидеров внесе поредния разкол сред ОП като скочи срещу своите побратими от патриотичната коалиция и желанието им да се срещнат с лидера на опозицията.    \"Във връзка с информацията, че коалиционните ми партньори от ВМРО и НФСБ Красимир Каракачанов и Валери Симеонов ще се срещат с председателката на БСП Корнелия Нинова, която е политически опонент на управляващата коалиция, заявявам следното:   Като председател на ПГ на ОП и създател на коалицията Обединени патриоти не съм упълномощавал въпросните лица да преговарят, с която и да е партия извън управляващата коалиция.   Това се казва в изпратена до медиите позиция на лидера на \"Атака\" Волен Сидеров.   \"Всякакви такива действия вредят на вече установените споразумения за управление на България между \"Атака\", ВМРО, НФСБ и ГЕРБ. Те са извън решенията на коалиционния съвет на ОП, затова трябва да се смятат за нелигитимни. В тази връзка отменям заседанието на ПГ на ОП във вторник. И очаквам изясняване на позициите на НФСБ и ВМРО по отношение на коалиционната политика\", се казва в позицията на Сидеров. В края на миналата седмица Нинова обяви, че ще се срещне с двамата вицепремиери поотделно. Те я потърсили след митинга на левицата пред Министерския съвет на 1 май, след който последва пресконференция на управляващите, които успокоиха, че държавата се движи в правилна посока. Тогава на пресконференцията, последвала акцията на БСП, Каракачанов предложи шеговито на Нинова да се видят на бира.  Днес от 14 ч. в Народното събрание двамата ще се срещнат, но не е обявена темата на разговора им. В четвъртък пък ще е срещата между Нинова и Валери Симеонов, като и след двете събития се очаква да има пресконференция, каквото е желанието на лидера на БСП.  Според Сидеров Корнелия Нинова е \"политически опонент на управляващата коалиция\" и всяка среща с нея \"вреди на вече установените споразумения за управление на България между \"Атака\", ВМРО, НФСБ и ГЕРБ.", "date": "2018.05.08", "title": "Волен Сидеров гневен: Срещата на Каракачанов с Нинова е нелегитимна!"}
{"url": "http://epicenter.bg/article/Doychin-Vasilev--Neshto-se-e-sluchilo-s-Boyan-Petrov--za-da-ne-se-varne-ot-varha/153705/2/0", "text": "Алпинистът Дойчин Василев, който е атакувал 8-хилядника Шиша Пангма през 1999 година, коментира пред БНТ, че е запознал Боян Петров с опасностите, които крие върхът. Той изрази съмнение, че изчезването на алпиниста е свързано с инцидент. Той бе в студиото на \"Денят започва\" с други двама алпинисти - Запрян Хорозов и Петър Атанасов.  \"Боян Петров е физически здрав и би трябвало технически да се справи с тези проблеми, които му представя Шиша Пангма и да вземе адекватно решение, ако е много опасно и рисковано да се върне. Той не го прави за първи път, и друг път се е връщал от върха. Дори повечето от изкачванията му са при втория или третия му опит. Нещо е станало с него, за да не може той физически да слезе до щурмовата палатка, която не е много далече от върха, всъщност слизането е въпрос на час-два\", заяви Дойчин Василев.  \"Нека да не забравяме, че нашият стадион е майката природа - тя е най-велика. В това отношение крие за хората, които практикуват височинен алпинизъм, много неизвестни. Колкото и да сме подготвени, това си влиза в играта. Доколкото го познавам Боян Петров е много добре информиран, интелигентно момче, натрупа доста опит с предишните изкачвания на 8-хилядниците, но за съжаление това си влиза в играта. Силно се надявам да се е качил на върха и на връщане да се е скрил в неговата палатка в границите на 7230 метра. Всички ние се притесняваме за него\", каза на свой ред Запрян Хорозов.  \"При начина на поведение на Боян Петров в предишните му експедиции най-възможното действие от негова страна е атака на върха. Под лагер 3, където се намират раницата и спалния му чувал, намерени са от един украинец и трима шерпи при излизането им на 5 май, така че най-вероятното нещо е той да е тръгнал към върха. И оттам нататък може би е стигнал до върха и някъде е успял да намери подслон, но това няма как да се знае\", каза Петър Атанасов.  ", "date": "2018.05.08", "title": "Дойчин Василев: Нещо се е случило с Боян Петров, за да не се върне от върха"}
{"url": "http://epicenter.bg/article/-Dzhambazki--Zaedno-da-se-protivopostavim-na-dvoynite-standarti-v-Evropa---te-ne-sa-samo-pri-hranite-/153712/2/0", "text": "Евродепутатът и заместник-председател на ВМРО – Българско национално движение Ангел Джамбазки и депутатът и областен координатор на партията Александър Сиди, ще дадат пресконференция  днес  в Пловдив по темата с двойните стандарти. Мястото е клубът на ВМРО - бул. „Марица“ № 51 (под моста на Герджика).   Поводът е кампанията „Доходен съюз“, която минава под егидата на Джамбазки в България. Тя нашумя особено много около скандалите с двойните стандарти при храните. „Доходен съюз“ е общоевропейска инициатива, в която България участва благодарение на евродепутата Ангел Джамбазки. Това е кампания, която цели да бъдат премахнати двойните стандарти при заплащането на труда, храните и предлагането на услугите. ВМРО като партньор в начинанието набира подписи, които да предизвикат общоевропейски европейски референдум, за да се сложи край на подобни порочни практики, които не са тайна за никого.   Ние от ВМРО – БНД сме част от кампанията от самото ѝ създаване и никога не сме били привърженици на истеричното и едностранчиво представяне на темата през последните седмици. Проблемът е цялостен и той съвсем, за съжаление, не касае само храните. Нашите сънародници са третирани като трета ръка персонал, независимо от капацитета, експертизата и сферата си на реализация. Това е недопустимо и трябва да спре час по-скоро. Ето защо ние, Патриотите от ВМРО, в лицето на евродепутата и заместник-председател на ВМРО – БНД Ангел Джамбазки, водим своята битка от години. Важно е нашето послание да стигне до всеки един от Вас, пишат още от партията.", "date": "2018.05.08", "title": " Джамбазки: Заедно да се противопоставим на двойните стандарти в Европа – те не са само при храните!"}
{"url": "http://epicenter.bg/article/Ivaylo-Moskovski--Pravitelstvoto-podkrepya-prevozvachite-v-protesta-sreshtu-Paketa-za-mobilnost/153723/2/0", "text": "Темата за пакета за мобилност ще бъде конкретно дискутирана на срещата на премиера Борисов с президента Макрон и канцлера Меркел в сряда и четвъртък. Това каза министърът на транспорта, информационните технологии и съобщенията Ивайло Московски след преговори с представители на автомобилните превозвачи, поради тяхното желание за протест срещу новите евроизисквания, които предвиждат ограничения за тежкотоварните камиони, предаде агенция „Фокус“.   „ Държа да подчертая, че позицията и до момента на ресор „Транспорт“ не кореспондира с исканията от страна на Франция за пакета за мобилност. Нашите колеги на ниво работна група, които обсъждат текстовете и които участват на заседанията, с представители на всички останали държави, категорично са заявявали позицията, която е такава и на представителите на транспортния бранш в България.    Разминаванията са на няколко места. На първо място – става въпрос за задължителното връщане на водачите на транспортните средства у дома – категорично сме против“, каза още той.   „ Ние смятаме, че тук се нарушават човешки права. Няма как да бъдат задължавани свободни граждани къде да прекарват своята почивка. Вторият спор е за времето, за което трябва да бъде направена тази почивка, тоест брой седмици. Третата тема, която не се приема от България е за възможността за почивка в кабините на превозните средства. И още един проблем има. Когато има щета върху товара или превозното средство, а водачът не е на място, застрахователните компании не изплащат обезщетения.    Искането във Франция е превозвачите да извършват своите почивки в хотели или мотели. Да това се прави, но тогава, когато има възможност да се обезпечи сигурността на товара и превозното средство, а именно някъде по-близо до тези хотели – паркинги със необходимата охрана“, допълни още той.    „ Държа да подчертая, че и в момента получихме пълната подкрепа на министър-председателя Борисов. От тук нататък ни предстоят много тежки дебати. Това, което сме начертали като план за действие е следното: сряда и четвъртък предстоят срещи между премиера Борисов, президента Макрон и канцлера Меркел. Те не са конкретно по тази тема, но ангажимента на премиера Борисов е, че тази тема ще бъде конкретно дискутирана на тези срещи с ясната позиция на българското правителство“, каза още Московски.   ", "date": "2018.05.08", "title": "Ивайло Московски: Правителството подкрепя превозвачите в протеста срещу Пакета за мобилност"}
{"url": "http://epicenter.bg/article/Lineyka-shte-transportira-onkobolnata-Teodora-ot-Istanbul-do-Balgariya-/153724/2/0", "text": "Българката Теодора Маджарова, която се намира в тежко здравословно състояние, отпътува тази сутрин от Сау Паулу за Родината с редовен полет до Истанбул. Това съобщиха от пресцентъра на Министерството на външните работи (МВнР).   32-годишната жена страда от рак на гърдата. Тя замина в Бразилия заедно със съпруга си Александър Русанов при медиума Жоао с надежда за алтернативно лечение. От Бразилия до Истанбул Теодора ще лети с турските авиолинии. Заради влошеното й състояние се наложи тя спешно да се върне в България. Министерствата на външните работи и здравеопазването създадоха организация за прибирането й в София от Истанбул. По указания на вицепремиера и министър на външните работи Екатерина Захариева нашите мисии във Федерална република Бразилия и в Република Турция оказват пълно съдействие за транспортирането на българската гражданка. Маджарова бе превозена от болницата в град Можи Гуасу до летище Гуарулос – Сау Паулу, със специализирана линейка със съвременно оборудване и две медицински лица, придружавана от български консул. Служители на Министерството на външните работи на Федерална република Бразилия и на авиокомпанията подпомогнаха преминаването през летище \"Гуарулос\".  На летище “Ататюрк” Истанбул г-жа Маджарова ще бъде посрещната от специално оборудваната линейка, която ще превози нашата съгражданка до София. Местните институции оказват пълно съдействие.  Двама служители в Генералното консулство в Истанбул ще съдействат за бързото преминаване на българската гражданка и придружаващите я през контролните органи. В случай че възникне необходимост от хоспитализирането й в гр. Истанбул, тя ще бъде приета в болница, която е разположена в непосредствена близост до летище „Ататюрк“, която е подготвила за целта лекарски екип.  По преценка на фирмата за медицински транспорт трансферът до Република България ще бъде извършен с линейка, а не със самолет. Турските медицински специалисти, придружаващи г-жа Маджарова, в консултация с български лекари, смятат, че инсталирането на медицинската апаратура в самолет от Истанбул до София би отнело значително време, което, допълнено с по-ниската скорост на полета при българския военнотранспортен самолет Спартан, не би спестило време. Риск носи и повторното излагане на българката на промени в налягането.  ГК-Истанбул и ГК-Одрин ще окажат съдействие при преминаването на линейката през държавната граница.  ", "date": "2018.05.08", "title": "Линейка ще прибере онкоболната Теодора от Истанбул до България "}
{"url": "http://epicenter.bg/article/Fandakova--Ivancheva-si-vze-oshte-10-dni-otpusk/153725/2/0", "text": "Кметът на “Младост” Десислава Иванчева е излязла в отпуск още 10 дни, съобщи столичният кмет Йорданка Фандъкова.   Разследваната за подкуп Иванчева досега ползваше отпуска си за миналата година. Новите 10 дни, които тя е заявила, са от отпуска й за тази година. В момента районът се управлява от заместник-кмета Румен Русев, след като Владимир Клисуров, определен от Столичния общински съвет за временно заместващ Иванчева, от днес също е в 4-дневен отпуск. Той подаде молба за напускане на поста, но тя може да бъде приета само от Иванчева.   Към момента Йорданка Фандъкова няма информация кметицата да е приемала тази молба. Още не се знае в чии ръце ще попадне столичният район “Младост” след края на отпуската на Клисуров, който миналата седмица обяви категоричният си отказ да продължи да управлява.", "date": "2018.05.08", "title": "Фандъкова: Иванчева си взе още 10 дни отпуск"}
{"url": "http://epicenter.bg/article/Madona--Dzhenifar-Lopes-i-Riana-pokazaha-kak-se-slivat-katolicheskata-estetika-i-panka-na--quot-Met-gala-quot--/153710/10/84", "text": "Амал и Джордж Клуни се появиха за втори път като двойка на \"Мет гала\".   Мадона, Сара Джесика Паркър, Дженифър Лопес, Риана и много други звезди показаха как се сливат модата, католическата естетика и бунтът на пънка. Адвокатът по човешки права бе избрала сребристо бюстие с флорални мотиви в областта на бюста, което надолу бе сребристо. Тоалетът бе съчетан с тъмносин панталон и отворена в предната част дълга пола със същите мотиви като на бюстието.   След като репортертите попитаха двойката дали им е трудно, че са далеч от близнаците си - Ела и Александър, Клуни се пошегува:   Риана и Кейти Пери бяха сред звездите, които тази година прегърнаха и взеха много присърце темата на тазгодишното издание на \"Мет гала\". Риана се появи с папска митра и рокля, инкрустирана с перли и кристали, на Джон Галиано.   Пери пък също впечатли гостите с металическа рокля, високи ботуши и огромни ангелски крила, цялото ѝ излъчване беше пост пънкарско. Наложи се Пери да се завърти на една страна, за да успее да премине през вратите на музея на изкуствата \"Метрополитън\", където се провеждаше събитието.   Източник: Дир.бг    ", "date": "2018.05.08", "title": "Мадона, Дженифър Лопес и Риана показаха как се сливат католическа естетика и пънк  на \"Мет гала\" "}
{"url": "http://epicenter.bg/article/Erdogan-pred-Vuchich--Turtsiya-shte-doprinese-za-po-golyamata-stabilnost-na-Balkanite/153685/7/0", "text": "Турция ще допринесе за по-голямата стабилност на Балканите. Това заяви турският президент Реджеп Тайип Ердоган по време на съвместна пресконференция със своя сръбски колега Александър Вучич.   \"Ще допринесем за всичко, което ще донесе траен мир и стабилност на Балканите\", изтъкна турският държавен глава, добавяйки, че проектът за магистрала между Белград и Сараево е проект на мира и развитието. Вучич благодари за издигането на икономическото сътрудничество между двете страни на най-високо равнище. \"Турският президент има най-големи заслуги за бързия напредък в двустранните ни отношения\", каза той. Вучич обяви, че за първите три месеца на тази година търговският стокообмен между Сърбия и Турция се е увеличил с 31,4%, а до края на 2018 г. ще достигне обема от 1,3 милиарда евро. Сръбският президент също така благодари на Ердоган за турските инвеститори, които отварят свои фирми в неговата страна. \"И във всички други области имаме значителен напредък. Надявам се, че най-бързо ще завърши изграждането на \"Турски поток\", защото ние нямаме природен газ и до момента нямаме друг вариант за неговото получаване, ако доставките от Украйна бъдат прекъснати\", подчерта Вучич.   Сръбският президент подчерта, че Турция е най-голямата сила на Балканите. Той посочи, че Сърбия при опита за военен преврат ясно е изразила подкрепата си за Турция. \"За нас е много важно да имаме добри, партньорски отношения с Турция и да се пази мира и стабилността\", каза още Вучич. Двамата президенти също така са обсъдили борбата с тероризма и по-нататъшното сътрудничество в тази област.      ", "date": "2018.05.08", "title": "Ердоган пред Вучич: Турция ще допринесе за по-голямата стабилност на Балканите"}
{"url": "http://epicenter.bg/article/Medvedev-saobshti-imenata-na-novite-vitsepremieri/153690/7/0", "text": "Номинираният от президента Владимир Путин за премиер на Русия Дмитрий Медведев предложи кандидатурите на Максим Акимов, Юрий Борисов, Татяна Голикова, Олга Голодец, Алексей Гордеев, Виталий Мутко, Дмитрий Козак и Константин Чуйченко за вицепремиери в следващото руско правителство на среща с депутати от партия \"Единна Русия\" в парламента, предаде ТАСС.   Според участник в срещата Медведев предлага Акимов да отговаря за транспорта, комуникациите и дигиталните технологии, Борисов - за отбранително-промишления комплекс, Голикова - за здравеопазването, Голодец - за културата и спорта, Гордеев - за селското стопанство, Мутко - за строителството и Козак - за енергетиката и промишлеността. Чуйченко е предложен за ръководител на Апарата на правителството. За първи вицепремиер Медведев е предложил Антон Силуанов. Смята се, че той ще запази и финансовото министерство.", "date": "2018.05.08", "title": "Медведев съобщи имената на новите вицепремиери"}
{"url": "http://epicenter.bg/article/Vlakova-katastrofa-v-Germaniya--Sblaskali-sa-se-patnicheski-i-tovaren-vlak/153691/7/0", "text": "  Товарен и регионален пътнически влак се сблъскват в района на железопътната гара на град Айхах, в германската федерална провинция Бавария, съобщи БНТ. Трагедията се разиграва вчера вечерта около 21:20 ч. местно време.   Говорителят на полицията Михаел Якоб съобщи - За съжаление, двама души са починали. Единият е машинистът на пътническия влак, а другата жертва е жена, която е седяла отпред в композицията. Още един пътник е сериозно ранен, а други 13 са с различни по-леки наранявания. Те са откарани в близките болници с линейки, а по-тежките случаи са транспортирани с хеликоптер.   Машинистът на товарния влак е невредим. Катастрофата е станала на линията между Инголщад и Аугсбург в Бавария, в участък, в който е имало само един коловоз. Към момента не е известно защо и двата влака са се оказали там. Води се разследване.   ", "date": "2018.05.08", "title": "Влакова катастрофа в Германия: Сблъскали са се пътнически и товарен влак"}
{"url": "http://epicenter.bg/article/Glavniyat-prokuror-na-Nyu-York-podade-ostavka-zaradi-obvineniya-v-nasilie/153693/7/0", "text": "  Главният прокурор на Ню Йорк Ерик Шнайдерман подаде оставка, след като бе обвинен от четири жени във физическо насилие, съобщи  bTV .   Оставката дойде след публикации в списание „Ню Йоркър”, в които жените твърдят, че са имали романтична връзка с прокурора. Те разказват, че той няколкократно ги е удрял и често бил пиян.   Според една от жените Шнайдерман я ударил през лицето, след като тя отказала на сексуалните му намеци. По думите ѝ пред „Ню Йоркър” Шнайдер ѝ отговорил: Много жени харесват това. Не винаги знаят, че го харесват, но после им харесва и искат още.   Прокурорът отхвърля обвиненията, но казва в изявление, че те му пречат да изпълнява задълженията си и затова се оттегля от поста.   В изявлението си Шнайдерман коментира, че по време на интимни взаимоотношения е участвал в „игра на роли” и други доброволни сексуални дейности. „Не съм нападал никого. Никога не съм действал против волята на друг по време на секс, това е линия, която няма да премина”, коментира той.   Шнайдерман беше поддръжник на движението „И аз също” (Me Too). През февруари той заведе иск срещу процудента Харви Уайнстийн след скандала във връзка със сексуални посегателства. Тогава той каза, че компанията на продуцента е нарушила законите на Ню Йорк, като не е защитила служителите си.    ", "date": "2018.05.08", "title": "Главният прокурор на Ню Йорк подаде оставка заради обвинения в насилие"}
{"url": "http://epicenter.bg/article/Tramp-shte-obyavi-reshenieto-si-za-iranskoto-yadreno-sporazumenie/153694/7/0", "text": "  Доналд Тръмп ще обяви решението си за иранското ядрено споразумение тази вечер. Това съобщи самият той в Туитър, предаде БНР.   Американският президент вече даде да се разбере, че според него сделката е „ужасна“, тъй като спира само за няколко години ядрените амбиции на Техеран, без да включва никакви ограничения за балистичните му ракети и действията му в Близкия изток.    Според най-черните сценарии възобновяването на американските санкции, които бяха замразени, след като Иран се съгласи да ограничи ядрената си програма през 2015 година, може да предизвика рязко поскъпване на петрола, отлив на европейските инвеститори от Иран, ядрена надпревара между Иран и противника му Саудитска Арабия и дестабилизация на Близкия изток, ако иранските власти предприемат ответни удари срещу американските съюзници в региона.     ", "date": "2018.05.08", "title": "Тръмп ще обяви решението си за иранското ядрено споразумение"}
{"url": "http://epicenter.bg/article/Aleksandar-Vuchich-na-poseshtenie-pri-Vladimir-Putin/153699/7/0", "text": "Сръбският президент Александър Вучич започва двудневна визита в Русия, припомня Tanjug, държавната информационна агенция на западната ни съседка, предаде „Фокус“.   В рамките на посещението си в Москва, Вучич ще бъде приет за среща от държавния глава Владимир Путин и ще присъства на традиционния военен парад по случай Деня на победата.    От пресслужбата на Президентството в Белград не привеждат допълнителна информация за визитата на Вучич в Москва.    В понеделник от Кремъл съобщиха, че лидерите на двете страни „планират да обсъдят настоящето състояние и перспективите за по-нататъшното развитие на руско-сръбското сътрудничество, хода на осъществяването на съвместните инвестиционни проекти, а също така да обменят мнения по актуалните регионални въпроси“.", "date": "2018.05.08", "title": "Александър Вучич на двудневно посещение при Владимир Путин"}
{"url": "http://epicenter.bg/article/Melaniya-Tramp-startira-programa--posvetena-na-razvitieto-na-detsata/153702/7/0", "text": "Първата дама на САЩ Мелания Тръмп представи в Розовата градина на Белия дом програмата, по която тя ще работи и която е посветена на децата, предадоха Асошиейтед прес и Франс прес, цитирани от Дарик.   Така тя последва примера на предишните първи дами Лора Буш и Мишел Обама, водещи кампании съответно срещу неграмотността и затлъстяването при подрастващите.   Мелания Тръмп е избрала за лозунг на програмата си израза \"Бъди най-добър\". Тя заяви, че ще съсредоточи усилията си в три области, свързани с подрастващите - физическото здраве, социалните медии и злоупотребите с опиоиди.   В речта, с която представи програмата, първата дама сподели, че е притеснена, че децата днес са по-малко подготвени да управляват емоциите си и често пъти прибягват до пристрастяващо или разрушително поведение, като например, пристрастяване към дрога или тормоз над други деца. Мелания Тръмп призова възрастните да бъдат по-добри във възпитанието на децата относно важността на здравословния и балансиран живот.   \"Нашата отговорност като възрастни е да припомним на децата, че когато говорят на висок глас, или пък са онлайн, те трябва да подбират грижливо думите си и да говорят с уважение и състрадание\", каза първата дама.   \"Като майка и първа дама се притеснявам, че в един постоянно свързан свят, всичко се случва много бързо и децата могат да са по-малко подготвени да изразяват или да управляват емоциите си и да се обръщат често пъти към пристрастяващи или разрушителни поведения\", допълни тя.   Накрая тя благодари на президента Доналд Тръмп, който я слушаше от първия ред, и на присъстващите членове на администрацията.   След това думата взе Тръмп, който похвали \"чудесното слово\" на съпругата си и подчерта, че \"навсякъде, където тя отива, хората са трогнати от нейната искреност\".   Рейтингът на Мелания Тръмп не престава да расте, откакто мъжът ѝ дойде на власт. Миналата година през януари той беше 47 процента, а днес е вече 57 процента.", "date": "2018.05.08", "title": "Мелания Тръмп стартира програма, посветена на развитието на децата"}
{"url": "http://epicenter.bg/article/Dete-se-varna-kam-zhivota--predi-da-vzemat-organite-mu-za-transplantatsiya/153704/7/0", "text": "  13-годишно дете се върна към живота, след като родителите му подписаха документи, с които даряват органите му. Случаят от Алабама обиколи новинарските емисии днес.   Трентън Маккинли получил тежка мозъчна травма през март, когато ремарке се обърнало и паднало върху главата му, пише Би Би Си.   Лекарите казали на родителите, че момчето няма да се върне към живота и че органите му са подходящи за пет деца, които се нуждаят от трансплантация. Ден преди животоподдържащата техника да бъде изключена, Трентън се върнал в съзнание.   Тийнейджърът получил седем фрактури на черепа при инцидента в град Мобил, Алабама. Претърпял няколко мозъчни операции, страдал от бъбречна недостатъчност и от сърдечна недостатъчност, разказва майка му Дженифър Райндъл.   Трентън умрял на операционната маса и след 15-ата минута лекарите ѝ казали, че той \"никога повече няма да бъде нормален\".   Майката се съгласила да дари органите на сина си, когато разбрала, че те могат да спасят други деца.   На следващия ден трябвало да се извърши последният мозъчен тест, за да се обяви часът на смъртта. Но момчето се върнало към живот. Тестът бил отменен.   Сега Трентън бавно се възстановява. Той може да говори и да ходи, чете и дори решава задачи по математика.   Майка определя случилото се като \"чудо\".   Момчето не помни инцидента. Но казва, че докато е бил в безсъзнание, всъщност е бил в рая.   \"Намирах се на открито, в поле и вървях направо\", описва 13-годишното момче. \"Няма друго обяснение, това е Бог\", допълва то.   Семейството е открило фонд във Фейсбук за набиране на средства, с които да покрият медицинските разходи.    ", "date": "2018.05.08", "title": "Дете се върна към живота, преди да вземат органите му за трансплантация"}
{"url": "http://epicenter.bg/article/Nikoleta-Lozanova-otnovo-shokira--pazaruva-v-kiparski-supermarket-gola--Snimka-/153711/10/100", "text": "Николета Лозанова очевидно е навлязла в \"порно\" режим в профилите си в социалните мрежи, съобщава HotArena.   Легендарната плеймейтка за пореден път успя да шокира, като се изтипоса по гол задник ... докато пазарува.   Миниатюрната черна рокличка е надигната над кръста и съвсем не закрива дупето, докато брюнетката се разхожда между рафтовете на кипърски супермаркет.   Интересно как ли са реагирали останалите клиенти на магазина на скандалната гледка...", "date": "2018.05.08", "title": "Николета Лозанова отново шокира, пазарува в кипърски супермаркет гола (Снимка)"}
{"url": "http://epicenter.bg/article/Sled-delo-za-seksualno-nasilie--I-tsentar--quot-Kenedi-quot--lishi-Bil-Kozbi-ot-vodeshti-otlichiya-/153718/10/0", "text": "Членовете на управителния съвет на центъра за изкуства \"Кенеди\" гласуваха за лишаването на скандалния комик Бил Козби от две от водещите награди на организацията, предадоха Асошиейтед прес и Ройтерс, цитирани от Новини.бг.   В направеното изявление се посочва, че скорошната присъда на 80-годишния Козби по дело за сексуално насилие \"хвърля сянка\" върху кариерните му постижения, признание за които е присъдената му през 1998 г. награда на центъра \"Кенеди\".   Второто отличие на Бил Козби, което организацията анулира, е призът за хумор \"Марк Твен\".   Наградата е учредена през 1998 г. и се връчва от центъра \"Кенеди\" на личности, които оказват въздействие върху обществото със социални коментари, сравнимо с това на прочутия сатирик от 19-и век. Козби е удостоен с отличието през 2009 г.   След като през април беше признат за виновен, че е упоил бившата университетска служителка Андреа Констанд и упражнил сексуално насилие над нея, Козби беше лишен от почетните степени, присъдени му от няколко университета.   Миналата седмица американската Академия за кинематографично изкуство и наука, която присъжда наградите \"Оскар\", оповести, че прекратява членството на Бил Козби и на режисьора Роман Полански, обвинен в изнасилване на малолетна, припомнят агенциите. ", "date": "2018.05.08", "title": "След дело за сексуално насилие: И център \"Кенеди\" лиши Бил Козби от водещи отличия "}
{"url": "http://epicenter.bg/article/Bulchinskata-roklya-na-Megan-Markal-struva-100-000-britanski-liri/153719/10/99", "text": "ще е от модна къща \"Ралф и Русо\" и , твърди в. Дейли мейл\". Тя е ушита на ръка и обсипана с много камъни. Платена е частно от семейството на принц Хари.   \"Звучи много, но  , почти изцяло на ръка\", каза неназован източник. , защото иска да запази изненадата за сватбения ден.  се смяташе за  , защото  . В началото на седмицата техен екип посети ателието на , което Втората рокля на Меган Маркъл за сватбения ден, която тя ще носи на вечерния прием, даван от принц Чарлз, ще е или от \"Бърбъри\", или от \"Ердем\".", "date": "2018.05.08", "title": "Булчинската рокля на Меган Маркъл струва 100 000 британски лири"}
{"url": "http://epicenter.bg/article/Megan-Markal-shte-vleze-v--quot-tesniya-krag-quot--na-amerikanskite-kralski-osobi-/153747/10/100", "text": "Когато следващата седмица се омъжи за своя принц, Меган Маркъл ще влезе в \"тесния кръг\" на американките, които са изживели приказката да се превърнат от обикновени гражданки в кралски особи, макар за някои от тях краят да не е бил вълшебен, предаде Ройтерс, цитиран от Новини.бг   След като размени брачните си обети с британския принц Хари на 19 май, родената в Лос Анджелис разведена актриса Меган Маркъл ще стане благородна дама.    Като модел за подражание на г-ца Маркъл може да послужи холивудската звезда Грейс Кели, която през 1956 г. се омъжва за принц Рение Трети и става принцеса на Монако.   \"Тя премина през няколко трудни години, докато накара хората в Монако да я приемат като \"тяхната принцеса\", казва братовчед й Джон Леман, президент на фондацията \"Грейс Кели\" със седалище в САЩ.   Леман редовно посещава височайшата си сродница в двореца преди смъртта й в автомобилна катастрофа през 1982 г. Старанието на принцеса Грейс да преодолее културните бариери дава резултат и тя успява да спечели сърцата както на кралските особи, така и на жителите на малкото княжество Монако.   , далече не е толкова блестящ.   Симпсън ще остане в историята като разведената американка, заради брака с която британският крал Едуард Осми абдикира през 1936 г.   Още от самото начало кралският двор изпитва неудобство от \"устатата\" американка, отбелязва Ан Себа, автор на книгата \"Тази жена: Животът на Уолис Симпсън, херцогиня на Уиндзор\".   \"Смятам, че големият проблем за Симпсън е бил безочливото й поведение. За нея не е било необичайно да влезе в стая, да заяви \"Здрасти, аз съм Уолис\", да ходи обсипана с бижута, да говори за пари\", казва писателката.    омъжена за краля на Йордания Хюсеин Първи от 1978 г. до смъртта му през 1999 г.   Светската особа Лий Радзивил -   през 1959 г. се омъжва за полския принц Станислав \"Стас\" Радзивил. Бракът им завърша с развод 15 години по-късно.   Приказката не завършва щастливо и за друга   Бракът й с пакистанския принц Али Хан през 1949 г. приключва с развод през 1953 г.", "date": "2018.05.08", "title": "Меган Маркъл ще влезе в \"тесния кръг\" на американските кралски особи  "}
{"url": "http://epicenter.bg/article/Nikol-Shertsinger-sabira-slantse-po-cheren-banski-v-Meksiko/153754/10/100", "text": "Никол Шерцингер сподели съблазнителен кадър под жарките лъчи на мексиканското слънце.   Певицата е публикувала снимката в профила си в Инстаграм, където за по-малко от 8 часа е събрала над 135 000 харесвания. Никол е облечена в черен бански и се люлее на въжена люлка на самия бряг на Карибско море.   Освен невероятната гледка към морето, Никол е разкрила и задните си части под изрязаното долнище на банския.   В края на миналия месец Шерцингер сподели кадри от Барселона, а ден след това Гришо публикува кадър, на който се качва на частен самолет, за да се отправи към каталунската столица.   Преди Мексико Никол се отби и в Лондон, за да гледа мюзикъла за живот на Тина Търнър.   Източник: Дир.бг", "date": "2018.05.08", "title": "Никол Шерцингер събира слънце по черен бански в Мексико"}
{"url": "http://epicenter.bg/article/Stilat-na-Megan-Markal-kato-chast-ot-kralskoto-semeystvo---po-primera-na-Keyt-Midaltan--Snimki-/153762/10/84", "text": "Очарователната и елегантна Меган Маркъл желае да освежи британския дрескод.   В момента тя приспособява гардероба си, така че да отговаря на новата й роля. Докато се подготвя да се омъжи за принц Хари на 19 май, бившата американска телевизионна актриса, едва ли ще бъде видяна отново в разкъсани джинси, супер къси панталонки или с дълбоки деколтета.   Като знак за новите си отговорности, 36-годишната актриса вече е закрила профила си в Instagram, където често позираше в секси или небрежен вид. Този вид снимки отиват на телевизионна знаменитост, но не и на кралска съпруга.   Омъжвайки се за внука на кралица Елизабет II, тя също така се омъжи за институцията, където вековни традиции управляват почти всички аспекти на живота на краля - включително дрехите, които той носи.   \"Кралските дрескодове са много традиционни, особено когато членът на семейството изпълнява задълженията си спрямо короната\", каза Грант Харолд, бивш иконом в Дома на Уиндзор.   Експертът по кралски етикет, който е работил за наследника на трона принц Чарлз и синовете му принц Уилям и Хари, каза, че Маркъл може да последва примера, даден от съпругата на Уилям - Кейт Мидълтън.   \"Както видяхме с херцогинята на Кеймбридж, шапките са част от кралския костюм и вероятно ще видим Меган Маркъл да носи шапки по-често\", каза той. Тя също ще трябва да свикне с носенето на телесен цвят чорапогащи, с избягването на всякакъв ексцентричен лак за нокти и трябва да внимава с дължината на роклите и полите си.   \"Костюмите са по-скоро лично решение, но роклята винаги трябва да бъде правилната дължина до коляното или под коляното и никога по-къса”, казва Харолд.      тук черни дънки, голи крака там, но едва ли са достатъчни, за да предизвикат революция в двореца. В края на краищата, Маркъл все още не е омъжена за \"институцията\" и й предстои да научи още доста.   Като любител на модата Маркъл отдавна е култивирала небрежен калифорнийски вкус, който е намигване за възпитанието й в Лос Анджелис: удобно облекло с къси панталони и джапанки. Но след като заема главна роля през 2011 г. в американската юридическа драма \"Костюмари\", където тя изиграва старши съветник, нейният вкус стана символ на бизнес шик.   \"Модата на \"Костюмарите\" е прекрасна, а и ме образова, благодарение на дизайнерите, които много добре знаеха какво ще ми стои”, казва Маркъл в интервю.   \"В нормален ден обичам да нося рокля от шифон, пантофки и късо яке”, казва тя. „Вероятно е да нося дънки, хубава блуза и блейзър”, споделя още Маркъл. Тя споменава Емануел Алт, главен редактор на списанието \"Vogue Paris\" и американската актриса Гуинет Полтроу като вдъхновение, две влиятелни модни фигури, които са силно копирани от своите стилни почитатели.   Маркъл „е малко Грейс Кели, доза Алиша Кийс, щипка Амал Клуни и доста Кейт Мидълтън”, написа френското списание за мода „Мадам Фигаро”.   Кристин Рос, която редактира блога на Меган - \"Mirror\", посветен на гардероба на Маркъл казва, че стилът на звездата е \"модерен и в крак с тенденциите, докато заедно с това се запазва класическата елегантност\". \"Меган определено ще донесе младежка, жива промяна в кралското семейство\", каза Рос.   \"Тя е много различна от другите кралски особи, тъй като тя е американка, това със сигурност ще й даде друг поглед над нещата”, допълни Рос.   Нейната сватбена рокля е пазена в тайна и ще се съхранява до самия ден. Вероятно тя ще даде намек за стила, който Маркъл би могла да приеме, след като се омъжи за кралското семейство. В продължение на няколко седмици Лондон се чудеше кой ще създаде роклята. Говореше се за имена като Бърбъри, Ралф и Русо, Виктория Бекъм, Роланд Мюре, Ердем и Александър Маккуин. На 19 май в замъка Уиндзор светът ще получи отговора на този въпрос.   Източник: БГНЕС Прочети още на: ", "date": "2018.05.08", "title": "Стилът на Меган Маркъл като част от кралското семейство - по примера на Кейт Мидълтън (Снимки)"}
{"url": "http://epicenter.bg/article/Parviyat-tants-na-prints-Hari-i-Megan-Markal-shte-e-pod-zvutsite-na-I-Wanna-Dance-With-Somebody/153763/10/100", "text": "Принц Хари и неговата избраница Меган Меркъл ще изпълнят първия си сватбен танц под звуците на хита на Уитни Хюстън I Wanna Dance With Somebody, съобщава изданието „Мирър“.   Съобщава се, че целият плейлист за сватбеното тържество се очертава като весел и жизнерадостен. За младоженците ще пее сър Елтън Джон, който заради това специално тържество ще отмени два свои концерта в Лас Вегас.   Източници от кралския дворец опровергаха слуховете, че ще участва бившата момичешка група „Спайс гърлс“ и солиста на „Колдплей“ Крис Мартин.   От двореца в Кенсингтън потвърдиха, че Меган Меркъл ще бъде отведена до олтара от баща си, а на сватбената церемония ще бъде почетена паметта на майката на принц Хари, принцеса Даяна, пише БГНЕС", "date": "2018.05.08", "title": "Първият танц на принц Хари и Меган Маркъл ще е под звуците на I Wanna Dance With Somebody"}
{"url": "http://epicenter.bg/article/Poredno-delo-za-sekstormoz--Tom-Sayzmor-shte-se-izpravi-pred-sada-za-opipvane-na-maloletna/153770/10/100", "text": "\r\n Жена от щата Юта, която заяви в полицията, че когато била 11-годишна, актьорът Том Сайзмор я опипвал на снимачна площадка, заведе дело срещу него, предаде Асошиейтед прес, цитирана от Дир.бг. \r\n   \r\n Двадесет и шест годишната Кирстен Пайк за пръв път направи изявление в офиса на адвоката си в Солт лейк сити около 6 месеца след като обвиненията ѝ срещу Сайзмор станаха публично достояние. Тя увери, че мечтите ѝ за актьорска кариера са помръкнали след случилото се на снимачната площадка на филма \"Убийци по рождение\" през 2003 г. \r\n Тогава получила посттравматичен стрес, пристрастила се към наркотиците и алкохола и това оказало своето влияние върху целия ѝ живот. \r\n   \r\n Пайк и адвокатът ѝ настояват за най-малко 3 милиона долара обезщетение. \r\n   \r\n Сайзмор отхвърли \"крайно обезпокоителните\" обвинения, когато те бяха отправени миналата година. Сред по-известните филми с неговото участие са \"Спасяването на редник Райън\" и \"Блек Хоук\". По-рано актьорът е бил задържан за злоупотреба с наркотици и домашно насилие. \r\n   \r\n \r\n", "date": "2018.05.08", "title": "Поредно дело за секстормоз, Том Сайзмор ще се изправи пред съда за опипване на малолетна"}
{"url": "http://epicenter.bg/article/Ucheni-izgotviha-spetsialni-izobrazheniya-na-prints-Dzhordzh-kato-vazrasten/153774/10/100", "text": "Британският принц Джордж е едва на четири годинки, а вече е един от най-популярните членове на кралското семейство на Острова. Хора от цял свят коментират колко е сладък и мнозина са убедени, че ще се превърне в привлекателен мъж.   Предположенията им се потвърждават от учени от университета в Брадфорд. Те използвали алгоритми и технологии, за да установят как най-вероятно ще изглежда принцът на 40-годишна възраст. При изготвянето на изображението се взимат предвид уникалните черти на лицето, както и генетичното наследство от родителите, пише Нова.тв", "date": "2018.05.08", "title": "Учени изготвиха специални изображения на принц Джордж като възрастен (Снимки)"}
{"url": "http://epicenter.bg/article/Noviyat-svetoven-shampion-po-snukar-se-poyavi-chisto-gol-pred-mediite--SNIMKI-VIDEO--/153756/8/0", "text": "Новият световен шампион в снукъра Марк Уилямс даде интервю във вид, който напълно противоречи на изискания стил на играчите по време на мачовете. 43-годишният уелсец се появи в залата за пресконференции загърнат само с хавлията около кръста, а като седна на стола я махна и остана чисто гол, предаде БЛИЦ.  Това до известна степен беше очаквано. Преди началото на световното първенство в Шефилд Уилямс (световен шампион за 2000 и 2003 година) се беше сринал до 16-о място в ранглистата. Тогава се закани, че ако спечели титлата, ще се яви гол пред медиите. След като победи Джон Хигинс с 19:16 на финала, уелсецът изпълни обещанието си.  При появата си в залата за пресконференции новият световен шампион заяви: „Тук май е малко хладно“.  Преди година Марк Уилямс не успя да се класира за световното първенство.  „Седях в караваната, пиех бира и гледах снукър по телевизията. Мислех да спирам със спорта. Тогава жена ми ме спря с думите: „Не мога да търпя цял ден да се мотаеш у дома“. Затова – ето ме тук! Седя пред вас чисто гол и давам интервю“, заяви Марк Уилямс.  Уелсецът направи и смело обещание за следващата година, ако успее да защити световната си титла.  „Ако догодина стана шампион, отново ще дам пресконференция чисто гол, но тогава ще направя пред вас циганско колело“, закани се световният шампион по снукър.", "date": "2018.05.08", "title": "Новият световен шампион по снукър се появи чисто гол пред медиите (СНИМКИ, ВИДЕО) "}
{"url": "http://epicenter.bg/article/Otvaryat-groba-na-Naim-Syuleymanoglu-za-dokazvane-na-bashtinstvo/153758/8/0", "text": "През юли ще бъде отворен гробът на покойния щангист Наим Сюлейманоглу, за да бъдат взети проби за извършване на ДНК-анализ за доказване на бащинството му на японката Секаи Мори, съобщи турската телевизия НТВ, цитирана от БТА.   Гробът на легендарния щангист ще бъде отворен в 10 часа на 4 юли по искане на адвокати, водещи дело за доказване на твърденията, че японката Секаи Мори е негова дъщеря.   Сюлейманоглу се е запознал с майката на Секаи Мори – японска журналистка, по време на олимпиадата в Сеул през 1988 г.   Турски медии писаха, че последната молба на починалия през ноември Наим Сюлейманоглу към брат му и други близки е била непременно да намерят първородната му дъщеря в Япония и да я включат в завещанието му.", "date": "2018.05.08", "title": "Отварят гроба на Наим Сюлейманоглу за доказване на бащинство"}
{"url": "http://epicenter.bg/article/Skandalen-bivsh-voenen-oglavi-Orazheynata-asotsiatsiya-na-SASht-/153700/7/0", "text": "Бившият морски пехотинец и действащо лице от скандала \"Иран-контри\" Оливър Норт беше избран за президент на Националната асоциация на притежателите на огнестрелно оръжие в САЩ, пише The Washington Post, цитиран от Агенция \"Фокус\".  Бордът на директорите на асоциацията избра Норт за неин президент в понеделник.  „Това са най-вълнуващите новини за нашите членове, откакто Чарлтън Хестън стана президент на нашата асоциация“, заяви вицепрезидентът и главен изпълнителен директор на организацията Уейн Лапиер.  „Оливър Норт е легендарен боец за американската свобода, надарен комуникатор и способен лидер. В тези времена, не мога да се сетя за по-подготвен човек да служи като наш президент.“  „Оценявам, че бордът инициира процес, който ще ми даде няколко седмици, за да подредя задачите си и съм нетърпелив да започна новата си длъжност като новия президент на асоциацията“, заяви Оливър Норт в изявление.  Оливър Норт е известен главно с участието си в аферата \"Иран-контри\" от 80-те години на ХХ век, в която е замесен като служител на Съвета по национална сигурност на САЩ. Става въпрос за незаконна продажба на оръжия за Иран (страната по това време е под оръжейно ембарго) чрез израелски частни посредници, за да се помогне за освобождаването на американски заложници, държани в Ливан. Норт участва във втората фаза на плана, която използва получените средства от продажбатга на оръжия на Иран, за да бъдат финансирани контрите в Никарагуа, които водят бойни действия срещу сандинисткия режим на Даниел Ортега.  Скандалът избухва през 1986 г. В него са замесени министърът на отбраната Каспър Уайнбъргър, висши военни и дори вицепрезидентът Джордж Буш-баща и президентът Роналд Рейгън. В крайна сметка 14 служители на администрацията са подведени под отговорност, включително тогавашният министър на отбраната Kаспър Уайнбъргър.   Следват 11 присъди, някои от които са анулирани при обжалване. Последните от обвинените или осъдените са помилвани в последните дни на президентството на Джордж Х. У. Буш; Буш е вицепрезидент по време на аферата. Неколцина от въвлечените в аферата Иран-Контра по-късно стават членове на администрацията на Джордж У. Буш, включително Елиът Адамс, Ото Райк, Джон Негропонте и Джон Пойндекстър. Само Елиът Адамс е осъден и след това е помилван.  Подполковник Оливър Норт застава пред съда през 1988 г. През 1989 г. е осъден на три години условно с две години изпитателен срок, глоба от $150,000 и 1200 часа обществено полезен труд. На 16 септември всички обвинения срещу Норт са свалени от апелативен съд.  От 2001 до 2016 г. Оливър Норт е водещ на предаването \"Военни истории с Оливър Норт\" по американската телевизия \"Фокс нюз\".    ", "date": "2018.05.08", "title": "Скандален бивш военен оглави Оръжейната асоциация на САЩ "}
{"url": "http://epicenter.bg/article/Ruski-boen-helikopter-padna-v-Siriya--pilotite-zaginaha-/153708/7/0", "text": "Руски боен хеликоптер Ка-52 \"Алигатор\" е катастрофирал в Сирия, като и двамата пилоти са загинали, съобщи министерството на отбраната на Русия.  Това е станало при изпълнение на планов полет над източните райони на Сирийската арабска република. Спасителна група е открила телата и ги е отнела до военно летище, предава Канал 3.  Руското военно министерство лаконично и неопределено обяви, че \"по предварителна информация причина за инцидента може да е станала техническа неизправност\". Както и в други подобни случаи, категорично бе отхвърлена версията, че Ка-52 е свален.  Това е втори трагичен инцидент в рамките на една седмица на руските военновъздушни сили в Сирия след като миналия четвъртък изтребител СУ-30СМ падна в Средиземно море, при което загинаха и двамата пилоти. Тогава военното министерство на Русия обяви, че вероятно птица е попаднала в двигателя на машината.  Преди това от началото на годината имаше още три трагични инцидента с бойни машини на руските ВВС в Сирия. На 3 януари вертолет Ми-24 падна, като загинаха и двамата пилоти. На 3 февруари пък бе свален изтребител Су-25, пилотът катапултира, но загина в бой с джихадисти.  На 6 март 2018 г. военно-транспортен самолет Ан-26 катастрофира в Сирия, при което загинаха 33 души - шестимата от екипажа и 27 офицери, най-висшият от които генерал-майор.  ", "date": "2018.05.08", "title": "Руски боен хеликоптер падна в Сирия, пилотите загинаха "}
{"url": "http://epicenter.bg/article/Otkriha-martav-balgarski-diplomat-v-Tokio--padnal-ot-visoko-/153713/7/0", "text": "Mъж, идентифициран като първи секретар на българското посолство в Япония, е открит мъртъв пред търговска сграда в Шинджуку, Токио в понеделник сутрин. Към момента се предполага, че е самоубийство, съобщава местната полиция, цитирана от JapanToday.  Около 9:45 сутринта минувач съобщил на службите за спешна помощ, че е видял човек \"падащ от високо\". Падналият е откаран в болница и скоро след това е обявен за мъртъв.  Той е идентифициран като първи секретар на българското посолство в Токио. Човекът, чието име не се споменава, е 41-годишен и е започнал мандата си в посолството през март.  Очевидци съобщават на полицията, че са видели човека, който стои на 7-ия етаж в сградата малко преди да загине. На мястото на инцидента не е намерено писмо, допълва полицията, пише Japan Today.  Според сайта на Министерството на външните работи първият секретар в мисията ни в Япония е Ивац Владайчев.   ", "date": "2018.05.08", "title": "Откриха мъртъв български дипломат в Токио, паднал от високо "}
{"url": "http://epicenter.bg/article/US-voenni-biyat-trevoga--Bezzashtitni-sme-pred-ruskite-raketi--quot-Kinzhal-quot--/153716/7/0", "text": "Американски военни са притеснени от съобщенията, че руски бойни самолети МиГ-31 с ракети \"Кинжал\" са застъпили на бойно дужерство, съобщава \"Русская весна\", като цитира портала Military Watch.  Няколко високопоставени военни от Пентагона предупреждават, че САЩ нямат защита от руското хиперзвуково оръжие, отбелязва изданието.  Така например, американската армия не може да се противопостави на оръжие, развиващо скорост над 3 Мах (скоростта му спрямо скоростта на звука в дадена среда), докато новите руски ракети могат да развиват скорост от 5, 10 и дори 20 Мах.  Военните също така отбелязват, че САЩ не са способни да се справят дори и със старите съветски дозвукови ракети от типа SCUD.  Самолетите МиГ-31 са оптимизирани за пренасяне на особено тежки ракети, а високата им скорост е изключително подходяща за разгръщането на ракетите \"Кинжал\". Изстрелването им става на височина над 10 кирометра над земната повърхност.  Благодарение на аеродинамичната си система на управление \"Кинжал\"-ите са в състояние да маневрират и да избягват опасните зони. Те поразяват цели на разстояние от около 2000 километра, с което превъзхождат далекобойността на противовъздушната отбрана на потенциалния противник.  По-рано заместник-министърът на отбраната на русия Юрий Борисов подчерта, че \"Кинжал\" на практика е нуязвим за отбраната на противника и притежава сериозна бойна мощ. Като основни цели на бойните ракети той открои големи кораби на противника. А експертите отбелязват, че нито една страна в света, освен Русия, не притежава такова оръжие като \"Кинжал\".   ", "date": "2018.05.08", "title": "US военни бият тревога: Беззащитни сме пред руските ракети \"Кинжал\"! (ВИДЕО)"}
{"url": "http://epicenter.bg/article/Koy-otiva-pri-Putin--Merkel-na-18-may--Makron---na-24-i-/153722/7/0", "text": "Въпреки желанието на определени среди да изкарат Русия и нейния президент в изолация, фактите говорят друго.  Днес и утре на посещение в Москва е  Утре руският президент Владимир Путин ще наблюдава традиционния парад за Деня на победата с    Нетаняху вече определи предстоящите преговори с Путин като „особено важни“. Със сигурност двамата ще обсъдят споразумението с Иран, което САЩ искат да напуснат. Вчера бе потвърдено, че  .   След Меркел,    За визитата на Макрон се разбра на 30 април, когато двамата държавни глави разговаряха по телефона. Тогава тема №1 бе иранската сделка. След разговора стана ясно, че Макрон има намерение да отиде в Русия и да посети Петербургския международен икономически форум. На форума се очаква и друг изтъкнат гост -  ", "date": "2018.05.08", "title": "Кой отива при Путин? Меркел на 18 май, Радев - на 22, Макрон – на 24-и "}
{"url": "http://epicenter.bg/article/Politsiyata-se-strahuva-ot-atentat-po-vreme-na-svatbata-na-Hari-i-Megan/153726/7/0", "text": "Британската полиция и служби за сигурност се опасяват от терористичен акт, в който могат да бъдат задействани снайперисти, по време на сватбата на принц Хари и американската актриса Меган Маркъл в Уиндзор край Лондон.   Желанието на бъдещата двойка да премине в открита карета по тесните улички на средновековния град се е превърнало в истинско главоболие за службите за сигурност, пише в днешния си брой вестник „Сънди Таймс“.   „Има толкова места, където въоръжените хора могат да се скрият, а терористите – да започнат да атакуват минаващата отдолу процесия“, заяви източник, пожелал анонимност.   „От гледна точка на осигуряването на безопасността използването на главната улица на Уиндзор предизвиква тревога. Тя представлява проблем със сигурността от А до Я. Ще бъде много трудно да бъде евакуирана в случай на нападение“, заяви бившият ръководител на подразделението за защита на кралското семейство в Скотланд Ярд Дей Дейвис.   Над 40 служители на Специалната антидесантна група, полицията и подразделенията за борба с тероризма се подготвят за сватбата в база в град Херефорд, централна Англия. За целта редица постройки там са били преподредени така, че максимално да приличат на главната улица на Уиндзор, в чийто замък на 19 май ще се състои бракосъчетанието.   По време на сватбата ще бъдат предприети максимални мерки за сигурност. В този ден в Уиндзор ще бъдат разположени 3000 полицаи или всеки 40 полицай на Англия и Уелс.   В града се очакват около 100 000 туристи, които искат да станат свидетели на 3-километровата обиколка на младоженците в открита карета.   На сватбата на принц Хари и Меган Маркъл са поканени 2640 гости. В списъка са членове на благотворителни организации, жители на Уиндзор и служители на кралския двор.   Разходите за сватбата, включително църковната служба в параклиса „Свети Джордж“, поканените музиканти, цветята и приемите ще бъдат платени от бюджета на кралското семейство. Средствата за охраната ще бъдат отпуснати от държавния бюджет.   Официалната сума на разходите не се посочва, но по оценка на британските медии тя ще достигне 32 милиона паунда, от тях 30 милиона ще бъдат похарчени за осигуряване на безопасността. Източник: БГНЕС", "date": "2018.05.08", "title": "Полицията се страхува от атентат по време на сватбата на Хари и Меган"}
{"url": "http://epicenter.bg/article/Nikol-Pashinyan-e-izbran-za-ministar-predsedatel-na-Armeniya-/153728/7/0", "text": "Депутатите в парламента в Ереван избраха опозиционния лидер Никол Пашинян за нов министър-председател на Армения, съобщава информационната агенция Armenpress, цитирана от Агенция \"Фокус\".  Извънредното заседание на арменския парламент за гласуването за нов премиер започна в 12 часа, като на него присъстваха 100 народни представители. Пашинян бе избран с гласовете на 59 от тях, 42-ма бяха „против“.  Лидерът на опозицията, който оглавяваше неотдавнашните национални демонстрации в Армения, бе единственият кандидат за поста, точно както и в първия тур на изборите на 1 май.  Пашинян се нуждаеше от най-малко 53 гласа на депутатите в 105-местния еднокамерен парламент, за да бъде назначен на поста министър-председател на Армения.  Протестите в Армения започнаха на 13 април. Опозицията се противопостави на избора на Серж Саркисян, бивш президент, за министър-председателския пост, като го обвини в неефективно управление и влошаване на икономическата ситуация в страната.  Въпреки това на 17 април парламентът утвърди Саркисян за премиер на Армения. В отговор опозицията обяви началото на „Кадифена революция“. Едва седмица по-късно, на 23 април, Саркисян подаде оставка.  ", "date": "2018.05.08", "title": "Никол Пашинян е избран за министър-председател на Армения "}
{"url": "http://epicenter.bg/article/Putin-s-pozdravitelen-adres-kam-darzhavnite-glavi-na-bratski-strani-za-73-godishninata-ot-Pobedata-/153729/7/0", "text": "Руският президент Владимир Путин поздрави лидерите на Азербайджан, Армения, Беларус, Казахстан, Киргизия, Молдова, Таджикистан, Туркменистан, Узбекистан, Абхазия, Южной Осетия, както и гражданите на Грузия и Украйна със 73-та годишнина от Победата във Великата Отечествена война. Това съобщиха от Кремъл.  В поздравителните послания руският държавен глава подчертава, че \"Денят на Победата е свещена дата и символ на единението и безпримерния героизъм на нашите народи, сражавали се рамо до рамо на фронтовете на войната и самоотвержено трудили се в тила в името на спасението на Родината и цялото човечество от фашизма\".  Владимир Путин отбелязва важността на младото поколение да бъде предадена неизкривената истина за събитията от Великата Отечествена война, като подчертава, че дълг на днешните поколения е да не бъде допуснато повторение на трагичните събития от миналото.  Президентът на Русия изразява увереност, че \"традициите на братска дружба и взаимопомощ, закалени в годините на сурови изпитания, ще останат надеждна основа за развитие на отношенията между нашите страни\".  Владимир Путин предава и искрена благодарност към всички ветерани от войната и труженици в тила, като им пожелава крепко здраве, дълголетие, мир и благополучие, съобщават още от Кремъл.   ", "date": "2018.05.08", "title": "Путин с поздравителен адрес към държавните глави на братски страни за 73-годишнината от Победата "}
{"url": "http://epicenter.bg/article/The-Washington-Times---Bandata-na-Obama--presledva-Tramp--za-da-skrie-istinata-za-prestapleniyata-si/153741/7/0", "text": "Онези американски патриоти, които искат възвръщането на реда и на справедливите американски идеали за свобода и равно правосъдие, са ”в шок и не вярват на очите си като гледат на играта и издевателството над конституцията, които се разиграват всяка нощ по телевизиите”, пише журналистът от The Washington Times Тод Ууд в публикацията си „Russia investigation isn’t really about Trump, but giving cover to Obama and Hillary”.  „Ние наистина не разбираме защо позволяват продължаването на този „лов на вещици”. Ние не разбираме защо някой от министерството на правосъдието не стане и не прекрати това, което очевидно представлява заговор на елита против законно избрания президент на САЩ”, продължава авторът.  Според Ууд, проблемът не е в Тръмп, а в Барак Обама и Хилари Клинтън. „Род Розенщайн (зам.-главен прокурор), Робърт Мюлер (специален прокурор, разследващ \"руската намеса\" в изборите) и останалите членове на тази весела банда прекрасно знаят, че не трябва да преследват Тръмп по криминален ред, това е само тактика за постигане на истинските цели. Цялата тази драма беше разиграна не за да бъде привлечен Тръмп пред съда, а за да попречат цялата страна да разбере колко развратен, предателски и лицемерен в действителност беше режимът на Барак Хюсеин Обама”, счита авторът на публикацията.  Те не могат да прекратят това разследване, защото в противен случай „Хилари, Обама, Кери (бившият държавен секретар Джон Кери), Джарет, всички те ще се отправят към затвора”. Мюлер не е специален прокурор, а „портиер”, който пречи истината да стане известна. Когато здравето на Борис Елцин започна да се влошава и стана очевидно, че дойде време за нов лидер, „старият-добър Борис” избра Путин.  Според автора, Елцин избрал Путин, защото бил уверен, че той няма да преследва семейството му за „кражбата на милиарди”. Хилари Клинтън трябваше да „изиграе ролята на Путин” с цел да не допусне някой да узнае доколко дълбока беше „крадливата заешка дупка на Хусейн”. По тази причина Хилъри се извини пред Барак след поражението си на изборите. Когато стана очевидно, че Тръмп ще победи, те измислиха друг план: решиха да погубят Тръмп чрез режисирана кампания с цел „да се намери или да се създаде някаква връзка с Русия”, пише Тод Уууд.  „Барак и неговата банда предатели съзнателно отслабиха Америка... Те преведоха стотици милиарди долари на своите босове, те почти разрушиха нашата армия, те ни предадоха на враговете, те предадоха нашите съюзници, те ни разделиха по расов признак. Накратко, те направиха всичко, за да разрушат тази велика страна и в същото време да се обогатят” – твърди авторът на публикацията.  Робърт Мюлер няма да се спре, тъй като в противен случай цялата „картонена къщичка” ще се разсипе. Обама заедно с Клинтън ще се отправят към затвора и ще стане известен целият мащаб на техните престъпления против народа. „Те обаче все още могат да излязат от водата сухи”, обобщава авторът на The Washington Times.  ", "date": "2018.05.08", "title": "The Washington Times: „Бандата на Обама” преследва Тръмп, за да скрие истината за престъпленията си"}
{"url": "http://epicenter.bg/article/Putin-se-rakuval-samo-s-trima-dushi--vstapvayki-v-chetvartiya-si-mandat/153748/7/0", "text": "Поемайки задълженията си на руски президент за четвърти мандат, Владимир Путин се ръкува само с трима души - патриарх Кирил, Дмитрий Медведев и Герхард Шрьодер.  \"Това беше интересен и символичен момент. На най-голямото политическо събитие за годината в Русия, само два дни преди 9 май, победата на Съветския съюз над нацистите във Втората световна война, бивш канцлер на Германия е сред удостоените с ръкуване\", пише в статия \"Вашингтон пост\".  Според вестника, мястото на Шрьодер показва дълбоката връзка на ексканцлера, смятан за най-важния чуждестранен приятел на Кремъл, и Путин.  \"Несъмнено, бившият офицер от КГБ в Източна Германия, сега президент на Русия, продължава да вижда в Берлин свой ключов мост към Европа. Явно, това бе демонстрация и на факта, че Кремъл има все още съюзници зад граница и не е в пълна изолация\", се казва още в статията.  Точно зад Шрьодер на церемонията стоеше и още един немец, приятел на Путин - банкерът Матиас Варниг, бивш агент на ЩАЗИ, който също е работил в Дрезден преди рухването на Берлинската стена. И двамата германци са присъствали на инагурацията на Путин през 2012 година, но съвсем не на такива предни места.  От Германия не коментираха присъствието на своите граждани в Кремъл. Единствено висш служител в канцлерството е казал, че след приключване на мандата си канцлерът Меркел няма да избере пътя на Шрьодер.  ", "date": "2018.05.08", "title": "Путин се ръкувал само с трима души, встъпвайки в четвъртия си мандат"}
{"url": "http://epicenter.bg/article/Liderite-na-Kitay-i-KNDR-proveli--quot-sardechni-pregovori-quot-/153752/7/0", "text": "Лидерите на Китай и Корейската народнодемократична република (КНДР) Си Цзинпин и Ким Чен Ун са провели сърдечни разговори, предаде ТАСС. По данни на руската медия двамата лидери са се срещнали в североизточния китайски град Далян.   \"Китайският президент проведе срещи с колегата от Северна Корея на 7 и 8 май в Далян. Двустранните преговори преминаха в сърдечна атмосфера. Домакинът и неговият гост обсъдиха двустранните отношения и въпроси, засягащи ключови международни теми\", пише в официално съобщение на Пекин, цитирано от ТАСС. По-рано се появи неофициална информация, че водачът на КНДР е посетил най-многолюдната държава в света инкогнито, цитира чуждестранните медии Новини.бг.", "date": "2018.05.08", "title": "Лидерите на Китай и КНДР провели \"сърдечни преговори\""}
{"url": "http://epicenter.bg/article/Vselenskiyat-patriarh-Vartolomey-prestoya-den-v-amerikanska-bolnitsa/153761/7/0", "text": "  Вселенският патриарх Вартоломей престоя ден в Американската болница в Истанбул, след като му прилошало и получил световъртеж. Той е бил приет в неделя (6 май - Гергьовден), следобед, останал там през нощта и след направените изследвания бил изписан в понеделник ,  съобщи  News.bg.   По информация на \"Етникос кирикас\" и \"Нейшънъл хералд\" лекарите са заявили, че неразположението му се дължи на преумора. Те са му препоръчали няколко дни пълна почивка. От Вселенска патриаршия обявиха, че патриархът е отменил плануваното посещение за 6-8 май в Смирна (Измир). Там той трябваше да присъства на тържества заедно с Александрийския патриарх Теодор, който също е в Истанбул.   Вартоломей I (роден на 29 февруари 1940 г.), е 270-ия архиепископ на Константинопол. Той е Вселенски патриарх от 2 ноември 1991 г. и духовен лидер на около 300 милиона православни християни по целия свят.   Припомняме, по време на своята визита в България патриарх Вартоломей направи скандални изисквания и бе изпратен с протестно шествие от страната ни.    По време на награждаването си с най-висше българско отличие Вартоломей поиска да бъдат върнати отнети по време на войни свещени богослужебни ценности на митрополиите в Северна Гърция - Серес, Ксанти и Драма. Това стана повод българските духовници, присъствали на церемонията тактично да избегнат общата снимка с изтъкнатия гост.   Обществениците и журналистите протестираха заради скандалните изказвания на Вселенския патриарх Вартоломей по повод българската \"схизма\" и етнофилетизма на българите, както и за претенциите му за паметници на културата, които са държавна собственост.   През април т.г. стана ясно, че Вартоломей изразява неодобрение на подкрепата на Българската православна църква за Македонската.    ", "date": "2018.05.08", "title": "Вселенският патриарх Вартоломей престоя ден в американска болница"}
{"url": "http://epicenter.bg/article/1000-dushi-na-protest-pred-ungarskiya-parlament-sreshtu-Viktor-Orban-/153764/7/0", "text": "Над хиляда души се събраха на протест пред сградата на унгарския парламент, където се провеждаше учредителното заседание на новия състав след изборите на 8 април. На последните парламентарни избори управляващата партия на премиера Виктор Орбан ФИДЕС спечели с убедително мнозинство, предаде БГНЕС.  По време на заседанието протестиращите скандираха \"Демокрация\"! Те носеха национални знамена и обвиняваха Орбан в изборни манипулации и партизация на държавните институции.  \"Това правителство е напълно нелегитимно. С промените в избирателния закон Орбан отново си подсигури победа по време на вота\", каза един от протестиращите.  Пред парламента имаше и огромен транспарант с надпис \"Нелегитимна Конституция\". Вчера президентът Янош Адер връчи мандат на Виктор Орбан за съставяне на ново правителство.  На 8 април партията на Виктор Орбан ФИДЕС спечели 49.6 % от гласовете и заедно със своя младши коалиционен партньор, християндемократите, има 133 места в 199-местния парламент.  ", "date": "2018.05.08", "title": "1000 души на протест пред унгарския парламент срещу Виктор Орбан "}
{"url": "http://epicenter.bg/article/Povreda-vkara-v-doka-nay-noviya-samoletonosach-na-SASht-/153768/7/0", "text": "Най-новият и скъп самолетоносач на САЩ \"Джералд Форд\" бе принуден да се върне в порта си, заради повреда в елементи от задвижващата система, съобщава агенция \"Блумбърг\". Повредата е втора за по-малко от година и поставя под въпрос програмата за въоръжаването на въоръжените сили на Америка с нов клас самолетоносачи, отбелязва агенцията.  Техническите проблеми са били установени още през януари и все още не са отстранени. При това представителите на ВМС на САЩ са съобщили за инцидента едва преди няколко седмици, по време на слушанията за бюджета в Конгреса.  Според съобщенията, подобна повреда е имало и по време на изпитанията на самолетоносача през април 2017 г. По-рано се планираше \"Джералд Форд\" да започне боевата си служба през 2019 г., но сега този срок е удължен до 2022 г., твърди агенцията.  ВМС на САЩ започнаха строежа на най-новия си самолетоносач през 2009 г. През годините неговата стойност нарасна с 22% над прогнозите и достигна 12,9 милиарда долара.   ", "date": "2018.05.08", "title": "Повреда вкара в дока най-новия самолетоносач на САЩ "}
{"url": "http://epicenter.bg/article/Darzhavnata-duma-utvardi-Dmitriy-Medvedev-na-posta-ministar-predsedatel-na-Ruskata-federatsiya-/153769/7/0", "text": "Държавната дума на Руската федерация утвърди Дмитрий Медведев на поста министър-председател на страната, предава РИА Новости, цитирана от Агенция \"Фокус\". В подкрепа на кандидатурата му гласуваха 374 депутати (83,1%) при необходими 226 гласа „за“ от общо 450, докато „против“ бяха 56 от членовете на законодателния орган.  Медведев бе подкрепен от фракциите на Либерално-демократическа партия на Русия (ЛДПР), „Единна Русия“, а депутатите от „Справедлива Русия“ и Комунистическата партия на Руската федерация (КПРФ) се изказа против кандидатурата му.  В Държавната дума се появи и президентът Владимир Путин, който отбеляза, че Медведев „оглавяваше правителството в трудни години“.  „Въпреки тези трудности, правителството успя да реши не само необичайно спешни задачи, но същевременно да запази перспективата за развитие, да увеличава непрекъснато тези възможности, насочени към средносрочните и дългосрочните перспективи\", заяви Путин, призовавайки депутатите да одобрят избора на Медведев за ръководител на кабинета в Москва.  В деня, в който се състоя церемонията по встъпване в длъжност на президента Владимир Путин (7 май), правителството излезе в оставка и лидерът на Кремъл предложи за премиерския пост Дмитрий Медведев.  От фракцията на „Единна Русия“ още тогава заявиха, че подкрепят кандидатурата на Медведев, който е и председател на партията. В Държавната дума партията има мнозинство от 343 депутата, или близо 76% от общия брой мандати.  Заседанието във вторник бе първото за органа след триседмична пауза – от 16 до 29 април депутатите бяха в отпуск, а след това в продължение на седмица работеха с избирателите в отделните региони, припомня агенцията.  ", "date": "2018.05.08", "title": "Държавната дума утвърди Дмитрий Медведев на поста министър-председател на Руската федерация "}
{"url": "http://epicenter.bg/article/Bivshiyat-kmet-na-Belgrad-shte-bade-predlozhen-za-nov-ministar-na-finansite-na-Sarbiya-/153771/7/0", "text": "Синиша Мали, който през последните четири години бе кмет на Белград, ще бъде предложен за нов министър на финансите на Сърбия, предава скопският телевизионен канал A1 On, като се позовава на местни медии. Това съобщи Агенция \"Фокус\".  Както по-рано съобщиха от сръбското правителство, министърът на финансите Душан Вуйович реши по лични причини да се оттегли от поста, за което е информирал премиера Ана Бърнабич. Оставката му бе поднесена в същия ден, в който в Белград пристигна делегация на Международния валутен фонд (МВФ), която ще разговаря за формите на бъдещото сътрудничество със Сърбия.  В писмото си, адресирано до премиера, Вуйович подчертава, че по време на неговия мандат са постигнати значителни резултати за макроикономическа стабилизация, фискална консолидация и структурни реформи. Както беше обявено преди това от правителството, Бърнабич е благодарила на Вуйович за сътрудничеството и постигнатите досега резултати.  Премиерът отмени всички заседания днес и предаде оставката на Вуйович в парламента. Според законовия срок в срок до 15 дни тя трябва да предложи негов заместник, който ще бъде утвърден на поста с гласовете на мнозинството от депутатите.  Сръбските медии обръщат внимание на обявените от Бърнабич преди месец планове за реконструкция на правителството. Вестник Danas пише, че промените трябва да бъдат извършени до края на юни, веднага след изборите за нов кмет на Белград. Изданието привежда информация, съгласно която ще бъдат освободени от длъжност най-малко петима министри.  Вестникът посочва, че след неотдавнашния конфликт с премиера около хърватска книга, която насърчава еднополовите бракове, сръбското правителство вероятно ще напуснат министерствата на инфраструктурата и на европейска интеграция, Зорана Михайлович и Ядранка Йоксимович.  Министерството на културата, което сега се ръководи от Владан Вукосавлевич, би могло да поеме директорът на Белградският фестивал на танца Агия Юнг или директорът на Музея за съвременно изкуство Слободан Накараде. Остава неясно дали министрите на спорта и опазването на околната среда Ваня Удович и Горан Триван ще бъдат оставени на постовете си. Според Danas ще бъде сменен и министърът на икономиката.  Според телевизия N-1 поста на Ненад Попович като министър без портфейл, отговарящ за иновациите и технологичното развитие, също е поставен под въпрос след сблъсъка му с Бърнабич около правото на гей двойките да бъдат родители. Още в понеделник, преди обявяването на оставката на Вуйович, телевизията съобщи, че той ще бъде заменен с кмета на Белград Синоша Мали.  Скопският телевизионен канал не пропуска да отбележи, че самата Бърнабич също предложи оставка след скандала с Попович, но президентът Александър Вучич я е отхвърлил. На свой ред държавният глава на западната ни съседка в рамките на посещението си в Турция призна, че към настоящия момент най-важният въпрос за Сърбия е не реконструкцията на правителството, а разрешаване на проблема с Косово.  „Не мисля, че се очаква реконструкция на правителството. Като председател на партията за два до пет месеца ще чуя първо всички предложения на премиера Бърнабич, а след това ще проведа разговори в партията, подчерта сръбският президент, който днес е на посещение в Москва за среща с руския държавен глава Владимир Путин.  ", "date": "2018.05.08", "title": "Бившият кмет на Белград ще бъде предложен за нов министър на финансите на Сърбия "}
{"url": "http://epicenter.bg/article/Yunker--Vseki-vid-natsionalizam-vodi-do-voyna-/153776/7/0", "text": "Трябва да направим всичко, за да се преборим с национализма и крайната десница. Национализмът се превърна в голяма политическа сила. Всяка форма на национализъм води до война, заяви председателят на Европейската комисия Жан-Клод Юнкер пред парламента на белгийската област Валония.  Той говори по теми от европейския дневен ред, сред които са бюджетът на ЕС, политиката по въпросите на отбраната и миграцията.  Юнкер отбеляза, че все още държавите в ЕС не са възприели предложенията на ЕК за промени в миграционното законодателство, а някои възразяват срещу необходимостта от засилена охрана на външните граници. По неговите думи външната гранична охрана струва 33 милиарда евро.  Юнкер добави, че Европа все още няма обща отбранителна политика, а ако имаше, би спестила по 100 милиарда евро годишно с уеднаквяване на видовете въоръжение.   По неговите думи днес ЕС харчи два пъти по-малко за отбрана в сравнение със САЩ, като постига едва 15 на сто от резултатите на Вашингтон в тази област.  Председателят на ЕК посочи, че едва от 1964 г. Европа е в състояние сама да произвежда необходимите й количества храна. По неговите думи \"поне три\" правителства в ЕС настояват за отпадане на общата селскостопанска политика занапред.  За политиката на сближаване Юнкер заяви, че днес се финансират скандални разходи и даде за пример велоалеи в Бавария, изградени със средства от ЕС. По неговите думи фондовете за земеделие и сближаване остават две от най-важните пера в бюджета на ЕС до 2027 година. ", "date": "2018.05.08", "title": "Юнкер: Всеки вид национализъм води до война "}
{"url": "http://epicenter.bg/article/Tramp-nyama-da-prieme-predlozhenieto-za-korektsiya-na-yadrenata-sdelka-/153777/7/0", "text": "Американският президент Доналд Тръмп няма да приеме предложенията на Франция, Великобритания и Германия за коригиране на ядрената сделка с Иран.  Това е заявил американският държавен секретар Майк Помпео по време на разговор с външните министри на тези три държави, предаде ТАСС.  Помпео е провел телефонен разговор с колегите си миналия петък. По време на беседата той е уведомил министрите, че се е срещнал с президента и му е представил предварителните условия за запазване на сделката, в отговор Тръмп му е заявил, че няма намерение да променя своето мнение за нея.  Помпео е предложил на външните министри да почакат, докато президентът сам не обяви решението си. Държавният секретар не изключи, че след това страните могат да се върнат на масата за преговори.  На 12 януари Доналд Тръмп каза, че САЩ ще излязат от споразумението, ако в него не бъдат внесени изменения. Очаква се американският президентът да обяви късно тази вечер дали САЩ ще се изтеглят от споразумението, което отмени икономическите санкции срещу Иран в замяна на ограничаване на ядрените амбиции на Ислямската република.  Френският президент Еманюел Макрон и американският президент Доналд Тръмп са обсъдили по телефона стабилността в Близкия изток, съобщава Елисейския дворец.  „Президентът на Френската Република проведе телефонен разговор с президента Доналд Тръмп. Двамата обсъдиха въпроси, засягащи мира и стабилността в Близкия изток”, се казва в изявлението.  Руският заместник-външен министър Сергей Рябков призова САЩ да не правят никакви прибързани стъпки срещу Иран, които биха развалили ядрената сделка.  Според Рябков няма основание да се смята, че Иран е на път да направи ядрена бомба и би било невъзможно да се оказва натиск върху Техеран за едностранни отстъпки. Зам.-министър Рябков добави, че Русия е готова за диалог по бъдеща иранска ядрена сделка след 2025 г., за ракетната програма и регионалната политика на Техеран.  Франция е уведомила Москва за плановете си да работи върху ново споразумение, което да допълни Съвместния всеобхватен план за действие, посочи Рябков.  През юли 2015 г. Иран, петте постоянни членове на Съвета за сигурност на ООН (Русия, Великобритания, Китай, САЩ, Франция) и Германия постигнаха споразумение за уреждане на ядрения проблем в Техеран. Разработеният от тях подробен План за съвместно действие предвижда отмяна на санкциите на ООН, САЩ и ЕС, наложени върху Иран заради ядрената му програма.", "date": "2018.05.08", "title": "Тръмп няма да приеме предложението за корекция на ядрената сделка "}
{"url": "http://epicenter.bg/article/Shans-za-pobeda-na-Balgariya-v-parviya-polufinal-na--quot-Evroviziya-quot-/153736/6/0", "text": "Тази вечер е първият полуфинал на „Евровизия”. България е със сериозни шансове за успех - според букмейкърите страната ни би трябвало да попадне в челната петица, съобщава Нова.тв Нашата група в Лисабон е \"Eкуинокс\" с вокалист - победителката от X Factor Жана Бергендорф.   За българската песен довечера ще могат да гласуват общо 21 държави.", "date": "2018.05.08", "title": "Шанс за победа на България в първия полуфинал на \"Евровизия\""}
{"url": "http://epicenter.bg/article/Balgarskata-sleda-v-Evroviziya-ot-2005-ta-do-2018-ta--Ot-19-to-do-2-ro-myasto/153738/6/0", "text": " се провежда и излъчва ежегодно от 1956 г. Това го нарежда и сред най-продължителните телевизионни предавания в света.  в последните години  в международен мащаб. Едни от през годините са   и  (1988 г., „Ne Partez Pas Sans Moi”), Дима Билан, Александър Рибак... Други не успяват да създадат запомнящи се песни освен тази, с която са спечелили.   Домакин на надпреварата тогава е Киев, а страната ни изпраща . Момчетата завършват на 19-о място на полуфинала, което не им позволява да продължат в битката напред. През  . Песента  , но отново не се класира за финала, завършвайки на 17-о място на полуфинала.  .   На конкурса през  . Песента им . На финала в Хелзинки (Финландия) те заемат пето място след песните на Сърбия, Украйна, Русия и Турция.   Следващата година  . Песента   участва на втория полуфинал. Но въпреки предварително очаквания успех заради модерното звучене, песента не се класира на финала.  нашият представител е  . И този път обаче България остава извън финалите.   за първи път  . Промяната е заради ежегодните скандали, които съпътстват гласуването за българската песен за конкурса. Най-много гласове от  сега   и той е официално поканен да бъде нашият представител в Осло.   Съгласно новия регламент за участие, който БНТ определя, са избрани пет песни, които Миро трябва да изпълни. От тях след това отново е дадено право на публиката да гласува и е   Очакванията на България отново са големи. В аранжимента на избраната от нас песен участва британският композитор Гордън Дейвис, работил с изпълнители като Дейв Стюард, Уолтър бойс, Роби Уилямс. За хореографията на изпълнението на Миро пък се включва Венол Кинг - арт директор на Майкъл Джексън, Кайли Миноуг, Тина Търнър, Принс... Големите имена обаче не се оказват достатъчни за успех и България отново не успява да прескочи напред към финалите.   На конкурса  . Младата певица участва във втория полуфинал, но не успява да достигне до финала, тъй като се класира на 12-то място.   На следващата година . „Ромският славей”, както е наричана у нас поп-фолк певицата, участва на втория полуфинал на конкурса, но не попада сред първите десет, които продължават участието си на финала. Тогава , но с получени точки от една държава по-малко, което ни спира от надпреварата напред.   С надежда да повторят успеха си от 2007-а осем години по-късно  . С   те се класират на 12-то място във втория полуфинал.   Натрупалите се разочарования през годините карат  . След двегодишно отсъствие Страната ни е , която е директно избрана от БНТ.  се класира във втория полуфинал, обявена пета по ред сред финалистите, а  Следващата година  . Да представи страната ни е избран   се класира във втория полуфинал, обявена първа по ред сред финалистите, а    през 2017 г. е  А кой ще триумфира на сцената в Лисабон тази година?  от  . В състава й влизат Жана Бергендорф, Владо Михайлов от група Саффо, Георги Симеонов JJ, Джони Манюел, финалист от „Америка търси талант” и Трей Кембъл. В дните преди конкурса залозите показаха, че „Bones” има шанс за добро класиране. Букмейкърите прогнозират успех за България, като поставят нашата песен сред първите пет. В зрителската класация на сайта на Евровизия гласовете на публиката също я подреждат на челните места.   в навечерието на надпреварата   на сцената в Лисабон   (вторник). За българската песен   - Великобритания, Испания, Белгия, Гърция, Кипър, Австрия, Чехия, Хърватия, Ирландия, Израел, Македония, Финландия, Швейцария, Естония, Литва, Португалия, Албания, Армения, Азербайджан, Беларус и Исландия. на международния песенен конкурс . Очаква се в него да участва миналогодишният победител Салвадор Собрал, който вече претърпя успешна сърдечна трансплантация  ", "date": "2018.05.08", "title": "Българската следа в Евровизия от 2005-та до 2018-та: От 19-то до 2-ро място"}
{"url": "http://epicenter.bg/article/-quot-Equinox-quot--shte-pee-za-Balgariya--Eto-koi-sa-izpalnitelite-v-grupata-i-kakvo-im-predstoi-/153744/6/0", "text": "В Португалската столица Лисабон днес ще се проведе първият полуфинал на певческия конкурс \"Евровизия\".   България се представя с песента \"Bones\", изпълнена от група \"Equinox\", съставена от Жана Бергендорф, Владимир Михайлов, Георги Симеонов-JJ, Джони Манюел и Трей Кембъл.     е популярен поп изпълнител със собствен музикален почерк в съвременната българска музика. Започва да пее на шестгодишна възраст и участва в детския радио хор на БНР и детска вокална група „Врабчета“. Силен тласък в музикалната си кариера получава с участието си във втория сезон на „X Factor България“, който печели през 2012 година.   Като артист на музикална компания „Вирджиния Рекърдс“ тя изпява хитовете „Самурай“, който става най-излъчваната песен в българския ефир в продължение на 5 седмици, „Играем с теб до края“ в дует с Кристо, „Невъзможни сме сами“ и „Докрай“. Носителка е на отличието „БГ Дебют“ на Годишните музикални награди на БГ Радио през 2015 година и „Жена на годината 2014“ в категория Сцена/Музика на сп. „Grazia“. През 2014 и 2015 г. е в списъка на най-влиятелните популярни личности в България на сп. „Forbes”.    е добре познат като фронтмен на групите „Сленг“ и „Сафо“, част е от бенда на предаването на БНТ1 „Нощни птици“. Съавтор и съпродуцент е на всички песни на „Сленг”, след като се присъединява към групата. Автор е и на музика и текстове за много български изпълнители. Участва в мюзикъли и театрални постановки. Актьор е в българските филми „Възвишение“, „Нокаут“ и „Бензин“, както и в редица чужди филмови продукции, където е партнирал на звезди от ранга на Крисчън Слейтър, Ейдриън Броуди, Салма Хайек, Мартийн Шийн и Джонатан Прайс .   Той има роли и в редица мюзикъли, сред които Юда в „Jesus Christ Superstar“. Поканен е да участва и в една от главните роли в предстоящия мюзикъл „Mamma Mia“. Гласът му звучи в любимите анимации „Замръзналото кралство“, „Рапунцел“, „Мъпетите“ и др.   Сред наградите му са „Група на годината“, „Песен годината“ в музикалните награди на БГ Радио, специално отличие от фестивалите „Златна Месемврия“, „Златният арлекин“ и др.   През 2017 година Владимир Михайлов е един от беквокалите на Кристиан Костов в „Евровизия” 2017.    е български изпълнител, композитор и преподавател. Първите си стъпки в музиката прави в най-ранна детска възраст, като започва да посещава уроци по пиано и вокално майсторство в родния си град Пловдив. На 16-годишна възраст става част от успешната бой банда „032”.   Соловата му кариера започва през 2013 година с песента „По-добре, че разбрах” и от този момент Георги Симеонов стои зад артистичния псевдоним JJ. През 2009 година започва и да преподава Pop, Soul и R&B пеене, като прави мастър класове в Пловдив и София. Всяка година със своите ученици организира благотворителни концерти в помощ на деца болни от диабет, онкоболни, деца в неравностойно положение, деца с аутизъм и детска церебрална парализа.   През 2014 година става част от турнето „The Voice of Summer Tour”, а две години по-късно реализира проекта „Дилър на любов“, която е една от най-успешните му песни.    е роден във Флинт, Мичиган и проявява своите певчески заложби още от най-ранна детска възраст. На 14 години става част от концертните турнета на култовата бой банда от края на 90-те NSYNC. Следва и първият му договор с америкаански лейбъл. Точно, когато всичко изглежда, че се развива възходящо за него, очакванията на Джони за внезапен скок в кариерата не се осъществяват и следват дълги години в търсене на правилната посока.   Така през 2017 гоидан, вече като зрял изпълнител, той се явява на кастингите на „Америка търси талант“. Впечатлява журито с невероятно изпълнение на „I Have Nothing” на легендарната Уитни Хюстън. Тази негова изява напуска пределите на САЩ и става хит в социалните мрежи. В последствие Джони Манюел стига до полуфиналите на шоуто.    е вторият американец в групата. Той е известен предимно като композитор, вокален педагог и музикален продуцент. Живее и работи в Лос Анджелис, като в момента е едно от набиращите скорост имена в американската композиторска гилдия. Музикални критици обясняват това с неговия стил, насочен към създаването на песни с въздействащо послание.   Работи с актуални изпълнители като Dua Lipa, Kehlani, Bobi Andonov и други. Трей е част и от композиторския екип на песента, с която България ще се представи на „Евровизия“ 2018.   Два пъти в годината отбелязваме деня, когато светлината и тъмнината са в перфектна хармония и ние продължаваме напред с нова енергия и надежди.  .   След зашеметяващото представяне на Поли и Кристиан, работата по-такъв проект ще бъде още по-трудна. За краткото време, с което ще разполагат, пред група EQUINOX предстоят много предизвикателства, най-важното от което са вокалните и сценични репетиции.", "date": "2018.05.08", "title": "\"Equinox\" ще пее за България. Ето кои са изпълнителите в групата и какво им предстои!"}
{"url": "http://epicenter.bg/article/Grupa--quot-Equinox-quot--Vdahnoveni-i-okrileni-sme--Evropa-i-Avstraliya--glasuvayte--imame-nuzhda-ot-podkrepa-/153765/6/0", "text": "Късно снощи България излезе на генералната репетиция за първия полуфинал на  , като по думите на международните анализатори страната ни се е справила отлично. По време на шоуто жури комисии от 18 други държави са гласували за най-добрите изпълнения.   Довечера от 22:00 по националните телевизии в цяла  ще се излъчи първият полуфинал, а група „Икуинокс“ е сред абсолютните фаворити за продължаване напред в конкурса.   - Мога да каже, че сме изключително вдъхновени и окрилени от нашето представяне. Всичко мина по най-перфектният начин. Всичко беше невероятно. - Ние скачахме от радост, нищо не говорихме. Трябва да ви призная, че последните 3 месеца имахме ежедневни репетиции и това беше свързано с много стрес. Ние продължаваме да сме фокусирани, защото утре е големият финал. Като направихме всичко добре, се поуспокоихме. Наистина се чувстваме много щастливи. - Мога да говоря само за мен. Чувствах се като вкъщи. Една огромна сцена, на която можехме да репетираме всеки ден. Това дава много спокойствие, защото вече познаваме добре сцената, знаем добре звука. Хората, които работят там са изключителни професионалисти. Аз се чувствах готов, въобще не се притесних. Нямах търпение най-накрая това, за което сме дошли, да се получи. Независимо от резултатите се чувстваме победители. - Нищо не сме променяли. Саша се грижеше за всичко. Естествено, че след първата репетиция имаше неща, които трябваше да се доуточнят, като светлини и др. Но това е абсолютно нормално. Саша каза, че е било жестоко. Имаше неща, които тя изчисти, като професионалист. По звука нямаме никакви корекции, благодарение на многото репетиции. Много, много сме доволни от това представяне. - Върху хореография и вокалните репетиции. Всеки от нас е професионалист и дава 100% от себе си. И накрая всичко се случи на сцената, на голям концерт. Беше пълно с хора. - Няма време за почивка. Ние постоянно репетираме. Аз съм редуцирал всичко, предлагано от организаторите, защото наистина много се фокусирам върху работата. Ако спечелим конкурса, с удоволствие ще се върна в Лисабон. Сега сме се отдали само и единствено на робатата. Много се надявам и стискам палци, и призовавам всички, които имат близки в   и  , да гласуват за нас. Имаме огромна нужда от подкрепа.   Източник: Дарик", "date": "2018.05.08", "title": "Група \"Equinox\": Вдъхновени и окрилени сме! Европа и Австралия, гласувайте, имаме нужда от подкрепа!"}
{"url": "http://epicenter.bg/article/Grupa--quot-Equinox-quot--izliza-na-stsenata-na-Evroviziya--Eto-gi-pravilata-za-glasuvane-/153735/6/0", "text": "В Португалската столица Лисабон се провежда първият полуфинал на певческия конкурс \"Евровизия\". Шоуто започва в 22:00 българско време, 21:00 централноевропейско, 20:00 Португалия и Великобритания, 19:00 в Исландия.   За 10-те места на финала на 12 май се борят 19 страни.      България ще се представи с песента \"Bones\", изпълнена от група \"Equinox\", съставена от Жана Бергендорф, Владимир Михайлов, Георги Симеонов-JJ, Джони Манюел и Трей Кембъл.   - Гласуването започва веднага след края на последната песен #19 Кипър;   - Гласуването се извършва чрез изписаните номера на екраните от страна на местната телевизия, излъчваща конкурса.   - Номерата са различни за всяка държава. Например, номерата за гласуване, изписани от БНТ за България, важат само за територията на нашата страна.   - Можете да гласувате и чрез Евровизионното приложение, което можете да изтеглите за Android и IOS.   - Гласуването е отворено за период от 15 минути. Ако гласувате преди или след него, Вашият глас няма да бъде зачетен, но ще бъдете таксувани.   - Можете да гласувате до 20 пъти, освен ако в съответната държава няма обявено друго ограничение.   - В първия полуфинал могат да гласуват само 19-те участващи държави в полуфинала плюс Испания, Португалия и Великобритания.   - Гласуването е възможно само от мобилен номер на местен оператор.  ", "date": "2018.05.08", "title": "Група \"Equinox\" излиза на сцената на Евровизия: Ето ги правилата за гласуване!"}
{"url": "http://epicenter.bg/article/Lyubomir-Levchev--Legendata-za-Evropa/153695/11/0", "text": "      Тя  дъщеря  финикийския цар Агенор. Толкова красива, че Зевс се влюбил от пръв поглед в нея. Легендата премълчава една подробност - финикийските знаци, сиреч парите, ли са се родили преди Европа или Европа преди парите. Изглеждат като близнаци. По онова време, макар и тъй далечно на сексуалната революция, и боговете са обичали да се превъплъщават на различни животни, например бикове. Така направил и Зевс спрямо Европа. Яздейки този плаващ (!) бик, тийнейджърката стигнала  Крит, който бил доста скрит от погледа на баща й. Там тя родила самия цар Минос - толкова мъдър, че по-късно станал арбитражен съдия в подземното царство. Бащата на Европа пратил всичките си синове  търсят със заръката да не се връщат без нея.  един от тях не се върнал.   Така че, драги приятели, не пращайте децата си да търсят Европа. Да ходят да търсят щастието си или каквото искат и където искат. Но Европа...Това сте вие. Не пращайте децата си да търсят и вас. Вместо тях, да се завърнем ние към легендата. Може да се каже, че Европа започва от критско-микенската култура. Но между своите прелестни чудеса тази култура включва и лабиринта - двореца-затвор на чудовището Минотавър.  (нямам предвид американската ракета), да не остане по-назад от брат си Зевс, също се превъплътил на бик и така съблазнил съпругата на мъдрия Минос. Та, от тази греховна любов се родил Минотавърът.   Дворецът-затвор на това чудовище, лабиринтът е една от най-точните алегории на властта. Влезеш ли в нея - няма излизане. Чудовището ще те разкъса неминуемо. Освен. ако не си свързан с нишката на една много чиста човешка любов. Цялата европейска история чак до днес се блъска в тези кървави лабиринти, дворци и затвори. А нишките днес се късат, както отбелязваше Цветан Стоянов в своята книга за алиенацията (болест, тръгнала от Европа).   Да си припомним, че лабиринтът е шедьовър на гениалния и завистлив архитект  Така че, може би и за политиката трябва да се каже, че е рожба на таланта и завистта. За да не издаде тази  бил арестуван от Минос, но успял да избяга като направил изкуствени крила за себе си и за сина си Икар. Икар е останал с по-добра слава от баща си, защото е станал жертва на порива си към слънцето.   През Втората световна война англичаните, излитайки от остров Крит, го наричаха своя непотопяем самолетоносач. Такъв е животът на легендите - те пребъдват повече чрез своите иносказания и предсказания, отколкото чрез своя прав текст. Те нямат буквален смисъл, може би защото са възникнали преди буквите, като устно творчество. Но това ги прави изключително удобни днес, когато буквата е в отстъпление и пречи на екрана и дори на закона.   Що се отнася до географското понятие Европа, първоначално така се е наричала една обширна област, съвпадаща с нашето родно местоположение на Балканите. (Един учен би се изразил: Европа - една от петте провинции в диоцес Тракия.) Ето защо винаги се дразня, когато търсим себе си вън от себе си. Дори не зная как се нарича тази игра. Първоначално Европа съвпада и с елинско-тракийския ареал. Това е люлката на европейската цивилизация. Наистина надменните елини са смятали траките за варвари, които пият виното неразредено. Но това, което днес се величае като Шенгенска Европа, за античните благородници на духа не е било нищо повече от  Наистина бесите, населяващи Горнотракийска та низина и Родопите (значи баш хората на Орфей), са били смятани за артистични разбойници. Но ако те продължаваха да съществуват и днес отделно, а не само в нашата кръв и в нашите сънища, биха могли да коригират героя от Лайпциг: За какъв разговор с немските коне става дума? Много преди братята Кирил и Методий да преведат за българското царство Библията, още  IV в. Блажения Йероним покръсти бесите и преведе Библията на техния бесен език.   Е, какво от това? - ще каже днешният г-н Г. Балкански. Колко струват всички тези приказки, след като немските мускали са по-скъпи от моите, а супата е по-евтина от чорбата?! Няма нищо по-безнадеждно от това да оспорваш прагматичното мислене днес.   Постоянното разделяне на Европа чрез ужасни стени - шенгенски, берлински, железни,  анастасиеви и  - стени, които падат като гилотина на едно и също място - това е постоянната трагедия на България. Така че, не само разбирам, но и напълно споделям силното общо желание да се преодолеят бариерите между нас и Западна Европа, да се постигне това, което някога наричаха „Европейски концерт“. Днес обаче някои смятат, че има печатна грешка и става дума за европейски концерн.   Това влечение на нашия народ не е конюнктурно. И той не трябва да бъде подложен отново под ножа на онзи недобре изяснен исторически механизъм, който разсича Изтока от Запада. От всичко, което може да си намисли човек, приобщаването на България към общоевропейските правила - това е най-безспорният компонент на една истинска наша национална концепция. Но признанието или отрицанието на този успех в името на каквато и да било партийна политика, просто го анулира. А така е ставало многократно.     Колкото и да говори за глобализъм, по-висш от националния аспект, колкото и да говори за мултиетнически модели, Европа не може да скрие факта, че поглъща Изтока, след като го натрошава на национални държави. След края на Студената война, който имаше характера на безусловна капитулация, като че ли всички държави и държавици, които е имало някога на Изток, бяха призовани да възкръснат. Появиха се и такива държави, които никога не са съществували де факто. Само Русия, въпреки всички невероятни самоубийства, които направи, за да се разпадне, продължава да бъде по-голяма, отколкото би трябвало, за да влезе в Европа. Тя продължава да бъде по-голяма от континента, опитва се да влезе с всички сили в устата на Европа, но не може. Затова ли има антируска истерия, а няма антинатовска...     Тъй като и без друго нагазих в политиката повече, отколкото искам, бързам да се върна към легендата за Европа. Тя като че ли притежава способността за разширяване на съзнанието, за пренасяне от една земя в друга. Тя непрекъснато разбърква географията.  учените смятат, че митът за Европа съдържа в себе си патоса на елинския колонизъм. Във всеки случай експанзията на географското понятие Европа потвърждава такава идея. Днешният континент Европа има една неубедителна, почти измислена, граница - източната. Поради това някои открито вярват, че Европа и Азия са един континент - Евразия. Европа е само голям полуостров - твърдят някои. Да, преминавайки Урал, ти не се сблъскваш с „нов свят“, както това се случва в Африка, Америка, Австралия (да не говорим за Антарктида). Но достатъчно е да сравниш Китай  Франция или Германия, за да разбереш, че това просто не може да бъде една и съща легенда. Но липсата на охранявана от очевидност граница е разрешила на Русия да се разгърне спокойно на два континента.   Тогава какво е бъдещето на легендата?  виждам щастливия изход  едно бъдещо  „разширяване“  вече се е метнала  стъпалото  европейския  какво пречи  А Сибир  адресната  Представяте  си какъв свеж вятър  легендата  Европа? Това  мога  се хвана  няма  това       ", "date": "2018.05.08", "title": "Любомир Левчев: Легендата за Европа"}
{"url": "http://epicenter.bg/article/8-may-1945-g--donese-mir-na-Evropa-/153714/11/0", "text": "На днешния ден – 8 май, Европейският съюз и САЩ отбелязват Деня на победата над хитлеристка Германия. За страните от бившия Съветски съюз Денят на победата е 9 май.  През май 1945 г., преди 73 години, приключват бойните действия от Втората световна война на европейския континент. Оръдията замлъкват.  Германската капитулация е подписана в Берлин, в сградата на военноинженерното училище в предградието Карлсхорст. От страна на Германия подпис слага фелдмаршал Кайтел. Той влиза в залата с маршалски жезъл и монокъл на окото. От страна на съюзниците имената си слагат съветският маршал Жуков, британският маршал от авиацията Тедър, американският генерал Спаац и френският генерал Латр дьо Тасини.  Всъщност това е втора капитулация. Първата капитулацията на германските сили е подписана на 7 май в 02:41 ч, но влиза в сила на 8 май в 23:01 ч по средноевропейско време. По настояване на СССР се преподписва в 22:43 ч по централноевропейско време на 8 май, което се пада 00:43 ч по московско време. И вече е настъпил 9 май.  Затова тържествените паради на червения площад в Москва са на 9 май. Но останалата част от Европа също празнува на този ден – Деня на Европа. Празнува мира и обединението на Стария континент и си обещава, че никога повече в Европа няма да има войни.  На 9 май 1950 г. в Париж френският външен министър Робер Шуман споделя една идея - на Стария континент да се създаде форма на политическо сътрудничество, която да направи войната между европейските народи немислима. Предложението на Шуман се счита за началото на това, което днес наричаме Европейски съюз.  Една година след речта на Шуман се създава Европейската общност за въглища и стомана. В обединението влизат Франция, Западна Германия, Италия, Белгия, Люксембург и Холандия. Целта на шестте държави е да обединят въглищните и стоманените си ресурси. Да не забравяме, че в основата на продължителни военни конфликти между Франция и Германия, е спорът за Рурската област.     През 1985 г. Европейските общности, които по-късно се превръщат в Европейски съюз, възприемат европейските символи на Съвета на Европа, като знамето на Европа и Деня на Европа. Лидерите на Общността решават на 9 май да се отбелязва Денят на Европа в памет на Декларацията на Шуман. Европейският парламент официално определя 9 май като почивен ден през октомври 2008 г.", "date": "2018.05.08", "title": "8 май 1945 г. донесе мир на Европа "}
{"url": "http://epicenter.bg/article/Prof--Iskra-Baeva--Postsotsialisticheskiyat-obraz-na-Marks/153717/11/0", "text": "  Поводът за конференцията е 200-годишнината от раждането на Карл Маркс, но моят опит да поразсъждавам за неговия образ в постсоциалистическа България, не е юбилеен, а исторически. Той е мотивиран от въздействието на Маркс върху историческото развитие през последния век и половина.  Ще започна с това, че от средата на ХIХ в., когато се появява Комунистическият манифест, последван от други публикации на Маркс, често в тандем с Фридрих Енгелс, в историята на Европа и на света се появява нещо ново – теоретична социално-политическа революционна алтернатива. Тя не се увенчава с успех при първия си опит за реализиране – Пролеттта на народите (1848–1849), изглежда маргинална или поне трайно опозиционна във времената на Първия и Втория интернационал, но съвпада с нарастващите противоречия в развития свят (главно в Европа) и става център на големите спорове в международното ляво движение. Още на този етап идеите на Маркс влияят силно, но в сравнително тесен обществен сектор – в международното работническо движение и сред социалистическите/социалдемократическите партии, но чиято роля в политическия живот на западноевропейските държави непрекъснато нараства. Като имаме предвид, че първият том на „Капиталът” е публикуван еднократно през 1867 г. и е преведен на английски едва след смъртта на Маркс (1886 г.), става ясно, че до края на ХIХ в. Маркс е известен полемист, опитал се да очертае бъдещето на човечеството въз основа на критичния анализ на минало, включително и на своята съвременност (например на Парижката комуна от 1871 г. в „Гражданската война във Франция”), но съвсем не прилича на „мислител на хилядолетието”, проклятие и плашило за капитализма, в какъвто ще се превърне едва през ХХ в.  Историческият образ на Маркс е резултат от последиците от неговите идеи, осъществени обаче не в родната му Германия или във Франция и Великобритания, където живее и умира, при това го прави човек, който приспособява идеите на Маркс към променените условия от началото на ХХ в. Става дума за станалото в края на Първата световна война, с други думи 34 години след смъртта на Маркс, когато върху неговите идеи стъпва една успяла революция, променила световната история. Това е Октомврийската революция, замислена и осъществена от Владимир Улянов-Ленин, ревизирал Маркс.   През ХХ в. върху образа на Маркс ляга сянката на тази революция с всичките ѝ успехи и неуспехи, както и на голямото противопоставяне между двете паралелно съществуващи системи – традиционната капиталистическа и новата социалистическа, която поне според очертаната от Маркс историческа перспектива би трябвало да доведе до комунизъм. Тези исторически обстоятелства превръщат интелектуалния спор в международното работническо движение в силово междудържавно противопоставяне, което оказва влияние и променя всичко – идеите, теориите, ролята на държавата, на класите, на социално-икономическите отношения и т.н.  Дали е справедливо името на Карл Маркс да се свързва с болшевишката революция, създала общество много различно от предвижданията му, е въпрос, който не е sensu stricto исторически, а морален. Но историческите събития предпоставят факта, че образът на Маркс през ХХ в. е изграден преди всичко от предвижданията му, че неразрешимите противоречия на капитализма (както е било и при предходните социално-икономически формации) неизбежно водят до социална революция – първият такъв опит е Парижката комуна от 1871 г., а вторият и при това успешен е Октомврийската в Русия от 1917 г. А като имаме предвид една от важните марксови тези, че „Философите само по различни начини са обяснявали света, но задачата се състои в това, той да бъде изменен”, няма как да отделим идеите на Маркс от предизвиканата от него революционна промяна в света през ХХ в. Болшевиките, които неслучайно се преименуват на комунисти, създават нова интернационална държава Съветски съюз (в чието наименование дори не присъства националното име Русия) и очертават образа на Маркс като инициатор на световната пролетарска революция. Те търсят продължаване на марксовата традиция и като учредяват нов Интернационал, наречен Трети, но и Комунистически. Тази съветска практика започва постепенно да отдалечава образа на Маркс от идеите му, защото реализацията на революцията е плод на тяхното приспособяване към условия, много различни от предвидените от Маркс.     През цялата 70-годишна история на Съветския съюз, която включва и пренасянето на държавния социализъм от съветски тип в голяма част от Източна Европа след Втората световна война, Карл Маркс е представян като основоположник на тази система. Образът на Маркс в ролята на вдъхновител на съветската държава е утвърден и в нашата страна и от него трябва да тръгна, за да проследя еволюцията му до постсоциалистическа съвременна България.     Очертаният от официалната пропаганда, от училишните и университетските образователни програми образ на Маркс изглеждаше изсушен от всякаква възможност за дискусия, от нормални човешки черти, сведен до догма и приличаше повече на житие на християнски светец и пророк, отколкото на мислител, предизвикал толкова много и разнообразни спорове приживе и след смъртта си. С тезите на Маркс тогава не можеше да се спори, те можеха само да се обосновават. И резултатът за моето поколение беше, че естествената за младите хора критичност към всяка обществена система изгради и у нас – имам предвид студентите и преподавателите от ИФ, образът на Маркс като скучен, отживял времето си фалшив пророк, който ни е обрекъл на живот без свобода на словото (накарало ни да четем между редовете), без демокрация (тласнало ни към вътрешно несъгласие), в дефицитна икономика, при която дори снабдяването с книги зависеше от вездесъщите връзки, в едно сиво и еднообразно, както ни изглеждаше тогава, всекидневие. И всичко това – на практика без да познаваме Маркс. Не защото не бяха издадени 20 тома с произведенията на Маркс и Енгелс на български език, а защото поднесения ни от официалната пропаганда образ на Маркс изглеждаше достатъчно скучен, за да ни спести задълбочаващото четене.  Но в годините на социализма не всички загърбиха марксизма. Не говоря за част от философите, за които това беше професионално занимание и задължение, а за използването на марксизма в обществено-политическия живот. Намираме такива примери почти навсякъде в Източна Европа. Например в Манифеста на преподавателите по марксизъм от Варшавския университет Яцек Курон и Карол Модзелевски от 1964 г., в който те подлагат на марксистки анализ тогавашното полско общество и стигат до извода, че разминаванията с марксизма са огромни. Резултатът е съдебен процес, изпратил ги в затвора и превърнал Курон в един от основоположниците на полското дисидентство (а по-късно и министър на труда и социалните грижи в постсоциалистическа Полша). Подобен опит за съпоставка на държавния социализъм с марксизма правят и в Чехословакия през 1968 г., когато тезите на Зденек Млинарж залягат в Програмата за действие на ЧКП и дават името на новата цел – „социализъм с човешко лице” (сиреч демократичен). Има и български пример – писмото от 1 юни 1960 г. на седем комунисти от т.нар. група на Куфарджиев (с водеща роля в написането му на Бенжамен Варон) до ЦК на БКП, в което е направен критичен икономически и политически анализ на българското общество с извода, че „висшата държавна и партийна бюрокрация неизбежно става фактически единствен и пълновластен разпоредител с всички средства за производство, фактически техен реален собственик”, сиреч, че става дума за „бюрократичен държавен социализъм” с икономическа неефективност. Тези примери показват, че има опити за продължаване на марксисткия критичен анализ и в онази епоха.  Е, при положение, че за нас социализмът беше такъв, странно ли е, че рухването му ни изглеждаше толкова логично и неизбежно? Перестройката на съветския лидер Михаил Горбачов даде на голяма част от моето поколение надежда за демократизация, която трябваше не толкова да съживи склерозиралата система, колкото да я разруши, за да дойде на нейно място мечтаната демокрация с нейния политически плурализъм, неограничени икономически възможности, модерни технологии, свобода за науката и културата. Но представата за този утопичен свят, към който тогава мислехме, че върви нашето общество, също беше продукт на идеологическото крушение на марксизма в Източна Европа. Тогава тезите на Маркс се споменаваха главно, за да се посочат грешките и заблужденията му. А почти никой не обръщаше внимание на водената от десетилетия информационна война, може би защото и ние бяхме част от нея, слушайки западните радиостанции, чиято забрана ни караше да вярваме, че в тях се говори само истината.  В атмосферата на пълно отрицание на обявената за марксистка социалистическа система и еуфорично приемане на всичко, идващо от Запад (ще припомня колко ентусиазирано се публикуваха например трудовете на Милтън Фридман и други монетаристи, включително и в теоретични издания на БКП/БСП,), образът на Маркс изчезна от прехождащото общество. Да, имаше някакво завихряне около спора дали Желю Желев е марксист и диспута му с догматичния марксист проф. Васил Иванов, но кой им обръщаше внимание. Днес оценявам почти пълното изчезване на Маркс и марксизма в първите години на прехода като оздравително. То беше необходимо, за да се отърси обществото от наслоилата се догматизация на образа и идеологията и за да може в новото време на утвърден капитализъм да ги погледне с нови очи, а и с тази задача да се заемат нови хора, които нямат спомени от миналото.  За очертаване на постсоциалистическия образ на Маркс ще си послужа с преподавателския си опит. През последните десетина години (някъде от 2008 г.) на мястото на забравата и пълното безразличие се появи нещо ново в отношението на студентите към социализма и към идейните и политическите му основи.   Забелязах го в анкетите, които направих сред студенти от три факултета и няколко специалности на СУ, при които се оказа, че  . Тази промяна безспорно се дължи на смяната на поколението, но съвсем не бива да се подценява и утвърждаването в България на такъв капитализъм, който ни доближава по-скоро до времето на Маркс, отколкото до капитализма, който се състезаваше със социализма през 70-те и 80-те години, включително и във функциите на социалната държава.  Краят на Студената война беше възприет през 90-те години като провал на идеите на Маркс и на опита за реализацията им, но и като безусловна победа на либерализма (по Фукуяма). Обаче онова, което замести социализма, се оказа съвсем различно от очакванията на мнозинството: че благодарение на демокрацията и свободата всички ще могат да постигнат целите си. Вместо това настъпи деиндустриализация, безработица, социално разслоение и т.н., които поставиха пред все повече семейства въпроса какво да правят. В търсенето на отговор на този въпрос част от младите хора се възползваха от свободата, за да потърсят реализация извън страната, но други, както отива на млади хора, се обърнаха към възможността да променят живота си тук, включително и с помощта на революционна теория, като тази предложена от Маркс. Така и в българското общество се завърна интересът към Маркс, като след забравата този образ започна да се гради отначало.   С други думи,  . Проблемът е, че повечето съвременни млади хора не обичат да четат сериозни дебели книги, а предпочитат кратките съобщения в социалните мрежи и групи. Затова в тези среди образът на Маркс отново се оказа митологизиран, макар и в друга посока. А е важно да бъде опрян върху оригиналните му идеи. В което могат и трябва да помогнат истинските познавачи, които са надявам да са тук. Искам да подчертая важността на посредниците в лицето на препадователите, а и администраторите на различните интернет групи по интереси.  И когато говоря за новия образ на Маркс нямам предвид само младите хора, които професионално се интересуват от философията и от марксизма, а другите младежи. Онези, които на всеки мой въпрос какво знаят за Маркс и марксизма, отговарят, че не знаят нищо, защото никой до момента не им е говорил за него, но искат да научат повече. При това говоря за студенти по история, международни отношения, връзки с обществеността, сиреч все специалности, които се занимават с минолото и настоящето на обществото.  Така че изводът ми е, че преобладаващият постсоциалистически образ на Маркс в съзнанието на съвременната българска младеж е бяло петно, което може да остане такова, но може и да се оформи в идеи. И е добре това да става чрез оригиналните тези на Маркс, а не чрез старите учебници по марксизъм-ленинизъм (защото и това го има). Така младите хора могат да разберат, че  . Че обобществяването на капиталистическата собственост не означава одържавяване, а следното: „ако съществуващите условия на производство бъдат колективна собственост на самите работници, от това също тъй ще следва такова разпределение на потребителните средства”. Че „по-голямата част от банкерския капитал е съвсем фиктивна”. Че „Религията е въздишка на потиснатата твар, сърце на един безсърдечен свят, както тя е дух на бездушни порядки”. Че не е съгласен с тезата, че „социализмът се върти главно около разпределението”. Не е излишно да припомня още една мисъл на Маркс, която днес ми изглежда съвсем на място:  .  И накрая ми се иска да кажа няколко думи за това от какъв образ на Маркс имаме нужда във второто десетилетие на ХХI в. Струва ми се, че в този случай напълно важи сентенцията на Макс Фриш, че запазването на традицията не е запазване на пепелта, а поддържане на огъня. Затова днес се обръщаме към наследството на Маркс, не за да възкресим сенките от миналото (инак легитимна цел на историята), а за да си припомним за революцията не само като разрушаваща нарастващата несправедливост на господстващата и представяна ни вече като безалтернативна система на неолиберален капитализъм, а и като градивна сила. И на тази основа да се опитаме да очертаем контурите на едно, може да прозвуми и утопично, но справедливо общество. И съм убедена, че след болезнения опит от ХХ в. то може да бъде предпазено от грешките и престъпленията на сталиновия модел. ", "date": "2018.05.08", "title": "Проф. Искра Баева: Постсоциалистическият образ на Маркс"}
{"url": "http://epicenter.bg/article/D-r-Kaloyan-Metodiev--Proektat--quot-Obedinena-Evropa-quot--e-nay-dobriyat--no-e-v-kriza-i-zastoy-/153721/11/0", "text": "\"Проектът „Обединена Европа” съществува. От самото си създаване до ден днешен няма спор, че това е най-успешният проект за управление на конфликти, нека така да го наречем, защото това е терминът в научната литература след Втората световна война и след голямото разорение на континента са седнали и са взели решението да се създаде организация, която да минимизира възможността за конфликти, за войни и за нови сблъсъци. Това е сърцето на европейския проект.\" Това заяви в интервю за Радио Пловдив политологът д-р Калоян Методиев.  , отбеляза Калоян Методиев.    За съжаление, казва Калоян Методиев, и България е в тази група...   ", "date": "2018.05.08", "title": "Д-р Калоян Методиев: Проектът \"Обединена Европа\" е най-добрият, но е в криза и застой "}
{"url": "http://epicenter.bg/article/-quot-Galap-interneshanal-quot--Balgarite-sa-podchertano-silni-poddrazhnitsi-na-ES-/153743/11/33", "text": "Българите са подчертано проевропейски настроени и доверието в Европейския съюз се възстанови в обичайните си нива, след като през 2016 г. изглеждаше застрашено. Благосклонно настроените към тоталитарни идеологии у нас са решително малцинство, но дяловете им все пак не са за подценяване и могат да са основание и за тревога. Особено този на толерантно настроените към елементи от комунизма.    Днес, 8 май (за Русия – обикновено 9 май), в повечето европейски страни се отбелязва и годишнина от края а Втората световна война, която бе свързана с национален, но и с идеологически сблъсък.    В последната година и половина доверието в обобщения образ на Европейския съюз възстанови позиции, след като през 2016 г. беше достигнало по-ниски стойности. Така в първите месеци на 2018 г. около и над 60% от българите споделят доверие в ЕС, докато недоверието се движи около 30%. Конкретните числа сега са 58% доверието, а 31% недоверието.  Така българите остават подчертано проевропейски настроени. Други наши изследвания, които може да видите ТУК и ТУК, в годините ясно показват, че българите са едно от най-проевропейски настроените общества в ЕС.  През 2016 г. подействаха няколко причини за загуба на доверие, свързани с продължаващите ефекти на т.нар бежанска вълна, както и някои свързани кризи в устоите на ЕС. Такава например беше референдумът, с който Великобритания реши да напусне ЕС.  Влияние вероятно оказва и по-общото противоборство между Запада и Русия. Въпреки всичко обаче и през 2016 г. ЕС остана със силно положителен рейтинг, макар и не в познатата степен. А през 2017 г. доверието в ЕС укрепна – вероятно и във връзка с победата у нас на политически сили, считани за ориентирани в по-голяма степен към Запада.  През 2017 г. пък в няколко ключови за Европа избори надделяха опциите „за“ Европа и това подобри картината на общественото мнение. Допълнително влияние оказва и европейското председателство, което допълнително насочва вниманието ни към европейските дела.   „Галъп интернешънъл“ зададе два провокативни въпроса, за да провери степента, до която тоталитарните идеологии и практики са възприемани. Въпросите са най-общи и целят единствено да покажат генералните нагласи.  Мнозинство от 72% изцяло отхвърля идеологии и практики, като нацизъм, фашизъм и подобни. 12% обаче се съгласяват с опцията, че някои неща са приемливи, а 3% ги намират за изцяло приемливи.  Най-възрастните у нас, респ. последователи на БСП, изглеждат и най-дистанцирани от подобни идеологии и практики. Привържениците на националистически формации също декларират нетърпимост, но при тях се усеща и малко по-висок дял на съгласни, че има и приемливи елементи.  По-различно стоят нещата, когато се пита за комунизъм, сталинизъм, болшевизъм и подобни. Една трета от българите смятат, че някои неща от тези идеологии и практики са приемливи, а други не. Все пак повече са тези, които изцяло ги отхвърлят – 44%. 6% пък изцяло ги приемат.  Мнозинство от над половината от привържениците на БСП, респ. по-възрастните хора у нас, приемат частично левите тоталитарни идеологии и практики.  Като цяло следва да се отбележи, че комунистическите елементи са в по-голяма степен възприемани в сравнение с нацистките. ", "date": "2018.05.08", "title": "\"Галъп интернешънъл\": Българите са подчертано силни поддръжници на ЕС "}
{"url": "http://epicenter.bg/article/Nov-plan-na-Moskva-za-Balkanite--Ruska-burya-v-tri-stapki-/153746/11/33", "text": "В нов документ на Съвета по външни работи, озаглавен „Дали Западните Балкани са изправени пред руска буря?\", от Брюксел споделят мнение, че новият план на Русия за региона, насочен срещу Европейския съюз и НАТО, се базира на три класически стратегии, предава Радио „Свободна Европа“ в македонската си редакция.  За разпространението на своето влияние в страните от Западните Балкани Москва включва в своя план усилията за цялостно прилагане на три класически стратегии – „Разделяй и владей“, привличане на елитите и използване на нереалистични очаквания.  Това е заключението на глава „Московски стратегии\" от последния доклад на Съвета за външни работи, в който се предупреждава, че Москва и тази година ще продължи своята пропаганда за прекратяване на отношенията на Запада с Балканите, въпреки засиленото отваряне както на НАТО, така и на ЕС към страните, желаещи членство в двете западни организации.    В помощ на първата стратегия на Русия – „Разделяй и владей“ - е фактът, че историческите, етнически и икономически съперничества на Балканите са съществували винаги - от разделянето на Босна на три части, през изострените отношения между Косово и Сърбия, до „спорадичните бунтове\" на част от етническото албанско население в Македония.  Според изявления на служители в Министерството на външните работи в Москва, на чиито изявления се призовава авторът на доклада, „в подобна ситуация, в която има много възможности за сблъсък между страните, руснаците не трябва много да се притеснява да работят\".  „Москва често флиртува с всички на Балканите. Например, на сърбите за Македония казва, че е малко повече от клиент на ЕС и САЩ, а в същото време на македонците им говори, че Македония е под заплаха на американските планове за Велика Албания. Независимо от това дали някой вярва в това на местно ниво, такива идеи се събират и се използват от местни националисти като бившия популистки лидер Никола Груевски\", се казва в доклада от Брюксел.  Украинският дипломат Олександар Левченко, който е признат като добър познавач на руските действия на Балканите, още миналата година в интервю за Радио Свободна Европа предупреди за путиновите намерения на Балканите.  „Дестабилизирането на този регион е сред интересите на Путин, за да може след това той да се представи като миротворец. Той идва, разпалва война, а след това се показва като фактор, като заявява, че е готов да преговаря със Запада, с Америка, за да реши ситуацията\", коментира Левченко.    Втората стратегия на Москва е да спечели елитите в страните от региона, особено политическите. Според твърденията в доклада, Кремъл вече демонстрира щастие от подкрепата, която оказва „само на заинтересованите елити, които се борят срещу международния натиск, като ВМРО-ДПМНЕ в Македония или сепаратистите на Милорад Додик в размирната Република Сръбска”.  ВМРО-ДПМНЕ вече не е на власт в Македония, но затова пък, както се казва в доклада, руската подкрепа и подкрепа за Милорад Додик е доказана, и то не само чрез досегашните шест лични с Владимир Путин.  Авторът на доклада очаква Москва да продължи да подкопава лидерите и движенията, които са проевропейски ориентирани, а това – както се твърди в анализа, може да насърчи руските компании да се преместят директно в региона, който влиза в интересите им, , или много по-вероятно е да продължат да действат от там, където са сега, и да търсят местна подкрепа.  „Трябва да внимавате с руския инвестиционен капитал, който влиза в страните. За съжаление този капитал винаги се използва за разузнавателни цели\", предупреждава Левченко.  Третата стратегия на Русия – Използване на нереалистичните очаквания - се основава на вярата на Москва в предположението, че през следващите няколко години на Балканите ще се отворят големи възможности за популистки партии, а с това и на руски „дяволи и пакости\", е заключението, което се съдържа в доклада.  Това е стратегия, която използва не само често наивните амбиции на балканските страни за членство в ЕС, а също така и доскоро непретенциозните сигнали от Брюксел за това колко много иска да приеме страните от Балканите в своето ято.  „Извънредна ситуация като тази, която се създава с опитите на Словения да отлага черногорското и сръбското членство в ЕС, са благодатна почва за Русия. Благоприятна ситуация за Кремъл ще бъде и тази, в която страните-кандидати за членство в Съюза не започнат преговори за присъединяване, въпреки постоянния икономически напредък.Тогава Москва ще използва всичко това като доказателство за твърденията си за периферността на Европа и за слабия интерес на ЕС към региона\", предупреждава авторът на доклада.    Според анализа в доклада на Съвет за външни работи, се очаква Москва да продължи своята пропагандна кампания за охладняване на отношенията между Запада и Балканите, възползвайки се политически и икономически от пукнатините в региона.  Русия вероятно ще разшири усилията си да се свърже с официални институционални, социални и политически съюзници и да създаде, както се казва в доклада „отхвърлени хибридни играчи\".  Председателят на комисията за европейска интеграция на сръбския парламент Ненад Чанак, в интервю за Радио „Свободна Европа“ заяви, че регионът е изправен пред все по-агресивна руска пропаганда, и че цялата външна политика на Москва е фокусирана върху поемането на ролята на преговарящ за бъдещето по отношение на ЕС.  „Миналата година Русия отдели 1 800 000 000 евро за пропаганда в Европа и особено на Балканите. С други думи, стигна до ситуация, в която руската пропагандна машина създава рамка за действие на руските служби в тези пространства\", алармира Чанак.  „В Черна гора, например, Москва се надява, че ще се възползва от съюза между местните православни славянофили, паравоенната „Балканска войска“ и руския рокерски клуб „Нощни вълци\", се казва в доклада.  На Балканите се разширяват и руски медийни операции, предупреждава авторът на доклада, и добавя, че „агенцията „Спутник” има непропорционално влияние в региона, и че Москва се е опитала да финансира и журналистически редакции с политически възгледи, близки до дневния ред на Владимир Путин\".   ", "date": "2018.05.08", "title": "Нов план на Москва за Балканите: Руска буря в три стъпки "}
{"url": "http://epicenter.bg/article/Akad--Georgi-Markov--Charchil-dade-na-Stalin-Iztochna-Evropa--Stalin-predade-komunistite-v-Zapadna-/153737/11/34", "text": "- На тази дата Третият райх капитулира пред обединените нации, това са народите от Антихитлеристката коалиция, водени от тримата големи – Рузвелт, Чърчил и Сталин. Те побеждават Третия райх и слагат край на войната в Европа, която в Източна Азия и Тихия океан срещу Япония продължава до 2 септември 1945 г. Тази война опустошава Европа, служи за поука. Но след нея се оказва и, че Европа не е център на света. Европа не само е разорена, тя се разделена между двете свръхсили – Съединените щати и Съветския съюз. За разлика от Първата световна война, когато има съглашенска окупация и репарации, откъснати територии на победените, този път Червената армия не се изтегля от окупираната Източна Европа, а налага съветски модел на социализъм. Това продължи до падането на Берлинската стена. Това е особеното на Втората световна война в сравнение с Първата – светът и Европа бяха разделени, а в края й се създадоха предпоставки за започване на нова война – Студената война. Тя пак има глобални измерения, но ядреното оръжие възпира тази конфронтация да стане „гореща“.     - Англосаксонските сили и французите подписват с ген. Алфред Йодл, но Сталин не признава тази капитулация. Източният фронт е основният фронт във Втората световна война, за разлика от Първата, когато Западният фронт е основен. Сталин настоява, че Червената армия е главният инструмент на победата и правилата трябва да бъдат продиктувани в столицата на победения враг. Берлин е сринат от бомби, но сградата на Военноинженерното училище е оцеляла и капитулацията е подписана там. Архитектурата на следвоенна Европа също се изгражда тук – в оцелелия дворец на престолонаследника в близкия до Берлин Потсдам. С тази втора капитулация Сталин демонстрира самочувствие – дава да се разбере, че той няма да се изтегли. Чърчил и Хари Труман (Рузвелт е починал преди месец) се опитват в Потсдам да намалят цената, да не „предадат“ поляците. Труман казва на Сталин – вземи ги другите, но недей да пипаш Полша, защото имаме 7 милиона поляци в Съединените щати и те са важни гласоподаватели.     - Там обаче отношенията са обтегнати, след като през 1943 г. се разкрива Катинското клане и Сталин го приписва на германците. Премиерът ген. Сикорски протестира заради загиналите 11 хиляди полски офицери, скъсва отношенията със Съветския съюз, но позицията на Чърчил е друга. Той не иска да си разваля отношенията с Чичо Джо, както наричат Сталин, защото Червената армия му трябва. Тя е силата на Източния фронт. Ген. Сикорски обаче продължава линията си и самолетът му пада при излитането от летището в Гибралтар. Наследникът му е убеден от Чърчил и Рузвелт да възстанови отношенията със Сталин. Така е в голямата политика. Няма морал.     - Пак заради политиката на големите и на Чърчил в частност. Той има слабост към Мусолини още от 20-те години на ХХ век. И двамата са убедени антикомунисти. През 1926 г. Чърчил дори казва, че ако той е живеел в Италия, естествено, щял да бъде фашист. Но след това се променят нещата. Чърчил е снизходителен към фашистка Италия, която капитулира още през септември 1943 г. Италия е окупирана от съюзниците, но в същото време е призната за съвоюваща страна. Италия, която е част от оста Рим – Берлин – Токио! При дележа на Европа Чърчил се спазарява със Сталин италианците да не плащат репарации. В Италия има силно партизанско движение. Там, както и във Франция, има опасност комунистите не само да дойдат на власт, но и да останат на власт. Сталин обаче вече не се интересува от световната пролетарска революция на Ленин, вече е разпуснал Коминтерна. Той вече сменя политиката, иска буферна зона, иска държави, подчинени на Съветския съюз в Източна Европа. Казва, след Първата световна война вие създадохте санитарна зона срещу съветската държава, сега пък аз ще създам моя санитарна зона. И след като Червената армия е в Източна Европа, както американците са в Италия, се приема политиката на свършените факти. Тримата големи предрешават съдбата на народите без изобщо да ги питат.     - Предава ги без да му мигне окото. Когато Червената армия навлиза в България, тя спира до Горна Джумая, изобщо не излиза на Бяло море, където българската армия е до 28 октомври 1944 г., до подписването на примирието в Москва. Сталин се съобразява с „процентите“, които е договорил с Чърчил. Чърчил казва – за моята империя е важна Гърция, Източното Средиземноморие е пътят към Индия, накажи българите. Чърчил ни мрази още от Първата световна война, когато го проваляме в операцията при Дарданелите. Гръцките комунисти тогава държат две трети от територията на страната, там има силно партизанско движение. Чърчил стоварва десант в Атина, подкрепя роялистите и се разправя с комунистите. В страната избухва гражданска война и се води до 1949 г.! В дневника на Георги Димитров има такава негова реплика към Сталин – другарю Сталин, гръцките комунисти се надяват на помощ. Но Сталин се е разбрал с Чърчил! Този дележ остава в сила до падането на берлинската стена. Нима Западът се намеси през 1956 г. в Унгария и през 1968 г. в Чехословакия?!      - Фаталната стъпка и на Наполеон, и на Хитлер е войната с Русия. Това е огромна държава, която отстъпва територия, за да печели време. Хитлер, разбира се, познава историята. Той казва – армията на Наполеон е била на коне, ние сме на танкова, бързо ще превземем Москва. Качеството ще победи количеството, казва Хитлер. Но стана обратното. Хитлер няма петрол, няма гориво за танковете. Германците нямат ресурси да победят останалата част на света. Ами Съединените щати! САЩ произвеждат танкове, колкото всички други воюващи. Те са една огромна работилница, с огромни ресурси, която никой не бомбардира. Така че голямата грешка на Хитлер е, че нападна Съветския съюз. Това пък е голямата победа на Чърчил, той казва за 22 юни 1941 г., че това е най-щастливият ден в живота му.     - Руснаците имат един атавистичен страх, че ще бъдат нападнати. Било от изток, било от запад. Били са 150 години под монголско иго, преживяли са Наполен и Хитлер. Путин с това печели. Той казва – те унищожиха Съветския съюз, който се разпадна, искат да се разпадне и Русия. Руснаците са континентална империя. Когато се издигне един завоевател и се огледа, накрая опира пак до Русия. И я напада. Трябва да се познава историята и народопсихологията. Никакви санкции няма да спрат руснаците. Ако на американците им спреш „Макдоналдс“, те ще обкръжат Белия дом. Руснаците ще останат на хляб, сланина и водка, но няма да се предадат. Американците и западноевропейците са нещо друго. Когато американците търпят поражение при Ардените и губят 17 000 души, Рузвелт получава нервна криза по време на пресконференция в Белия дом. Той вика ген. Гроувс, който ръководи атомния проект, и го пита – къде е атомната бомба, за да я хвърлим срещу Берлин! Американците не понасят човешки загуби, това е слабото им място. От 60 милиона жертви по време на Втората световна война, 26 милиона са граждани на Съветския съюз. Коя държава щеше да издържи на този удар на Третия райх на 22 юни 1941 г.! Така че нашите русофоби, са хванат да четат малко повече история, да не се подиграват с Дядо Иван, нищо че Чичо Сам им е много симпатичен с разни фондации.    ", "date": "2018.05.08", "title": "Акад. Георги Марков: Чърчил даде на Сталин Източна Европа, Сталин предаде комунистите в Западна!"}
{"url": "http://epicenter.bg/article/Svetlana-Sharenkova--Rusofobiyata-e-demode-/153778/11/0", "text": "Световноизвестният музикант и поет, някогашен лидер на групата  „Пинк Флойд” Роджър Уотърс по време на концерта си в София на 4  май каза няколко горчиви истини за световната политика: „САЩ са  тези, които основно ни водят към разрушение, но с тях е и  Великобритания, и част от Европа.   Всички те дрънкат с оръжия и ще  се опитат да нападнат Иран. Имам ужасното предчувствие, че може  да го направят. Те ще опитат да провокират и Русия. Антируската пропаганда в западната преса е невероятна. Вие искате ли да се биете  срещу руснаците? Аз не искам. Срещал съм се с руснаци и те са  обикновени хора като мен и вас”. И допълни: „Нима не искаме  всички да живеем в мир? Аз искам. Моят народ също. Искате да  започнем война с руснаците? Помните ли Втората световна война и  какво успява да стори руският народ тогава? Че побеждава Вермахта  на цената на 20 милиона руски момчета”. Силни и правдиви думи на един творец с будна гражданска съвест,  който не е ляв или десен, а изповядва общочовешки ценности и идеи.  Тези слова, които кореспондират с мнението на повечето българи,  предизвикаха истинска истерия сред шепа протестъри от „жълтите  павета”… От една страна, имаме рок звезда с продадени 300 милиона  албума, икона на съвременната попкултура, а от другата -  малобройна, но шумна прослойка, прехранваща се от чуждестранни  грантове, чието „творчество” е да „свирят” според волята на този,  който поръчва „музиката”. Тоест да озвучават подадените от  поредната неолиберална фондация опорни точки срещу Русия и  Путин, срещу социализма и социалната държава. Как да обясниш на тези хора, че това не е проруска реч, а е мирна  реч, изпълнена със загриженост за бъдещето на света. Че в нея няма  поръчка, а само омерзение от статуквото, от разширяващите се  глобални неравенства, от безидейността, от зависимостта от  военнопромишления комплекс и от транснационалните корпорации. Че начело на Запада стоят псевдолидери, готови да палят войни от  алчност и самонадеяност. Че има отхвърляне на възраждащия се език  на Студената война, който народите не приемат, но който стана  официален за правителствени трибуни и медии. И призив – да се  осъзнаем, докато е време! Авторът на „Стената” е осъзнал, че днес  западните елити градят стена, много по-страшна от Берлинската, че  се ражда нов тоталитаризъм –със самочувствието, че неговите „евро-  атлантически ценности” са единствено позволената и непогрешима  истина и всички народи трябва да живеят по неговите правила.  Мъдрецът Роджър Уотърс каза истини, които народите постепенно  осъзнават, но псевдоелитите се преструват, че не са ги чули, за да  запазят по-дълго властта си!", "date": "2018.05.08", "title": "Светлана Шаренкова: Русофобията е демоде "}
{"url": "http://epicenter.bg/article/Latviyska-banka-dava-ETsB-na-sad--obvinyavayki-ya--che-e-doprinesla-za-neyniya-falit/153707/4/0", "text": "Латвийската банка ABLV обяви, че дава на съд Европейската централна банка, обвинявайки я, че е съдействала за нейния фалит, след като преди време кредитната институция беше обвинена, че пере пари, съобщава агенция Ройтерс, цитирана от БНР. Това представлява най-новото предизвикателство, пред което е изправен надзорния европейски банков орган по отношение на работата му в подобни случаи, за която той е широко критикуван. По-рано тази година САЩ обвиниха третата по големина банка в Латвия - ABLV за пране на пари и за нарушаване на санкциите спрямо Северна Корея, което в последствие доведе до нейното затварянето и до предизвикване на най-сериозната финансова криза в балтийската държава през последното десетилетие. Скандалът постави двумилионното население на Латвия в пресата между Русия и Съединените щати и засили дебатите относно контрола върху изпирането на пари в Европа. Последвалият отказ на ЕЦБ да окаже помощ на латвийската търговска банка пък доведе до критики от страна на европейските законодатели относно неспособността на Европейската централна банка да осъществява своите надзорни функции в периферията на единния валутен блок. ЕЦБ отказа да коментира информацията, че е даден на съд от банката ABLV и се опит да омаловажи нейната роля във фалита на латвийския кредитор, заявявайки, че е тя не е отговорна за мониторинга на прането на пари. ABLV, която е собственост на двама богати латвийски банкери - Ернест Бернис и Олег Филс, обяви в понеделник, че е подала съдебна жалба в Европейския съд срещу централната банка на еврозоната относно нейната роля за фалита на кредитната институция,", "date": "2018.05.08", "title": "Латвийска банка дава ЕЦБ на съд, обвинявайки я, че е допринесла за нейния фалит"}
{"url": "http://epicenter.bg/article/Germanski-investitori--Balgariya-e-v-zastoy/153742/4/0", "text": "Първо добрата новина: условията за правене на бизнес в България не са се влошили през 2017 г. Но в същото време няма и никакво подобрение, гласи лошата новина. Този извод правят участниците в традиционната анкета сред германските инвеститори, цитирани от \"Дойче веле\".   На фона на достигнатия през миналата година рекорд в търговския обмен за 7.5 млрд. евро, нагласите на германските фирми за преки инвестиции в българската икономика не са никак оптимистични. През м.г. те са били около 130 милиона евро, което ги задържа на нивото на санитарния минимум. За сравнение: през 2008 г. преките германски инвестиции в българската икономика са били 6 пъти повече. Но и това е някакъв успех на фона на постигнатия през 2011 и 2014 г. отрицателен баланс, казва шефът на Германо-българската индустриално-търговска камара д-р Митко Василев. \"Независимо от застоя, през миналата година германските капиталовложения са създали нови 55 хил. работни места в българската икономика\", допълва той. Растящият дефицит на работна ръка и особено на подготвени специалисти, корупцията, слабата правна система и непрозрачността на обществените поръчки са основните причини за апатията на германския бизнес по отношение на България, сочат изводите от ежегодното допитване до германските предприемачи в 15 страни от Централна и Югоизточна Европа. Малко повече от половината участници в анкетата оценяват средата за правене на бизнес в България като задоволителна, а 44% вярват, че тя ще се подобри.   Най-сериозната пречка е липсата на кадри - близо 2/3 от германските инвеститори оценяват проблема като много остър в България. Той се усложнява още повече от лошото качество на българското висше образование: по този показател България е последна от всичките 15 страни в анкетата. Близо три четвърти от анкетираните не са доволни от напредъка в борбата с корупцията и общата престъпност в България. По този показател България стои по-зле дори и от страни като Албания и Македония. Същото се отнася и за показателя прозрачност на обществените поръчки. По отношение на правната сигурност и върховенството на закона България е оценена на 10-о място в региона. Доволни от българската администрация са едва 17% от германските инвеститори. За сравнение: близо 2/3 от германските фирми в Естония са много доволни или доволни от работата на държавния апарат.   Ниското ниво на заплатите и десетпроцентовата данъчна тежест се оценяват от германските фирми като най-атрактивните предпоставки за нови инвестиции в България. Единствено Албания предлага още по-ниски разходи за жив труд сред 15-те страни от ежегодното допитване. Несъмнено българското еврочленство е сред най-силните конкурентни фактори за привличането на нови капиталовложения - това се признава от 83% от германските инвеститори в страната. Близо половината (48 %) от тях се изказват в полза на въвеждането на еврото, а 36% са против. И още няколко цифри: 88% от установилите се в България германски фирми биха инвестирали отново в нейното стопанство - с 2 процента по-малко, отколкото преди 1 година; всеки втори от тях смята, че България е в застой, а подобрение очакват 44% от германските инвеститори.", "date": "2018.05.08", "title": "Германски инвеститори: България е в застой"}
{"url": "http://epicenter.bg/article/Izdirvat-tyaloto-na-mazh--skochil-i-se-udavil-v-moreto/153715/3/0", "text": "  Около 18.35 ч. на 7 май в Първо Районно управление на МВР–Бургас е получено съобщение за инцидент в района на моста в Морска градина. Пред случайни граждани, разхождащи се в парка, в морето скочил и се удавил непознат мъж. Това съобщиха от ОДМВР-Бургас, предаде агенция „Фокус“.   След разговори с очевидци и изземване на видеозаписи от охранителните камери в Морската градина, е констатирано, че мъжът идва сам до края на моста и скача от него в морето.    Сформирани са групи от служители на \"Гранична полиция\", които извършват издирвателни действия за откриване тялото на непознатия.   Служители от ОДМВР – Бургас работят по установяване на самоличността му. По случая е образувано досъдебно производство.  ", "date": "2018.05.08", "title": "Издирват тялото на мъж, скочил и се удавил в морето"}
{"url": "http://epicenter.bg/article/TIR-pomete-dve-kashti-v-Zlatna-Panega/153751/3/0", "text": "  ТИР помете две къщи в село Златна Панега. Шофьорът е загинал при инцидента, съобщи  . Катастрофата е станала към 13 ч. Камионът е с пловдивска регистрация и е превозвал яйца.   По първоначални данни, по неизяснени засега причини, водачът на камиона е изпуснал управлението и е катастрофирал край пътя.   Организиран е обход през Златна Панега и Брестница, съобщиха от МВР.    ", "date": "2018.05.08", "title": "ТИР помете две къщи в Златна Панега"}
{"url": "http://epicenter.bg/article/Prichinata-za-zhp-katastrofata-v-Hitrino-e-loshiyat-zhelezen-pat-spored-firmata-prevozvach/153755/3/0", "text": "  Причината за жп катастрофата в Хитрино е лошият железен път. Това заяви пред Шуменският окръжен съд управителят на фирмата-превозвач Станко   Той се позовава на експертиза, поръчана от фирмата.   Днес делото за инцидента от 10 декември, при който загинаха 7 души, продължи с разпит на свидетели.   Според Станко Станков, проблемът е при стрелка пет, която или се е счупила или не е била заключена. За съставянето на експертизата са ангажирани румънски специалисти, екип от осем души от институт в Берлин.    Според Станков, скоростта на композицията не е причина за инцидента и обвинените машинисти Димитър Михнев и Радослав Петков нямат вина.   \"Ако скоростта беше причина тя трябва да бъде над 111 километра в час, а композицията, според доклада на звеното за разследване на катастрофи при министерство на транспорта, се е движила, мисля, с 80 километра в час, защото цялата композиция, включително двата локомотива и 26 вагона минава без проблеми по стрелка номер едно, дори с малко по-висока скорост и на стрелка номер пет се разкъсва на шестия вагон.\"   Станко Станков допълни, че ще се направи всичко възможно експертизата да бъде приобщена към доказателствата по делото. По някои от гражданските дела, които се водят срещу фирмата, тези заключения са приети.    Станков заяви, че фирмата има възможност да обезщети исковете, заведени срещу нея от жители на Хитрино в разумни параметри.     През март прокуратурата отхвърли версията за незаключената стрелка. Обвинението тогава изтъкна, че експертизата на Булмаркет за железопътната катастрофа в Хитрино не е доказателствено средство.   Такава експертиза не е била назначавана нито от органите на досъдебното производство, нито от състава на съда, разглеждащ делото. \"Частната експертиза\", изготвена от чужди експерти, е поръчана и платена от \"Булмаркет\", но не може да послужи за целите на водения наказателен процес, категорични бяха от прокуратурата през март.   Обвинението не намира основания за промяна на изводите, основани на експертизи, назначени в хода на проведеното разследване и сочещи високата скорост на навлизане на влаковата композиция в района на гарата като основна причина за инцидента, казаха през март от прокуратурата.  ", "date": "2018.05.08", "title": "Причината за жп катастрофата в Хитрино е лошият железен път според фирмата-превозвач"}
{"url": "http://epicenter.bg/article/Karvava-banya-v-Sveti-Vlas--Revnivets-zastrelya-bivshata-si-i-se-gramna-v-glavata-/153766/3/0", "text": "54-годишен мъж е прострелял с пистолет 46-годишна жена, с която живеел на семейни начала, след което прострелял и себе си в областта на главата. Това съобщиха от ОД МВР-Бургас, предаде Агенция \"Фокус\".  На 8 май, около 15.03 ч. в Районно управление – Несебър е получено съобщение за инцидент, възникнал в супермаркет, разположен на ул. „Русалка” в Свети влас, при който мъж прострелял с пистолет 46-годишната продавачка.  Своевременно към мястото на инцидента се отправили полицейски екипи, които констатирали, че 54-годишния К.А. от с. Равда в резултат на неизяснени междуличностни взаимоотношения с 46-годишната жена /живяла на семейни начала с него/, я прострелял с огнестрелно оръжие. След деянието същият насочил оръжието към себе си и се прострелял в областта на главата.  Двамата са откарани в УМБАЛ – Бургас, като жената е контактна и в момента предстои извършване на хирургична интервенция. К.А. е в тежко състояние, като е приведен в отделение „Реанимация”, с опасност за живота.  Извършен е оглед на местопроизшествието. Иззети са записи от охранителните видеокамери, разположени в супермаркета. Разпитани са и свидетели на инцидента. По случая са назначени множество експертизи. Образувано е досъдебно производство.  ", "date": "2018.05.08", "title": "Кървава баня в Свети Влас! Ревнивец застреля бившата си и се гръмна в главата "}
{"url": "http://epicenter.bg/article/Zapochnaha-razgovorite-mezhdu-Korneliya-Ninova-i-Krasimir-Karakachanov/153739/2/0", "text": "Уговорената среща между вицепремиера и военен министър Красимир Каракачанов и лидера на БСП Корнелия Нинова започна в 14.00 в Народното събрание.  Към 15.30 часа разговорите продължаваха.   Водачът на социалистите беше придружена от депутата Васил Антонов, който е член на парламентарната комисия по вероизповеданията. Това означава, че сред темите на разговор ще бъдат поправките в Закона за вероизповеданията, които Каракачанов предложи. С Нинова беше и членът на партийното ръководство Атанас Зафиров, който е с ресор отбрана, предаде Канал 3. Разговорите се провеждат в зала „Изток“ на Народното събрание. Като председател на парламентарната група на „Обединени патриоти“ и създател на коалицията Обединени патриоти не съм упълномощавал въпросните лица да преговарят, с която и да е партия извън управляващата коалиция. Това заявява Волен Сидеров в разпространено съобщение до медиите.   Лидерът на БСП Корнелия Нинова съобщи преди 3 дни, че военният министър Красимир Каракачанов и вицепремиерът Валери Симеонов са потърсили среща с нея. Председателят на левицата е приела поканата и срещата с Каракачанов ще бъде на 8 май, но Нинова е поставила условие тя да е публична, в парламента, а не на някое скрито място и да обяснят пред медиите за какво са си говорили. Валери Симеонов е предложил среща на Корнелия Нинова за политики и конкретни решения. Тя е приела и това предложение под условие - разговорът да е публичен - всеки да излезе и да обясни пред журналистите темите, по които са дебатирали. „Бедността в България е проблем на народа, който и да управлява. Този проблем трябва да се решава с последователност в политиката. Това се отнася и за демографската катастрофа, здравеопазването и образованието. Тези проблеми изискват последователна политика и визия за години напред – как тя да бъде постигната”. Това каза пред БНТ лидерът на БСП Корнелия Нинова. Тя обясни, че БСП е алтернатива на сегашното управление, което не чува политиките на опозицията.   „Внесохме 31 законопроекта, които струват общо 1,5 млрд.лв. и които щяха да променят много животи- а именно помощ за ученици и млади семейства да взимат кредити при по-ниски лихви, преизчисляване на пенсиите. Нямаше да се провали бюджетът с тези пари, защото правителството на Борисов изхарчи през миналата година същата сума, извън бюджета, но никой не знае за какво”, обясни Нинова и добави, че тази политика е била представена в Народното събрание.   По отношение на предложението на левицата да бъдат намалени заплатите на депутатите, Нинова обясни: \"Това е въпрос на справедливост, солидарност и законност. По закони всички сме равни, но политическият елит, според заплатите, сме малко по-равни. МРЗ расте с 50 лева, средната заплата със 100 лв., а депутатската с 550 лв.”   Нинова гарантира, че ако БСП е на власт, това ще е първото нещо, което ще бъде направено - с нов правилник в парламента, със справедливо заплащане. Корнелия Нинова обясни, че когато говори за корупция, има предвид управляващите. „Корупция се ражда там, където се разпределят обществени поръчки, бюджети, средства, а това се случва при управляващата партия или мнозинство. Тя добави, че не вярва, че новият антикорупционен орган се бори с корупцията. „Няма как- тези, които управляват, независимо от коя партия са, да избират тези, които ще ги проверяват, след като им плащат и заплатите”, уточни тя. Попитана, къде е проблемът при свободата на словото, Корнелия Нинова беше категорична, че отговорността за него е обща - на политици, управляващи, опозиция и на журналисти. За изказването на президента, че има поле за нови партии, тя заяви, че не това я плаши, а как се държат системните партии: „Нова партия сигурно ще се появи. Появиха се в Европа. Има очаквания. Притесняват ме системните партии, които не разбират проблема – че ако не се променят политиките и отношението към хората, се самоубиваме. Хората не ни харесват, отричат ни и искат нещо ново. Партиите са се запънали и не искат да направят промяната, така че хората да ги припознаят. Страховете ми са по-скоро към традиционните партии, които не искат да се откажат от благини, привилегии, двойнствен стандарт на политика и задкулисие, от обещанието към хората преди изборите и реалната реализация след това.”   Нинова добави, че е БСП е имала възможност да управлява заедно с ГЕРБ, защото е имала предложение в началото на това Народно събрание. „Имахме избор-или влизаме в това управление и се възползваме от тези благини и забравяме за всичко, което сме обещали преди изборите, или оставаме опозиция и търсим алтернатива. Защото това сме казали на хората. Знаем, че ще е трудно. Предпочитаме да променим политиката – не до изборите да сме с хората и след това сме за себе си и за властта”, отсече председателят на БСП. Корнелия Нинова даде оценка и за управлението на правителството на Борисов, като цитира изречение на премиера в интервю пред Нова тв: „Помолен да каже едно нещо, за което съжалява за тази една година, вместо да каже, че съжалява, че сме бедни, или че онази жена с дете с физически увреждания напусна България, той каза - съжалявам, че не подписахме Истанбулската конвенция. Това казва всичко. Не се съжалява за големите пропуски и грешки, а съжалява, че не е въвел третия пол, различен от мъж и жена. Това е всичко за това управление”    ", "date": "2018.05.08", "title": "Втори час продължават разговорите между Корнелия Нинова и Красимир Каракачанов"}
{"url": "http://epicenter.bg/article/GERB-shte-dari-10-000-lv--za-izgrazhdaneto-na-memorialen-paraklis-kostnitsa-na-Petar-Bogdan-v-Chiprovtsi/153745/2/0", "text": "Парламентарната група на Политическа партия ГЕРБ ще дари 10 000 лв. за изграждането на мемориален параклис-костница в чест на Архиепископ Петър Богдан и други български католически свещеници, участвали в Чипровското въстание.   Храмът ще се намира на историческия хълм и в него ще се съхраняват останките на видния книжовник, който е един от инициаторите на Чипровското въстание. Изграждането на параклиса досега се финансираше както със средства от община Чипровци, така и с дарения от други общини в страната.   През 2018 г. отбелязваме 330 години от Чипровското въстание и идеята на кампанията е да увековечи делото на всички тези велики личности, дали живота си по време на това паметно за българската история събитие.", "date": "2018.05.08", "title": "ГЕРБ ще дари 10 000 лв. за изграждането на мемориален параклис-костница на Петър Богдан в Чипровци"}
{"url": "http://epicenter.bg/article/63-883-chetvartoklasnitsi-se-styagat-za-maturi/153749/2/0", "text": "  От   започва националното външно оценяване по български език и литература, съобщиха от Министерството на образованието и науката. С това се слага началото на поредицата от изпити, които ежегодно се провеждат за всички ученици от четвърти клас през този месец.   В първия ден учениците ще бъдат оценявани върху диктовка и текст за четене с разбиране, към който има 11 задачи.    На   ще се състои изпитът по математика, на   е изпитът по „Човекът и обществото”, а на   – по „Човекът и природата“.    И по трите предмета тестът включва 16 задачи от затворен тип с три възможни отговора, от които само един е верен, и още 3 задачи от отворен тип, на които учениците трябва да отговорят сами. На всеки от изпитите четвъртокласниците ще имат на разположение един учебен час за работа върху задачите.    Продължителността на всеки изпит за децата със специални образователни потребности е два учебни часа.    Целта на националните външни оценявания е да измерят индивидуалните постижения на учениците по различните предмети, да се определи необходимостта от подкрепа, където е необходима, както и да се осъществи мониторинг на образователния процес на различни нива – на училищно, на регионално и на национално.    С резултатите от националното външно оценяване по математика може да се кандидатства за обучение в прогимназиален етап в профилираните гимназии с профил “Математически” и “Природни науки”, като тежестта им при балообразуването се определя от конкретното училище.    Тази година четвъртокласниците са 63 883.  ", "date": "2018.05.08", "title": "Тази година 63 883 четвъртокласници се стягат за матури"}
{"url": "http://epicenter.bg/article/Vanshno--Lichna-tragediya-e-prichina-za-zaginaliya-diplomat-v-Tokio-/153750/2/0", "text": "При трагичен инцидент от личен характер е починал служител в посолството на Република България в Токио. Това съобщиха от пресцентъра на Министерството на външните работи (МВнР).  \"Поднасяме съболезнования на роднините и близките. Семейството моли да бъде оставено на спокойствие в този тежък за него момент. Колеги, молим за вашето разбиране, че няма да коментираме случая\", посочиха още от МВнР.  ", "date": "2018.05.08", "title": "Външно: Лична трагедия е причина за загиналия дипломат в Токио "}
{"url": "http://epicenter.bg/article/Prezidentstvoto-nabira-dareniya-za-abiturientskiya-bal-na-mladezhite--izrasnali-v-institutsii-/153753/2/0", "text": "На 30 май 2018 г. президентът Румен Радев ще бъде домакин на традиционния абитуриентски бал за младежи в неравностойно положение, който е част от благотворителната инициатива „Подкрепи една мечта”. Това съобщиха от прессекретариата на държавния глава.  В рамките на инициативата младежите, израснали без родителски грижи, получават информация и напътствия за своята професионална реализация или обучение. През учебната 2017/2018 г. в инициативата са включени 124 младежи. За 54 от тях специалистите от Бюрата по труда търсят подходяща форма на заетост, а 26 са избрали да продължават своето образование във висше училище. 44 от младежите ще бъдат настанени в друг вид социална услуга заради висока степен на увреждане и трайно намалена работоспособност.  По време на срещите си с психолозите младите хора споделят, че мечтаят за работа, дом и семейство. Следвайки тези очаквания, Администрацията на президента поставя сериозен акцент върху възможностите за професионалното обучение на младежите. Тази година, благодарение на постигнати партньорства с представители на професионални организации, предстои включването на младежи от инициативата в обучителни курсове по фризьорство, шивачество и автомонтьорство.  „Да помогнем на млади хора, които мечтаят за дом и семейство, е добрина, с която можем да заздравим първичната рана от изоставянето им“, убеден е президентът Румен Радев. Държавният глава отправя благодарност към дарителите, които ще подкрепят финансово организацията на балната вечер на абитуриентите в неравностойно положение. Останалата част от средствата ще бъде разпределена като еднократна стипендия за младежите, които ще продължат образованието си във висше училище.  Организациите, фирмите и гражданите, които имат желание да подпомогнат благотворителната инициатива „Подкрепи една мечта”, могат да го направят със средства по банковата сметка на Администрацията на президента:  IBAN BG 45 BNBG 9661 3000 1909 01  BIC BNBGBGSD  Банка БНБ  За контакти и допълнителна информация:  Веска Гладченко  Тел. 02/ 92 39 183  +359 887 740 448  ", "date": "2018.05.08", "title": "Президентството набира дарения за абитуриентския бал на младежите, израснали в институции "}
{"url": "http://epicenter.bg/article/Zhelyo-Boychev--Otkazaha-ni-informatsiya-kakav-e-iztochnikat-na-finansirane-za-sdelkata-na-Ginka-s-ChEZ-/153757/2/0", "text": "На комисията беше отказана информацията какъв е източникът на финансиране за сделката за ЧЕЗ. Това заяви в предаването „12+3“ на БНР Жельо Бойчев – председател на временната парламентарна комисия за установяване на фактите и обстоятелствата във връзка с приватизацията и планираната продажба на дружествата на „ЧЕЗ Груп“ в България, която днес ще представи своя доклад.  \"Ние не можем да спрем всякакви спекулации в обществото за това какви са средствата и кой е реалният собственик. Без да знаеш какво е финансирането, никой не може да ме убеди, че някой човек е реален или краен собственик на тези активи. Тук се поставя въпросът – какво е управлението в страната?“  С приватизацията преди време са били заложени определени изисквания към кандидатите, припомни Бойчев и добави каква е констатацията в доклада: \"Една елементарна справка показва, че в момента бъдещият потенциален купувач, ако стане сделката – фирма „Инерком“ – не отговаря на нито един от тези критерии, които са били заложени навремето с идеята да раздържавим този сектор и да влязат стратегически инвеститори с опит. Това е вследствие на отказа на държавата тотално да излезе от този сектор, което води до това, че от тук нататък всеки един може да си купи електроразпределително дружество. Тук говорим за естествен монопол. Говорим за критична инфраструктура, която е жизнено важна за сигурността и социалния мир на българските граждани“.  \"Наблюдава се бърз, изпреварващ процес на приватизация на елекрторазпределителните дружества, без да бъде напълно готова правно-нормативната рамка, в която ще функционират дружестват в сектора\", посочи още Жельо Бойчев и добави, че това на по-късен етап създава частичен проблем.  Вторият етап на приватизацията е, когато държавата решава да се раздели с оставащите 33% с аргумента, че те не могат да служат за вземане на важни решения и влияние върху управлението на дружествата. Според доклада това решение е икономически нецелесъобразно и необосновано. \"Това е тоталният отказ на държавата от влияние върху този сектор – имаме вече 100% частно дружество\", отбеляза Бойчев и добави: \"Държавата получава малко под 115 млн. лв. за тези 33%. Докато няколко години преди това за 67% тя е получила около 550 млн. лв. …Ако държавата сега имаше тези проценти, тази сага с ЧЕЗ нямаше как да се развие по този начин\".", "date": "2018.05.08", "title": "Жельо Бойчев: Отказаха ни информация какъв е източникът на финансиране за сделката на Гинка с ЧЕЗ "}
{"url": "http://epicenter.bg/article/Karakachanov-sled-sreshtata-s-Ninova/153759/2/0", "text": "\"Парадът на Гергьовден беше нещо уникално.   Това беше. БСП обявиха на последния КСНС при президента, че са против увеличаването на разходите за отбрана до 2% от БВП.   Това каза вицепремиерът и министър на отбраната Красимир Каракачанов след срещата си с лидера на БСП Корнелия Нинова, съобщава Новини.бг. Каракачанов припомни, че двамата с Нинова имали разминавания за инвестициите в отбрана. Партиите не трябвало да са разделени по темите за армията. Всички трябва да имаме едно мнение, категоричен бе патриотът. Техниката ни е закупена през 70-те години. Каракачанов запознал Нинова с инвестиционните проекти за авиацията и за Сухопътни войски. Когато някой има съмнения в сферата на отбраната, военният министър трябва да ги изчисти.  Другата тема, която засегнахме, е темата за сигурността\".      Запознал съм всички колеги от ПГ на Обединени патриоти с тези промени\".    Във връзка с различията си с ГЕРБ за Закона за вероизповеданията, Каракачанов коментира:     Трябва да има контрол на всички. Не само през мюсюлманската религия се упражнява външно влияние. Ние добавяме много други неща, като много по-строг контрол на български граждани, които са завършили извън България религиозни науки и ги упражняват.  . Дипломата му трябва да се лицензира. Ако се прецени, че той е завършил такова учебно заведение някъде в чужбина, където се преподават радикални норми на една или друга религия, , допълни Каракачанов.    По думите му в законопроекта на ГЕРБ се фиксира само заплащането. Според него може би им се е видяло достатъчно. „Лично смятам, че като кажем „А“, трябва да стигнеш до края на азбуката“, допълни министърът на отбраната.    Ако желаят да се срещнем, ще се срещнем. Не само да ми говорят за демонтаж и всякакви други неща, от които явно не разбират“, допълни министърът.     . Запознал съм съм колегите от ПГ на ОП още октомври с този законопроект и не виждам защо някой бърза да внася друг законопроект\", недоумява Красимир Каракачанов.      Той поясни, че е длъжен, когато някой има съмнения по отношение на отбраната, да го запознае с факти, за да няма недоразумения.  , заяви Каракачанов.    „Когато ние сме в тази коалиция „Обединени патриоти“, на която аз държа, изпълняваме ангажиментите си до края.  , допълни министър Каракачанов.    На въпрос защо Волен Сидеров е сърдит, че не е поканен на срещата,   Той добави, че е е звъннал на Волен Сидеров, но е бил зает. „Ще се видим, няма проблем с него. Според мен някой погрешно го е информирал. Тук не става въпрос за преговори“, коментира Каракачанов.    Попитан дали министър-председателят Бойко Борисов му е разрешил да участва в срещата с лидера на БСП, военният министър посочи, че в коалицията режимът е друг. „  каза той.    До срещата с Нинова се стигна след митинта на БСП на 1 май. Тогава червените поискаха оставката на правителството, а властта отговори с пресконференция, в която участник бе и Каракачанов. Чрез медиите вицепремиерът покани Корнелия Нинова \"на бира\".  ", "date": "2018.05.08", "title": "Каракачанов след срещата с Нинова: Колелата на каручката в парламента скърцат!"}
{"url": "http://epicenter.bg/article/Ninova-sled-sreshtata-s-Karakachanov--Pravitelstvoto-e-proval-i-tryabva-da-si-hodi-/153760/2/0", "text": "\"Ние смятаме, че това правителство е вредно за България, то е провал и трябва да си ходи. С това започнах разговора\". Това заяви лидерът на БСП Корнелия Нинова след срещата си с вицепремиера и министър на отбраната Красимир Каракачанов. Тя бе в зала \"Изток\" на Народното събрание. Разговорът между двамата лидери продължи повече от два часа, а след него те не застанаха заедно пред медиите.   Корнелия Нинова информира журналистите по какви теми са разговаряли. Една от тях била за националната сигурност.   , каза Корнелия Нинова. И продължи: \"Това, което те предлагат, са нови срокове за изпълнение на модернизацията и различен начин на финансиране.   Отговорът на лидера на БСП бил - \"когато го внесете официално и това стане факт, ние ще се съберем и ще го разгледаме конкретно\".   Вторият въпрос, който поставил Каракачанов, бил за закона за вероизповеданието.   цитирана от Новини.бг.   \" , сега ви информриаме какво са поискали.   С г-н Симеонов ще се срещнем в четвъртък\", каза Нинова. Според лидера на БСП такива разговори са полезни.   , отсече соцводачът. Дори била вредна, защото управлението трябвало да има алтернатива.    ", "date": "2018.05.08", "title": "Нинова категорична пред Каракачанов: Правителството е вредно за България и трябва да си ходи!"}
{"url": "http://epicenter.bg/article/Zakonat-za-veroizpovedaniyata-raztrese-koalitsiyata--Karakachanov-obiden-na-Tsvetanov/153767/2/0", "text": "  Това разкри самият Каракачанов, който е раздразнен, че е бил прескочен. Неприятната изненада лидерът на ВМРО сподели пред медиите веднага след срещата си със соцлидерката Корнелия Нинова в парламента.   \"Някой малко е избързал да внася подобен законопроект, след като аз още октомври съм го разпратил на всички в ОП и съм запознал колегите от ГЕРБ с този законопроект. Защо миналия петък се стигна до това бързане да се внесе, при положение, че в разговорите, които сме водили, се каза, че трябва да уточним еди какво си и накрая в един момент се оказва, че дори без да ни покани някой, при положение, че всички знаят, че аз работя по този въпрос, се внася някакъв законопроект!\", възмущава се Каракачанов. Той не назова името на Цветанов, а се ограничи да спомене, че говори по адрес на \"подписалите\". От тях обаче само Цветанов е коалиционен партньор, тъй като другите вносители на проекта са лидери на опозицията - Корнелия Нинова и Мустафа Карадайъ.   Това поведение на коалиционните партньори не обиждало Каракачанов, но го подсещало да повтори констатацията си от миналата седмица, която оповести в присъствието на премиера, докато бяха в ТЕРЕМ-Търговище. \"А именно, че отношенията на ниво правителство са прекрасни, аз с премиера Борисов нямам абсолютно никакви проблеми и той няма с мен, надявам се,   в тази посока. При положение, че се знае и съм го изпратил този законопроект октомври месец още, някой бързо да вкара миналия петък други законопроект, който всъщност е по предпочитания на ДПС, е малко...\", не довърши коментара си обиден лидерът на ВМРО.   Вицепремиерът все пак връчил  своя законопроект за вероизповеданията на соцлидерката по време на срещата, а Нинова дори прогнозира, че най-добре ще бъде двата проекта - този на патриотите и този на ГЕРБ, подписан от БСП и ДПС, да се обединят в името на доброто на държавата.      Вносителите са председателите на парламентарните групи на ГЕРБ, БСП и ДПС Цветан Цветанов, Корнелия Нинова и Мустафа Карадайъ. Коалиционният партньор на ГЕРБ - „Обединени патриоти“ е демонстративно игнориран.    На 5 май, от пресцентъра на ВМРО разпространиха алтернативния законопроект на вицепремиера и лидер на партията Красимир Каракачанов.   по промените, включително и с БПЦ и с всички основно застъпени у нас вероизповедания, а после ще го внесе за разглеждане.    Пари ще получават само вероизповеданията, към които принадлежи най-малко 1% населанието.   ВМРО също предлага финансиране за вероизповедания.    Всяко дарение трябва да е разрешено от държавата.   Предложенията на Каракачанов предвиждат  И двата проекта предвиждат чужденци да могат да участват в проповеди само ако това е предварително съгласувано с дирекция \"Вероизповедания\".     \"В качеството ми на заместник министър-председател по обществен ред и сигурност и председател на ВМРО – Българско национално движение ще предизвикам обществено обсъждане по готовия Законопроект за вероизповеданията, който обещах да бъде внесен в парламента до края на този политически сезон. Това включва и разговори с Българската православна църква и всички основно застъпени в България вероизповедания.  Както е посочено и в мотивите, правилата, съдържащи се в него, са формулирани при стриктно спазване на принципа на равнопоставеност на различните вероизповедания.   наличие на индикации за политизация на вероизповеданията и на започнал процес на дезинтеграция на религиозен принцип на отделни религиозни общности в страната. Наблюдаваните опасни явления, които изброих, както и разпространението на религиозни доктрини за промяна на държавното устройство, светския характер и закони на страната ни са реална опасност за националната сигурност. Ето защо настъпи моментът за конкретни действия, а именно обществено обсъждане и внасяне в Народното събрание за гласуване на нов Закон за вероизповеданията (...)  От изявлението не става ясно защо \"Обединените патриоти\" са извън невиждания иначе парламентарен консенсус между ГЕРБ, БСП и ДПС. От текста за законопроекта, разпространен от Каракачанов, може да се предположи, че   който подаде оставка, а не настоящата председателка Цвета Караянчева.  Частта за държавната субсисия, възнагражденията на свещенослужителите, отчетността и т.н. между двата проекта доста си прилича, на моменти е дословно 1 към 1, става ясно от сравнението на текстовете.  ВМРО също предлага държавна субсидия за вероизповеданията, отново само за тези, към които принадлежност са обявили над 1% от гражданите на страната. По данните от последното преброяване от НСИ - това са православието и ислямът.  Повтаря се и друго предложение - забраната за дарения от чужбина за възнаграждения на свещенослужители, както и задължението всяко друго дарение да се декларира. За разлика от \"консенсусния\" законопроект, в този на Каракачанов няма \"таван\" за субсидиите, но пък има задължение с парите да се финансират и духовните училища, разкрити по искане на вероизповеданията. Размерът на възнагражденията на свещенослужители също се повтаря.  .   За   и за физически, и за юридически лица.  Текстовете на \"патриотите\" са по-радикални в редица направления. Например - освен че  Има все пак и опция, която позволява верификация на чужда диплома от държавата. Предлага се и забрана за извършване на богослужения извън обявените от самите вероизповедания храмове, обредни и молитвени домове.  Записано е още, че  - спорна промяна, която се бе появила и в 43-ия парламент в законопроект и на \"Атака\" и на \"Патриотичния фронт\", които обаче така и не стигнаха до пленарната зала.   които: отричат светския характер на държавата, оспорват или заменят върховенството на закона с друго право или се позовават на такова; противоречат на Всеобщата декларация за правата на човека и свързаните с нея международноправни актове на ООН и на Хартата на основните права на ЕС; противопоставят хората на религиозна или верска основа; проповядват, пропагандират или оправдават религиозен тероризъм, или религиозна война\" и др.  „  нарушаване на принципа на отделно съществуване на политическата власт от религията и използване на вероизповедание, на неговите органи и храмове, традиции и обредност за политически цели от религиозна институция или политическа организация“, пише още в законопроекта.    За тези и други подобни \"нарушения\", които, както се вижда, са доста разтегливо написани, пък се предвижда закриване на партии - прокуратурата ще е длъжна да поиска това от Софийския градски съд, ако преди това е получила сигнал за нарушение от държавен орган. Това в случай, че законопроектът на ВМРО бъде внесен в Народното събрание, както заявява Каракачанов. И, разбира се, ако бъде приет, въпреки че останалите парламентарни сили имат свой консенсусен вариант за промените.", "date": "2018.05.08", "title": "Законът за вероизповеданията разтресе коалицията. Каракачанов обиден на Цветанов"}
{"url": "http://epicenter.bg/article/Bryuksel-se-opitva-da-spasi-sreshtata-ES-Zapadni-Balkani-v-Sofiya/153773/2/0", "text": "С дипломатически и процедурни хватки ЕС се опитва да предотврати възможен провал на срещата на върха за Западните Балкани в София на 17 май. Но и седмица преди форума опасността не е отминала, съобщи \"Дойче веле\".   Продължаващият спор за статута на Косово засенчва подготовката на срещата на върха ЕС-Западни Балкани, която предстои идната седмица. Пет страни от ЕС продължават да не признават независимостта на областта, която през 2008 г. се откъсна от Сърбия, и на срещата в София ще се придържат към тази своя позиция. Според тях, срещата в София не бива да изпраща посланието, че никой не оспорва независимостта на Косово.  ЕС прибягва до какви ли не дипломатически тънкости, за да осигури провеждането на срещата. Има предложение, например, в заключителната декларация да се говори за партньорите от Западните Балкани, вместо да се посочват поименно страните от региона. Предлага се също така на табелките пред държавните и правителствени ръководители на страните-участнички да бъдат изписани техните имена, а не тези на представяните от тях държави.   По такъв начин организаторите се надяват да предотвратят евентуален бойкот на срещата от страни като Гърция, Румъния, Кипър или Словакия, които не признават Косово. Испанският премиер Мариано Рахой изглежда няма да дойде в София, въпреки компромисните предложения. Според дипломатически източници, на фона на сепаратистките настроения в Каталуния той не желаел да се снима заедно с президента на Косово, който със сигурност ще бъде в София. В бившата сръбска провинция междувременно са останали да живеят почти само албанци. Белград и до днес не се примирява със загубата и настоява, че Косово е част от Сърбия. Не само почти всички страни от ЕС, но и повече 90 други държави официално са признали независимостта на Косово. На срещата на върха на 17 май ще се дискутират перспективите за присъединяване на страните от Западните Балкани към ЕС. Освен Косово, там са още Албания, Босна и Херцеговина, Македония, Черна гора и Сърбия. С Черна гора и Сърбия Брюксел вече преговаря, а наскоро ЕК предложи също и на Албания и Македония да започнат официално предприсъединителни преговори. Босна и Херцеговина, както и Косово, са смятани досега само за потенциални кандидати за преговори.   Конкретни резултати от срещата на върха ЕС-Западни Балкани не се очакват. Нереалистично е европейските лидери да посочат конкретни дати, на които страните от Западните Балкани да се присъединят към ЕС. Европейската комисия посочи неотдавна като най-скорошна възможна дата 2025 година и беше остро разкритикувана за това от останалите страни от общността. Критиците опонират, че и шестте балкански държави са все още много далеч от покриване на критериите за членство в ЕС.", "date": "2018.05.08", "title": "Дойче веле: Брюксел се опитва да спаси срещата ЕС-Западни Балкани в София"}
{"url": "http://epicenter.bg/article/Sled-Nyu-York--Varshava-i-Moskva-filmat--Sobibor--be-pokazan-i-v-Sofiya/153779/6/0", "text": "Новият руски филм за Втората световна война - „Собибор“, бе представен пред българска публика в присъствието на посланика на Русия Анатолий Макаров, режисьора Анжел Вагенщайн, журналисти, политици. От 17 май той ще бъде по кината. Първата прожекция бе в Руския културно-информационен център.   „Собибор“ вече бе представен в Москва, Ню Йорк и Варшава, а премиерата му в Берлин е утре, 9 май, честван в бившия Съветски съюз като Ден на победата.   В основата на лентата лежи реална история, случила се през 1943 г. в лагера „Собибор“ на територията на днешна Полша. Главният герой във филма е съветският евреин Александър Печьорский, лейтенант от Червената армия. През октомври 1943 г. той попада в плен и се оказва в лагера на смъртта. Изпращаните в „Собибор“ евреи не отивали там на работа, а за да умрат в газовите камери. Такава е и една от първите сцени във филма - току-що пристигналите в лагера, нищо не подозиращи жени, с облекчение отиват да вземат душ след двата дена път до лагера. Но не излизат оттам. И това е първата среща с ужаса за евреите, повечето от които наивно вярват, че наистина ще започнат нов живот в \"Собибор\". Така, както ги уверява гласът от високоговорителите на перона. Златарят Шломо все търси сестричката си, на която е обещал нови обици. Но въпреки че лагерът е малък, не може да я срещне. Шломо успява да превъзмогне мъката си и става един от основните действащи лица във въстанието. Както и малкото момче, което чисти обувките на нацистите и се \"сприятелява\" с коня в конюшната. Дава му и име - Малчун, защото не говори с него. Филмът проследява драмата на голяма част от затворниците, които първо издават тези, които готвят бунт, защото всяко бягство се наказва с разтрела на всеки десети затворник. Друга част съзнават, че могат да съставят организация, но не могат да поведат хората. \"Бил съм шеф на пазар, всички ще организирам, но няма да тръгнат след мен, трябва ни човек с военен опит\", казва един от героите - Лео. Но накрая, след като поредният ешалон докарва трупове, а не нови затворници, всички тръгват - към свободата или към смъртта.   Лагерът „Собибор“ съществува от май 1942 до октомври 1943 г. и за това време в него са убити 250 хиляди евреи от Полша и други европейски страни. Александър Печьорский успява за три седмици да организира въстание в \"Собибор\". Това се оказва единственото успешно въстание в концлагер по време на Втората световна война. То завършва с масово бягство на затворници в лагера на смъртта, голяма част от които се спасяват, макар че до края на войната оцеляват само 53-а. Един от тях е Шломо, който след войната живее в Бразилия и се предполага, че именно от неговата ръка загиват 18 бивши есесовци, укрили се в южноамериканската държава.  Във въстанието участват около 400 лагерници, които успяват да убият част от охраната и да избягат в гората през минното поле около лагера. Около 80 души са застреляни с картечници от вишките при самото бягство, други 170 са заловени по-късно и също са разстреляни, около сто души са предадени от местните калоборационисти на нацистите. Кинозвездата Кристоф Ламбер изпълнява ролята на есесовеца Карл Френцел, началник на лагера. След войната Френцел е осъден на доживотен затвор от Нюрнбергския трибунал. Филмът „Собибор“ е режисьорски дебют на Константин Хабенский, който изпълнява и главната роля – на червеноармееца Александър Печьорский, а също така е и един от авторите на сценария. Константин Хабенский е известен у нас с ролите си в „Адмирал“ и новата версия на „Ирония на съдбата“. Според анкета на интернет платформата „Яндекс“ Хабенский е най-популярният в родината си актьор за първите 15 години на 21 век. След като бяга от затвора, героят на Печьорский се връща в армията и воюва до края на войната. Делото му така и не получава признанието, което заслужава.   Въпреки че историята на лагера „Собибор“ е част от обвинителния акт в Нюрнберг, за него се знае малко. Може би, защото след бягството на затворниците, нацистите унищожават напълно лагера, за да не останат следи за този позор за Третия райх. Те изравняват напълно мястото, разорават го и го засаждат с картофи и зеле.   В Русия премиерата на филма „Собибор“ бе на 29 януари 2018 г. на мероприятие, посветено на Международния ден в памет на жертвите на Холокоста и на годишнината от пълното разкъсване на блокадата на Ленинград по време на Втората световна война. Президентът Владимир Путин присъства на премиерата, на нея бе и премиерът на Израел Бенямин Нетаняху. На 24 април филмът е показан в родния град на Александър Печьорский Ростов на Дон. Ден по-рано е световната премиера на лентата - във Варшава. Сюжетът на филма е базиран върху книгата на Иля Василев „Александър Печьорский: пробив в безсмъртието“. По-голямата част от него е снимана в Литва, като видът на лагера е възстановен по спомени на оцелелите. ", "date": "2018.05.08", "title": "След Ню Йорк, Варшава и Москва филмът „Собибор“ бе показан и в София"}
{"url": "http://epicenter.bg/article/Teheran-za-provalenata-yadrena-sdelka--SASht-nikoga-ne-izpalnyavat-poetite-angazhimenti-/153781/7/0", "text": "Президентът на Иран Хасан Роухани заяви, че САЩ никога не са се придържали към поетите ангажименти, пише руското издание „Взгляд“, цитирано от Агенция \"Фокус\".  Роухани отбеляза, че излизането на САЩ от ядрената сделка е важен исторически опит за Ислямска република Иран, според цитата на РИА Новости.  Той добави, че Иран е изпълнявал всичките си задължения по ядрената сделка. Освен това, Роухани съобщи, че е поръчал на Министерството на външните работи на Иран в течение на няколко дни да проведе преговори за ядреното споразумение със страните от Европа, Русия и Китай.  Според неговите думи, икономиката на Иран ще продължи да се развива дори и след излизането на САЩ от сделката.  Изказването на Роухани дойде, след като във вторник вечерта президентът на САЩ Доналд Тръмп обяви, че страната се оттегля от Съвместния всеобхватен план за действие (СВПД) за иранската ядена програма и възобновява всички по-рано отменени санкции срещу Техеран.  ", "date": "2018.05.08", "title": "Техеран за провалената ядрена сделка: САЩ никога не изпълняват поетите ангажименти "}
{"url": "http://epicenter.bg/article/Donald-Tramp-obyavi--che-SASht-izlizat-ot-yadrenata-sdelka-s-Iran-/153780/7/0", "text": "Президентът на САЩ Доналд Тръмп обяви във вторник, че САЩ се оттеглят от международната ядрена сделка с Иран и заяви, че Вашингтон ще върне санкциите срещу Ислямската република, предава AFP, цитирана от Агенция \"Фокус\".  „Иранската сделка е дефектна в сърцевината си“, заяви Тръмп в телевизионно обръщение от Белия Дом.  „Днес обявявам, че САЩ ще се оттеглят от ядрената сделка с Иран“.  Той подчерта, че Техеран е водещият световен спонсор на тероризма и разкритикува влиянието му в региона на Близкия Изток.  Преди това Кремъл предупреди, че „може да се създаде много сериозна ситуация“ ако САЩ излязат от ядрената сделка с Иран, пише американското издание Washington Examiner.  Говорителят на руския президент Дмитрий Песков заяви също пред репортерите, че излизане на Вашингтон от СВПД (Съвместният всеобхватен план за действие) за иранската ядрена програма ще донесе „неизбежни драстични последици“.  Песков уточни, че позицията на Русия „съвпада изцяло с позицията на лидерите от европейските столици, които също не са привърженици на отмяната на основополагащия документ“, според цитата на The Washington Post.  Американското издание припомня, че американският държавен глава отдавна критикува СВПД и го определя като „най-лошата сделка договаряна някога“, като по време на предизборната си кампания обеща да го отмени. Споразумението бе договорено през 2015 година, докато в Белия Дом президент беше Барак Обама.  Срокът, който президента сам си постави, за решение по казуса, изтича в събота, но в понеделник Тръмп обяви, че ще озвучи решението си в 22:00 българско време във вторник. На посещение при американския президент бяха президентът на Франция Еманюел Макрон и германският канцлер Ангела Меркел, които застъпват позицията, че споразумението трябва да бъде запазено.  Според анализатори, световните пазари ще реагират с повишаване цените на нефта.  ", "date": "2018.05.08", "title": "Доналд Тръмп обяви, че САЩ излизат от ядрената сделка с Иран, цените на нефта тръгват нагоре"}
