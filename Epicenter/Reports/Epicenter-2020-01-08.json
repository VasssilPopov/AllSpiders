{"url": "http://epicenter.bg/article/Plevneliev--Proektat-AETs--Belene--e-nuzhen--ako-funktsionira-na-pazaren-printsip-i-ne-e-iztsyalo-ruski/203391/2/0", "text": "Проектът АЕЦ „Белене“ е нужен, ако функционира на пазарен принцип и не е изцяло руски. Това каза за предаването „Това е България“ на Радио „Фокус“ президентът (2012-2017 г) Росен Плевнелиев.    „Като че ли попътен вятър за този проект има. Дори и стратегическото партньорство на България със САЩ го потвърждава, Европейската комисия също. Защо? Защото е възможно покрай новите електрически автомобили, закриването на топлоелектрическите централи, които са най-големия замърсители на въздуха на българите, България има да затваря няколко хиляди мегавата мощности, да се окажем в трудна ситуация“, добави президентът Плевнелиев.    Той каза още, че ако проектът се извършва на непазарен принцип, не бива да се наливат пари в него и да се дават държавни гаранции.  ", "date": "2020.01.08", "title": "Плевнелиев: Проектът АЕЦ „Белене“ е нужен, ако функционира на пазарен принцип и не е изцяло руски"}
{"url": "http://epicenter.bg/article/Borisov-shte-vecherya-s-Putin-v-Istanbul/203335/2/0", "text": "Премиерът Бойко Борисов ще вечеря с руския президент Владимир Путин в Истанбул след церемонията по откриване на \"Турски поток\". Това съобщи самият министър-председател пред медиите в самолета на път за мегаполиса. Очаква се разговорът да е тежък.   От страна на САЩ не е имало никаква интервенция да не ходи в Истанбул, подчерта той. Борисов изрази убеденост, че след година визите за САЩ ще паднат.   Прокурор Джесика Ким, която идва да ни помага в областта на правосъдието, ще ни съветва за индивидуалнта конституционна жалба. В САЩ на година имало по 14 хиляди жалби, от кото системата на случаен принцип избира десетина. Нещо подобно се обмисля и за България.   Очакванията за тежък разговор с Владимир Путин идват след острата критика на руския президент срещу България от 4 декември 2019 г, когато той обвини София, че забавя изпълнението на продължението на газопровода \"Турски поток\" на своя територия. Тогава Путин предупреди, че Русия ще намери други възможности за реализацията на \"Турски поток\", ако България не иска.    „Сръбският участък на газопопровода от границата на България до Унгария е почти готов. Около 90% вече са положени тръбите, 80% от тях са почти готови. Това, което ние виждаме, независимо от многократните заявления и многократните молби от руска страна за обезпечение на доставките на нашия газ през Турция към България, виждаме, че българската страна, колкото тъжно и странно да звучи, съзнателно забавя реализацията на проекта на своя територия. Искам да кажа директно и публично – много пъти ръководството на България се е обръщало с молби, след като те провалиха \"Южен поток\", да реализират \"Турски поток\" на всяка цена. И тук, явно под натиска отстрани, те извършват дейностите, без да бързат. Ще видим как ще продължи реализацията на този проект на българска територия. Ако българите, не българите, а българското ръководство не иска, ще намерим други пътища за реализиране на нашите възможности през Южна Европа\".    Още същия ден Борисов реагира нервно: „Путин не е информиран правилно. Към 160-170 км вече има построени, изкопани и се полагат тръби. Ние, за разлика от Сърбия, Турция и Русия, спазваме правилата на ЕС. Правим това, за да не стане като с „Южен поток”. Ние по-бързо от това - по 4-5 км на ден, не можем да направим\".  ", "date": "2020.01.08", "title": "Борисов ще вечеря с Путин в Истанбул! Очаква се тежък разговор"}
{"url": "http://epicenter.bg/article/Vuchich-pred-Borisov--I-sarbite-shte-narichat-potoka--quot-Balkanski-quot-/203342/2/0", "text": "Напрегнатият ден на премиера Бойко Борисов в Истанбул започна със среща с президента на Сърбия Александър Вучич. Двамата лидери са в Истанбул за тържественото откриване на \"Турски поток\" и разговаряха преди церемонията.   Борисов подчерта, че в България продължението на газопровода ще се нарича \"Балкански поток\" и попита събеседника си как ще го наричат от другата страна на границата. \"И сърбите ще го наричат \"Балкански поток\", увери президентът Вучич.   Върви строителството на магистрала \"Европа\", водеща към Сърбия, увери още събеседника си българският премиер.   Развитието на транспортната и енергийната инфраструктура беше основен акцент в срещата на премиера Борисов и сръбския президент Александър Вучич. Премиерът Борисов изтъкна ползотворното сътрудничество в областта на енергетиката между българската и сръбската страна. Българският министър-председател информира Вучич за постигнатия напредък на дейностите по разширение на газопреносната инфраструктура от турско-българската до българо-сръбска граница. Борисов отбеляза, че реализацията на проекта „Балкански поток“ ще осигури възможност за доставки на природен газ от различни източници на конкурентни цени както за България, така и за съседните страни и за региона на Югоизточна Европа. От своя страна президентът Вучич също потвърди, че сърбите ще наричат проекта „Балкански поток“.   „Това са нашите газоразпределителни мрежи. България има газов хъб, Сърбия има и ние си обменяме газ в двете посоки. Правим за следващите 20-30-50-години диверсификация и възможност всичко да пътува“, отбеляза българският министър-председател. Премиерът Бойко Борисов посочи още, че АМ „Европа“ се строи за Сърбия. „Единият лот до лятото ще е готов, по другия също текат процедурите“, заяви Борисов. През месец ноември миналата година премиерът Борисов посети Сърбия, където заедно с президента Александър Вучич участваха в официалната церемония по откриването на автомагистралния участък по Коридор №10 от българската граница до Ниш.      ", "date": "2020.01.08", "title": "Вучич пред Борисов: И сърбите ще наричат потока \"Балкански\"! (ВИДЕО, ОБНОВЕНА)"}
{"url": "http://epicenter.bg/article/Otkrivat--quot-Turski-potok-quot-/203343/2/0", "text": "Президентите на Турция, Русия и Сърбия и премиерът на България - Реджеп Ердоган, Владимир Путин, Александър Вучич и Бойко Борисов откриха газопровода \"Турски поток\"! Четиримата лидери символично завъртяха червения пусков кран на газопровода.   Церемонията в конгресния център на брега на \"Златния рог\" ръководи държавният глава на Турция. Президентът Ердоган бе поканил персонално високопоставените си гости.   Това е исторически проект, каза в началото на церемонията Ердоган. И призова: \"Нека не превръщаме Средиземно море в море на конфликти!\" Президентът на Турция пожела \"На добър час!\" на новия газопровод. Но речта му в зала \"Халич\" бе изцяло политическа. Президентът на Турция разкритикува САЩ за напрежението в Близкия изток и подчерта, че Турция няма да допусне военни действия. Подчерта, че геостратегически проекти като \"Турски поток\" са спирачка пред оръжията.   Турският президент изтъкна, че нито един проект, който игнорира интересите на Анкара в Средиземно море, няма да успее. Ердоган подчерта, че „Турски поток“ е наречен \"турски\" от \"скъпия му приятел Путин\".  „Турция и Русия дават пример за сътрудничество и на базата на това сътрудничество ще продължат да поставят своите подписи под нови успехи. Виждаме, че има голям интерес от Европа към продължението на потока. Турция с инвестициите, които прави в последните години заема важно място на енергийния пазар“, подчерта Ердоган.   Президентът припомни и, че с Русия отбелязват 100 години от установяване на дипломатическите отношения. Ердоган се върна назад във времето чак до цар Иван Трети и отбеляза, че тогава са положени усилията на сътрудничеството между Русия и Турция. И изтъкна, че може да се говори повече от 500 години сътрудничество.   По думите му това са две страни от Евразия, които показват пример на сътрудничество, който ще допринесе за мира в региона.   \"Не можем да забравим приятелските отношения. Дори и по време на Студената война, Турция и Русия не са дали да бъдат нарушени съседските отношения между страните“, посочи Ердоган. Президентът отчете увеличението на стокооборота между двете страни. \"Aко имаш умен приятел, пътят е наполовина извървян още в началото\", цитира Ердоган руска поговорка.   \"Турският поток\" ще бъде символ на новото време. Също така целият регион ще се възползва от този проект, както е казано в една руска поговорка -  умен приятел ти дава възможност да преминеш половината път още в самото начало. Такава поговорка има и в Турция. Това означава, че както пътят е важен за нас, така и че човекът, с който си тръгнал на този път е важен. Турско-руското приятелство с различни проекти още веднъж показва нашето отношение. Надявам се, че в бъдеще двете страни - Русия и Турция като приятелски страни ще продължат със същата решителност да осъществяват и други проекти\", продължи държавният глава на Турция.   Ердоган не пропусна да отбележи в речта си и усложнената ситуация в Близкия изток.   \"Уважаеми гости, както и вие следите в последно време в региона се развиват различни събития, които ни напрягат. Нашият партньор САЩ, а също така и нашият съсед Иран. Можем да говорим вече за конфликт между тези две страни. Нито Ирак, нито Либия, нито морският енергиен транспорт, нито страните в залива трябва да се превръщат в зона на конфликт\", каза още Ердоган.    \"Нашата съседна страна Ирак - те също имат проблеми с устойчивото развитие\", допълни още президентът на Турция. Той посочи, че са готови да направят всичко възможно да бъде обезпечена териториалната цялост на Ирак и устойчивото развитие на страната.   Речта на турския държавен глва бе силно аплодирана. Самата церемония бе изключително впечатляваща и изградена така, че да показва мощта на две империи в областта на важни и сложни пректи. На два големи екрана бе транслирано пускането на газопровода от началната станция в Русия на единия бряг на Черно море до точката от другия край на морето, където \"Турски поток\" излиза на сушата.   „За нас е чест да ви посрещнем в Истанбул. Надявам се 2020 г. да донесе само добри неща, както за нашите народи, така и на целия свят. Ще си позволя да ви поздравя, да ви честитя новата година. Сътрудничеството между Турция и Русия дава своите плодове. Ние се намираме тук, за да открием „Турският поток“. Това е проект, по който работихме заедно с нашите приятели от Русия. Това е исторически проект. Морската част на проекта беше приключена през изминалата година и се срещнахме отново с Истанбул с моя приятел г-н Путин“, каза в началото на церемонията Реджеп Ердоган.   „Турски поток“ е важен за Русия и Турция, също и за страните от Южна Европа и може би за целия Европейски континент, подчерта от своя страна президентът на Русия Владимир Путин.    Според руския президент разработването на трансчерноморския газопровод показва, че стратегическото партньорство между Русия и Турция дава положителни резултати.   „Взаимодействието между Турция и Русия се развива във всички сфери, независимо от ситуацията, която се наблюдава в момента в света. Искам да отбележа, че износът на природен газ вече се осъществява почти 30 години“, продължи Путин. „Уважаеми приятели, уважаеми колеги, вашият висок професионализъм, вашето активно участие даде възможност този проект да бъде приключен в определения срок. Също така искам да изкажа благодарност на представителите на властта в Турция, на първо място на президента на Турция за тяхното съдействие“, заяви още Путин. Той благодари за проявената политическа воля от страна на Турция, която е предпочела интересите на своята страна пред други варианти.   „Както в енергийния сектор, така и в други области виждаме, че можем да решаваме много различни амбициозни задачи, ако имаме добра воля за това. В заключение бих искал да кажа още нещо. Ние живеем в наистина в много сложен свят. За съжаление в региона, в който се намираме в момента, има много сериозни тенденции за обостряне на съществуващата ситуация. Турция всъщност показва друг пример. Пример за сътрудничество, за благото на нашите народи, за благото на Европа, за благото на целия свят“, добави президентът на Русия.   Владимир Путин и Бойко Борисов бяха един до друг на сцената, но по между им нямаше никакъв контакт. Форумът е в конгресния център „Халич“. Путин, Ердоган, Вучич и Борисов застават един до друг, за да ударят тържествения гонг на първата отсечта на Транграничния газопровод, който ще отвежда руското синьо гориво под водите на Черно море, през Турция, България и Сърбия до разпределителен хъб край Виена, а от там до Централна Европа.   Церемонията продължи около час. След това лидерите се оттеглиха за работа вечеря, давана от домакина Ердоган, по време на която те са обсъдили и изостредната международна обстановка. По-рано през деня премиерът Бойко Борисов бе посрещнат на летището в Истанбул от посланик Надежда Нейнски. В българската делегация са министърът на финансите Владислав Горанов, министърът на енергетиката Теменужка Петкова и изпълнителният директор и член на УС на „Булгартрансгаз“ ЕАД Владимир Малинов.  ", "date": "2020.01.08", "title": "Ердоган, Путин, Борисов и Вучич откриха \"Турски поток\": С умен приятел пътят наполовина е извървян!"}
{"url": "http://epicenter.bg/article/Borisov-iztakna-pred-Putin-napredaka-po-stroitelstvoto-na--quot-Balkanski-potok-quot--/203351/2/0", "text": "Премиерът Бойко Борисов разговаря с президента на Русия Владимир Путин, с президента на Турция Реджеп Тайип Ердоган и с държавния глава на Сърбия Александър Вучич преди старта на тържествената церемония по откриването на газопровода „Турски поток“ в Истанбул. Това съобщиха от правителствената информационна служба.    Българският премиер отбеляза пред руския държавен глава напредъка по реализацията на проекта „Балкански поток“. Премиерът Борисов изтъкна пред Путин свършената работа по участъците от разширението на газопреносната инфраструктура от българо-турската граница до българо-сръбската.    Министър-председателят Бойко Борисов посочи пред руския президент, че компании от Саудитска Арабия, Италия и Турция работят по трасето на строящата се газопреносна инфраструктура у нас.    Газопроводът е с обща дължина 474 км, с диаметър 1220 мм и максимално работно налягане от 7,5 мегапаскала. Трасето на газопровода преминава през землищата на 34 общини на територията на 11 области. Към настоящия момент проектът се изпълнява на територията на 4 области - Плевен, Ловеч, Враца и Монтана.    Премиерът Борисов благодари на турския президент Реджеп Тайип Ердоган за поканата за участие в церемонията по откриването на „Турски поток“. Турция е непосредствен съсед на България, наш съюзник в НАТО и важен партньор на ЕС при справянето с основни предизвикателства като миграционния натиск върху Европа, борбата срещу тероризма, енергийните доставки и енергийната сигурност, инфраструктурата, селското стопанство, търговията, икономиката.   \"България изгражда своята газоразпределителна мрежа, газовият хъб \"Балкан\", интерконекторите с Турция, Гърция, Сърбия, Румъния, така че колкото повече газ идва - от Русия, от Азербайджан, втечнен газ, ние да можем с нашите газови магистрали да го пренасяме през България. За това сме готови, това строим\", заяви в кратко интервю за руския телевизионен канал \"Россия\" премиерът Бойко Борисов.  ", "date": "2020.01.08", "title": "Борисов изтъкна пред Путин напредъка по строителството на \"Балкански поток\" (ВИДЕО)"}
{"url": "http://epicenter.bg/article/NIMH--S-9-sm-se-e-povishilo-nivoto-na-reka-Struma-prez-izminaloto-denonoshtie/203354/2/0", "text": "През изминалото денонощие нивата на наблюдаваните реки в Западнобеломорския басейн са останали без съществени изменения. Това показва справка на сайта на Националния институт по метеорология и хидрология (НИМХ), цитирана от \"Фокус\".   Регистрираните колебания на речните нива за водосбора на река Места са от -9 см до +5 см, а за водосбора на река Струма са от -9 см до +9 см. Водните количества на реките в басейна са около и под праговете за средни води.", "date": "2020.01.08", "title": "НИМХ: С 9 см се е повишило нивото на река Струма през изминалото денонощие"}
{"url": "http://epicenter.bg/article/BSP--Lazha-e--che-v-Balgariya-ne-e-vnasyan-bolnichen-otpadak-/203361/2/0", "text": "Лъжа е, че в България не е внасян болничен отпадък, заявяват от пресцентъра на БСП. \"По повод информацията, разпространена от медиите във връзка с твърденията на Министерството на околната среда и водите, че България не е разрешавала внос на болнични отпадъци от трети страни и ЕС, отново прилагаме писмен отговор от министър Владислав Горанов, който опровергава твърденията на Министерството на околната среда и водите. В отговора на министъра на финансите се казва, че за периода 2014-2019 г. от трети страни в България са внесени болнични отпадъци в размер на 2,9 тона\", пише в съобщение до медиите от \"Позитано\" 20.   В участието си в предаването \"Лице в лице\" по БТВ вчера лидерът на БСП Корнелия Нинова показа отговорите на Горанов.  ", "date": "2020.01.08", "title": "БСП: Лъжа е, че в България не е внасян болничен отпадък!"}
{"url": "http://epicenter.bg/article/Borisov-obsazhda-goreshti-temi-s-Putin--Erdogan-i-Vuchich-/203363/2/0", "text": "Премиерът Бойко Борисов обсъди горещи теми с президентите на Турция, Русия и Сърбия Реджеп Ердоган, Владимир Путин и Александър Вучич. Това става ясно от негова публикация във Фейсбук.   \"След приключване на церемонията по откриване на газопровода „Турски поток“ разговарях с президента на Турция Реджеп Тайип Ердоган, с президента на Русия Владимир Путин и с президента на Сърбия Александър Вучич. Обсъдихме политическите и икономическите отношения между нашите държави, както и актуални международни теми\", написа Борисов в социалната мрежа.   Руският президент Владимир Путин, турският президент Реджеп Тайип Ердоган, президентът на Сърбия Александър Вучич и българският премиер Бойко Борисов ще обсъдят кризата в Близкия изток в рамките на работна вечеря днес в Истанбул, съобщил президентът Вучич за сръбската телевизия РТС. Новината бе цитирана от БТА и Нова телевизия. „Ще имаме нещо между работен обяд и вечеря, ще бъдем сами и ще обсъдим всички теми, ще чуем как две световни сили (Турция и Русия) разглеждат проблемите в Близкия изток. Защото за нас това е и енергиен въпрос. Всяка ескалация повишава цената на петрола и газа, което за нас няма да е добра новина. Ще видим как те се отнасят към тези проблеми, а ще обсъдим и всички двустранни въпроси”, казал сръбският президент.    Лидерите на Турция, Русия, България и Сърбия участваха в церемония по откриването на газопровода „Турски поток” в Истанбул.   Премиерът Борисов показал на руския президент Путин снимки от строежа на тръбопровода на българска територия и благодарил на Ердоган за поканата да присъства на церемонията, разказаха от българската делегация.   След вечерята започна двустранна среща на Ердоган с Борисов, а Путин веднага отлетя за Москва. Пот едната среща на Борисов и Ердоган се състоя през юли миналата година в Сараево в рамките на Срещата на върха на държавните и правителствени ръководители в Процеса за сътрудничество в Югоизточна Европа.  Акцент в настоящия разговор на премиера Бойко Борисов и президента Реджеп Тайип Ердоган е развитието на двустранните отношения въз основа на общоприетите принципи на добросъседството, равнопоставеност и взаимна изгода.  ", "date": "2020.01.08", "title": "Борисов обсъжда горещи теми с Путин, Ердоган и Вучич!"}
{"url": "http://epicenter.bg/article/Spetssadat-gleda-deloto-sreshtu-Banevi-/203291/3/0", "text": "Специализираният съд ще гледа на 8 януари делото срещу Николай и Евгения Баневи, предаде БГНЕС.    На 21 октомври 2019 г. Специализираният наказателен съд остави в ареста Николай Банев, който поиска мярката му да бъде изменена в по-лека. Това искане беше отправено, след като насрочените разпити на свидетели по делото бяха отложени заради липсата на счетоводни документи, които да докажат твърдението на прокуратурата, че Банев не е декларирал коректни суми от дружествата „Полимери“ и „Партнърс комерс“ в периода от април 2007 г. до февруари 2013 г.  Банев заяви, че за 50-ия си рожден ден през 2009 г. получил поздравителен адрес от премиера Бойко Борисов като важен и стратегически инвеститор.    „Ще съдя всички физически лица и институции, които осъществиха тази репресия срещу мен, бизнеса и семейството ми“, закани се Банев и добави, че в кориците на дело няма нито един документ, подписан от някой от тримата, който да ги уличава в престъпление.    Бизнесменът поиска да бъдат разпитани като свидетели Бойко Борисов, Цветан Цветанов и Трайчо Трайков.    Баневи са обвинени за участие в организирана престъпна група за данъчни престъпления и пране на пари. Николай Банев е обвинен като извършител на данъчните престъпления, а съпругата му – като негов помагач. Обвиненията завариха семейството в Ница в края на 2018 г. Двамата бяха екстрадирани в София на 6 декември 2018 г.    На 26 ноември 2019 г. Апелативният съд в Бургас издаде обезпечителна заповед, с която допусна обезпечение на бъдещ иск на КПКОНПИ за отнемане в полза на държавата на незаконно придобито имущество от Николай, Евгения и Мария Баневи на стойност 141 820 225,19 лева.    Съдът наложи запор на поименни акции и дружествени дялове от капитала на търговски дружества на Баневи, на движими вещи, иззети от Специализираната прокуратура (златни кюлчета и накити, часовници, монети и др.), на средства в банкови сметки, както и на моторна яхта. Николай, Евгения и Мария Баневи са обвинени от Специализираната прокуратура за участие в организирана престъпна група (ръководена от Николай Банев) създадена с цел данъчни престъпления, пране на пари и длъжностни присвоявания. За повдигнатите обвинения прокуратурата уведоми КПКОНПИ, която от своя страна предприе действия по обезпечаване на незаконно придобито имущество.", "date": "2020.01.08", "title": "Спецсъдът гледа делото срещу Баневи "}
{"url": "http://epicenter.bg/article/Tsenite-na-petrola-skochiha-sled-napadeniyata-na-Iran/203279/4/0", "text": "Акциите на Токийската фондова борса пострадаха днес от ескалацията на напрежението между Иран и САЩ.    Нападенията на Техеран срещу американски бази в Ирак доведоха до скок в цените на петрола, съобщи Франс прес, цитира БТА.  Водещият индекс в Токио отчете спад от 2,44 процента до 23 001,35 пункта. По-широкообхватният индекс Топикс спадна с 2,33 процента до 1684,94 пункта.    Китайските борси също откриха днешните си сесии със сериозни понижения, включително в Хонконг с 1,35 процента.    В азиатската търговия тази сутрин американският лек суров петрол поскъпна с 3,46 процента до 64,87 долара за барел, а сортът Брент от Северно море поскъпна с 3,66 на сто до 70,77 долара за барел.  ", "date": "2020.01.08", "title": "Цените на петрола скочиха след нападенията на Иран"}
{"url": "http://epicenter.bg/article/Vladimir-Kostov--Vlizame-v-edin-nov--ili-ni-vrashtat-v-edin-mnogo-star-svyat--/203307/11/0", "text": "Владимир Костов    От години, всъщност от няколко десетилетия, живеем с мисълта, че се приближаваме към един нов свят. В който, опрени и на създавания от човека изкуствен интелект, ще се издигнем на ново цивилизационно стъпало. И почти изненадани, в броени дни, седмици, месеци, осъзнаваме, че всъщност сме на път да се озовем в един стар, белязан с неизлечими болки и страдания, свят.    Пред очите ни, и с категоричност като за единствено възможно, се обезценяват идеали, общи проекти, международни споразумения. На тяхно място като единствена стойност се изтъква правото на по-силния, на по-богатия, по-въоръжения, по-неограничения във възможностите за налагане на собствения си интерес.    Борбата за просъществуване, т.е. за живот, реализираща се в подчиняването или унищожаването на другия, е била единствена мисъл на човека в продължение на милиони години еволюционно утвърждаване. Едва в последните няколко хиляди години, човекът стига до съзнанието да излезе от тази рамка, изграждайки емоционални, социални, религиозни, философски системи, опрян на които да се издигне и прекрачи отвъд границите на егоизма. Смятайки, с основание, че така получава право на едно друго, по-високо и по-почетно, място за себе си в света.    Естествено, тези системи са били и са в конкуренция. Защото въпреки претенциите на създателите им, що се отнася до облечените във формата на религиозни вярвания, че са диктувани от един или друг бог, те са били и си остават творения на човешкия ум. Така както и всички социални или философски проекти за общество, споделящо едни идеали.    Най-близките няколко века бяха белязани от събития, от човешки дела, които говореха за стремеж да се върви към общочовешки разбирания за ценности и критерии, изградени върху споделяни от цялото човечество, идеали и цели. Усилията в тази посока във формите на революции, войни, социални сблъсъци, научни открития и технологични скокове, бяха белязани с титанични усилия и неизброими човешки жертви. Но всичко бе приемано, заради мечтаната цел за по-добро, по-справедливо, реализирано с повече равенство в живота, човешко бъдеще.    Смутът и тревогата идват от все по-силното усещане, че без някой да го прокламира откровено като цел, вървим в обратната посока. Връщаме се към неограниченото господство на егоистичното право на силния от някогашното, продължило милиони години, минало. Но право на силния, опиращо се този път на всичко, което могат да предложат съвременните наука, технология, оръжия, изкуствен интелект.    До къде ще стигнем, ако се оставим да бъдем водени по този път? И каква цена ще платим?  ", "date": "2020.01.08", "title": "Владимир Костов: Влизаме в един нов, или ни връщат в един много стар свят? "}
{"url": "http://epicenter.bg/article/Izliza-shesti-tom-sas-sabranite-sachineniya-na-Lyuben-Dilov/203312/6/0", "text": "„…ако е позволено изобщо да се дели сериозната фантастика на течения и категории, то единственото оправдано деление би било на: плашеща и разсмиваща“. Тези думи на главния герой от „Зеленото ухо“ описват лаконично том шести от събраните съчинения на Любен Дилов.   Изданието от поредицата на „Ентусиаст“ отново е майсторски оформено в неподражаемия стил на художниците Владимир Тодоров и Чавдар Гюзелев. „Зеленото ухо“ и „Незавършеният роман на една студентка“ са сред най-четените новели на най-превеждания български фантаст. Смешни и лирични, трите произведения заедно с „Двойната звезда“ са сред най-доброто в сферата на научната фантастика, писано на български.   Въпреки че са създадени преди десетилетия, като научен патос те са напълно адекватни на съвремието, а историите от „Незавършеният роман“ определено намигват към модерните фантастични сериали. Студентката на Дилов-баща, без да е екшън-герой, напълно чудесно би стояла в компанията на Батуомън, Отровната Айви, Зена, Жената чудо, Черната вдовица или някоя от другите героини на Marvel и DC. „Зеленото ухо“, пък е класически прийом на разкази в разказа, щедро използван в литературата от „Декамерон“ и „1001 нощ“ насам. Освен всичко останало, той описва и частично действителни събития на една от многото световни конференции на научните фантасти, които са особено популярни от средата до края на миналия век. Научната фантастика избухва със стотици имена на автори, които днес са класици на жанра. Бредбъри, Азимов, Кларк, Клифърд Саймък, Зелазни, Дейвид Брин, Лем, Братя Стругaцки и т.н. Много от тях са близки приятели на Любен Дилов. Въпреки смелото им въображение, епохата на социалните мрежи и интернет е все още далеч и единственото им възможно общуване са преките срещи. На тези срещи не са редки „състезанията“ по импровизирано разказване, каквото именно представлява „Зеленото ухо“. Когато новелата набира популярност след преводи на основните световни езици, Дилов е затрупан по пощата от дървени, гипсови, порцеланови, парафинени и всякакви зелени уши... Някои от тях още се пазят в дома му. Новелата като жанр търпи особен разцвет през 70-те години на миналия век като изключително удобен, „списаниен“ формат. Освен това англосаксонската система за хоноруване е на знак, така че писателите са силно стимулирани да пишат по-дълго от разказ и по-късо от роман. По-близо ли сме днес до отговорите на въпросите, които поставя Дилов? Едва ли, но те продължават да звучат все така смешно и да ни убеждават, че да – все още е по-лесно да предскажеш бъдещето, отколкото миналото.   Представянето на шестия том със събрани съчинения на Любен Дилов ще се състои на 29 януари от 18:30 ч. в Книжен център „Гринуич“.", "date": "2020.01.08", "title": "Излиза шести том от събраните съчинения на Любен Дилов"}
{"url": "http://epicenter.bg/article/Ukrainski-patnicheski-samolet-sas-180-dushi-na-borda-katastrofira-v-Iran/203276/7/0", "text": "Пътнически самолет със 180 души на борда падна край Техеран, съобщава агенция Fars.   Пътническият самолет „Боинг 737” на \"Международни авиолинии Украина\" е изчезнал от радарите малко след излитането си от летище \"Имам Хомейни\" в Техеран към Киев.   На любителски кадри се вижда как машината гори и рязко се снижава. След което пада на земята и избухва в пламъци.   Все още не е ясна причината за инцидента, както и дали има оцелели на борда. Според агенция Fars причината за катастрофата е техническа неизправност.   На мястото на инцидента на 22 линейки и 2 автобуса за спешна помощ. От \"Международни авиолиии на Украина\" все още не могат да потвърдят за катастрофата.   Пътнически самолет, превозващ 180 души, пътуващи за украинската столица Киев, се е разби няколко минути след излитането си от летището в Техеран, се казва в съобщение на иранските медии, цитирани от Гардиън. Няма оцелели, според световните агенции.    Боингът 737-800, опериран от украинските международни авиолинии, е излетял от международното летище Имам Хомейни в 6.12 часа и е паднал около 8 минути по-късно, според уебсайтовете за проследяване на полети.  Пъвоначалните данни сочат, че катастрофата няма връзка с ракетните удари по бази в Ирак.  Боинг пусна кратко изявление, в което се казва, че са запознати с катастрофата и събират повече информация. Според информацията самолетът е бил произведен преди 4 години.    Видеозапис от катастрофата, разпространяван от информационната агенция ISNA, показва, че самолетът гори, докато пада от небето.  ", "date": "2020.01.08", "title": "Украински пътнически самолет със 180 души на борда се разби в Иран"}
{"url": "http://epicenter.bg/article/Ivanka-Tramp-izbra-kostyum-s-shiroki-beli-reveri-za-targovsko-izlozhenie-v-Las-Vegas--Snimki-/203334/10/0", "text": "Иванка Тръмп говори по време на ежегодното търговско изложение за битова техника в Лас Вегас. За събитието дъщерята на американския президент Доналд Тръмп избра костюм в тъмно райе с широки бели ревери и бели копчета. Бизнес имиджът и беше завършен от обувки на висок ток, пише Dariknews.bg.    Не отдавна г-жа Тръмп смени прическата си с късо каре, но сега косата й е пораснала отново и стилистите й са прекроили формата на подстрижката й, удължавайки предната част.    Костюмът на Иванка Тръмп на пръв поглед изглеждаше съвсем обикновен – класически прав панталон и право сако, но в него имаше един рядък детайл – реверите с остри краища. Такива големи ревери с леко удължени краища се наричат – върховни ревери, защото придават на фигурата височина. В идеалния случай най-голямата ширина на реверите трябва да стига до средата на линията на раменете на собственика на костюма.    Тази сложна кройка някога е била на особено висока почит. По този начин изглежда палтото на Луи XIV през XVI век. Историците смятат, че това не е обикновена прищявка на модата, а просто е практично – такива ревери се повдигат лесно и пазят шията от дъждовни капки при неблагоприятно време. Благодарение на монарха обаче заострените ревери стават популярни и до днес украсяват мъжки и дамски якета, и смокинги.", "date": "2020.01.08", "title": "Иванка Тръмп избра костюм с широки бели ревери за търговското изложение в Лас Вегас (Снимки)"}
{"url": "http://epicenter.bg/article/Uspeshni-komandirovki-i-patuvaniya--sotsialni-izyavi/203389/10/101", "text": "Дневно предназначение: Активен ден, в който може да получите обществена помощ и протекция за да разрешите въпрос свързан с институции.   Дневната карта активира успешни командировки и пътувания, социални изяви, добро дистрибуторство и разпространение. Аспектът активира възможности за много срещи, получаване на популярност, известност и публични успехи.    Моментът е подходящ за организиране на дейност, уреждане на документи и благотворителност. Спазвайте правилата и действайте екипно.   В работата успехЪТ ви е сигурен, стига да се съобразите с мнението на колектива и да разпределите честно задачите.   Основна цифрова характеристика – 1, 2, 4, 5, 9. Ден за обществени дела, публичност, налагане на ред в обществото.   Часова характеристика:  Мото: Аз съм изпълнен със светлина и любов и съм благословен!    Мото: Казвам „ДА“ на живота и той ми казва „ДА“! Положително утвърждение: Всичко в моя свят е наред!  ", "date": "2020.01.08", "title": "Успешни командировки и пътувания, социални изяви"}
{"url": "http://epicenter.bg/article/Pri-obstrela-na-amerikanskite-bazi-v-Irak-sa-zaginali-80-dushi-/203289/7/0", "text": "Най-малко 80 американски войници са убити при ракетните нападения на Иран срещу американски цели в Ирак, предаде Ройтерс, като се позова на иранската държавна телевизия.    Срещу американските обекти са изстреляни 15 ракети, като нито една от тях не е прехваната, каза Техеран. Източник от иранската революционна гвардия заяви пред иранската телевизия, че иранските сили могат да атакуват още сто американски цели в региона, ако Вашингтон предприеме ответни действия, предава БТА.    При иранските нападения тази нощ са нанесени сериозни щети на американски хеликоптери и военна техника, каза източник от Корпуса на гвардейците на ислямската революция.  Атаките са в отговор на убийството в петък на високопоставения ирански генерал Касем Солеймани.    След ракетните нападения иранската армия отново призова американските сили да напуснат Близкия изток. \"След като видяха силата ни, време е Съединените щати да изтеглят войниците си от Близкия изток\", заяви началникът на генералния щаб на иранската армия генерал Мохамад Бакери в изявление, излъчено по държавната телевизия.    \"Всичко е наред! Ракети бяха изстреляни от Иран по две военни бази, разположени в Ирак. Жертвите и щетите се оценяват. Всичко върви добре! Имаме най-мощните и добре екипирани и въоръжени военни в света! Ще направя изявление утре сутрин\", написа президентът на САЩ Доналд Тръмп в туитър след атаката.    ", "date": "2020.01.08", "title": "80 са убитите американци при ракетните атаки, твърди Иран (Видео) "}
{"url": "http://epicenter.bg/article/Izvanredno--Pratenikat-na-Tramp-Deyvid-Heyl-e-otmenil-vizitata-si-v-Balgariya/203290/2/0", "text": "      Борисов трябваше да посрещне Дейвид Хейл и водената от него делегация рано днес сутринта.      ", "date": "2020.01.08", "title": "Извънредно! Пратеникът на Тръмп Дейвид Хейл е отменил визитата си в България"}
{"url": "http://epicenter.bg/article/Borisov--Kogato-se-izstrelvat-raketi--ne-e-nay-mirnoto-vreme--Na-zhivo--/203294/2/0", "text": "Първо ми позволете да изкажа своите съболезнования за самолетната катастрофа в Техеран, защото това са много граждани на Европейския съюз. Няма наши граждани, но това не значи, че не ни е мъчно.\", така премиерът Бойко Борисов започна изявлението си в началото на стратегическата среща за диалог между САЩ и България.    \"Няколко пъти се подчерта от нашите американски колеги, че тези пет сесии днес по всички стратегически теми - разговори на експертите, са договаряни около година и половина. Господин Съливън беше в София, имах и срещи с Помпейо, както и с президента Тръмп\", каза Борисов.    Решихме България и САЩ да имат геостратегическо сътрудничество. Защото това е важно, както за България, така и за региона, така и за САЩ. Когато се изстрелват ракети, не е най- мирното време. И Иран, и Ирак, и Сирия са в непосредствена близост до България. Радвам се, че Щатите разбраха, че можем да направим по-добро място за живеене на гражданите на този регион и второ - да гарантираме правата и свободите, които си поставихме за цели.  „Само мирът може да реши проблемите в Близкия изток“, добави Борисов.   Ще се съобразим с решението на Иракския парламент, но нека не забравяме, че войските на НАТО , които са там, са по тяхно искане и стабилизират така крепоста положение след войната, каза премиерът във встъпителните си слова по време на Първата сесия на Стратегическия диалог България-САЩ, предаде  Агенция „Фокус“.    „Иран, Ирак и Сирия са в непосредствена близост до България, като се има предвид, че Русия и Турция са под санкции – това е един много сложен регион. Ако се върнем и към събитията в Украйна, войната с Косово – аз се радвам, че след тази година и половина работа САЩ разбраха, че може с нас и други държави в региона можем да направим хората в този регион да живеят по-добре и да можем да гарантираме всички тези права, свободи и сигурност, което сме си поставили за цели“, допълни още той.    По думите му по време на сесиите България и САЩ най-лесно ще договорят стратегическите си отношения в областта на сигурността и отбраната и това е и причината това да е първата тема.    „Във военното сътрудничество са ни най-ясни и безпроблемни отношенията. Закупихме, както обещахме на нашите военнослужещи, най-добрия самолет в региона. Двустранното сътрудничество във военната област е това, което Каракачанов ще обсъжда на една от сесиите и днес ще договаря. И то не само за закупуването на самолетите, която сделка показва истински натовски отбранителни способности. Провеждат се много учения в България, хиляди американски военнослужещи идват да се подготвят в прекрасни условия в базата Ново село. По тази тема най-бързо можем да продължим напред“, обясни премиерът.   Посланик Мустафа обяви също, че днес ще бъде обсъдена темата и за отпадане на визите за САЩ, а през март месец у нас ще дойде помощник-държавния секретар по консулските въпроси.   Много от вас са се питали; защо САЩ не ни спират строежа на „Балкански поток“, както ние го наричаме, защото първо – той не е продължение на „Турски поток“. Нашите съседи са Турция, Гърция, Сърбия, Северна Македония, Румъния – така ни е отредил Господ. България изгражда своя собствена газопреносна система с най-мощните американски компресори, каза още премиерът.    „Реверсивна, за да може да транспортира газ от всички посоки, поясни той. Когато нямаш тръби и компресори, ти не можеш да си хъб. От президента Тръмп до държавния секретар и посланика - всички знаят какво правим ние. Нищо не правим на тъмно, скрито и недоговорено. С 1 милиард е по-евтин проектът, който се изпълнява в момента и той дава възможност за транзитиране, транспортиране, а и самата България да използва най-евтин газ“, допълни той.   По думите на премиера след срещата му с Тръмп България продължава да се придържа изцяло към икономическите си интереси и страната ни се е върнала на газовата карта, вместо да е само ползвател на природния ресурс.    „Ключовата дума е стратегически газов хъб – хъб или газоразпределител означава, че България се върна на газовата карта от целта преди години на старата администрация ние да станем само клиент. Да, ние бяхме лоялни, когато беше войната в Украйна, бяхме лоялни на ЕС и НАТО, но това не означава, че България трябва да излезе от стратегическото си място на газоразпределител“, посочи министър-председателят.    Днес на заседание на Министерския съвет ще бъде взето и решение България да закупи 20% от акциите на терминала за втечнен газ, колкото има и държавната енергийна гръцка компания.   Много съм благодарен на президента Тръмп, че за първи път не чете листчетата, а ме изслуша за АЕЦ „Белене“ и вникна в това, че би могло на фона на зелената сделка, която беше приета от Европейския съвет. Това означава, че в близките 10 години относно въглищата да има изключително тежки екологични такси, колко би било важно България да развие отново своята ядрена енергетика, каза премиерът по време на Първата сесия на Стратегическия диалог България-САЩ „Ние сме имали 6 реактора за България, сега имаме два, които ще работят още 10 години. Още веднага след празниците Тръмп изпрати голяма делегация от свои експерти да се запознаят и в момента Министерството на енергетиката провежда конкурсите, за да може така, както газопроводите, да бъдат извършени по възможно най-добрия прозрачен, публичен начин, който една правова държава изисква“, допълни министър-председателят.  ", "date": "2020.01.08", "title": "Бойко Борисов се похвали: България изгражда най-мощната енергийна система (Видео)"}
{"url": "http://epicenter.bg/article/Boyko-Borisov--Borisov--Balgariya-kupuva-20--ot-aktsiite-na-gazoviya-terminal-v-Aleksandrupolis/203300/2/0", "text": "В края на януари българска делегация, начело с министъра на енергетиката Теменужка Петкова, ще замине за Гърция, за да договори по-изгодни цени на втечнения газ за българската икономика и индустрия.  Това обяви премиерът Бойко Борисов пред американската делегация, която участва във формата на стратегическия диалог между двете страни в София. Днес правителството взима решение да закупи 20% от терминала за втечнен газ в Александруполис, допълни премиерът, цитиран от БНР. „Диверсификацията не е само на думи. Показахме, че България е стратегически газов хъб на Балканите“, категоричен бе Борисов и посочи, че за миналата година сме ползвали 400 млн. кубически метра втечнен газ от Гърция, а само за януари са договорени около 100 млн. куб. м синьо гориво. Американският газ в момента е с 10% по-евтин от руския, обясни премиерът. Борисов още веднъж подчерта, че „Балкански поток“ не е продължение на „Турски поток“, а разширение на българската газоразпределителна мрежа.    В рамките на Първата сесия на формата за Стратегически диалог България-САЩ в отделни панели се обсъждат глобални въпроси, теми от сферата на отбраната, сигурността, икономиката, търговията, енергетиката, върховенството на закона.    Срещата на премиера Бойко Борисов с американския президент Доналд Тръмп в Белия дом на 25 ноември 2019 г. затвърди стратегическия характер на партньорството на България със САЩ. В този контекст на нов импулс в отношенията между двете страни у нас се провежда Първата сесия на Стратегическия диалог България-САЩ, посочват от пресслужбата на Министерския съвет.    Във фокуса на форума ще бъдат установените отлични отношения в областта на сигурността и отбраната както по двустранна линия, така и в рамките на НАТО.    Ще се постави акцент и върху по-нататъшното задълбочаване на търговско-икономически отношения между България и САЩ. През 2018 г. беше отчетен ръст на двустранната търговия със стоки от 36 процента. Предварителните данни на Министерството на икономиката за периода януари-септември 2019 г. показват ново увеличение на двустранния стокообмен от 3,7 процента на годишна база, се посочва в съобщението.    В рамките на събитието ще се дискутира още сътрудничеството със САЩ в областта на енергетиката и изпълнението на приоритетни инфраструктурни проекти в сектора, така че България да запази ключовата си роля на газовата карта на Европа.   Посланикът на САЩ Херо Мустафа съобщи, че през март ще пристигне помощник-държавният секретар по консулските въпроси, за да се обсъдят възможностите за отпадане на визите за българи.    По думите на Борисов темата с отпадането на американските визите за българите ще се реши в срок до година, година и половина.    Америка цени България, като приятел, стратегически партньор и съюзник и иска да задълбочи сътрудничеството си със страната ни, подчерта помощник държавният секретар Матю Бойс - ръководител на американската делегация. ", "date": "2020.01.08", "title": "Борисов: Ще искаме от САЩ по-изгодни цени на втечнения природен газ за България (ВИДЕО)"}
{"url": "http://epicenter.bg/article/Yavor-Bozhankov--Blagodarenie-na-nashiya-vot-na-nedoverie--vsichki-institutsii-se-aktiviziraha/203309/2/0", "text": "\"Екологичната криза е налице и ние реагираме. За съжаление тя не е само в Перник, а в цяла България - има много населени места, в които или хората нямат вода, или тя е негодна за пиене\". Това заяви Явор Божанков, народен представител от ПГ \"БСП за България\", пред БСТВ.   Той добави, че проблемът с изгарянето на отпадъци също е много голям. Има внос на боклук от трети страни и такъв с криминален произход. \"През 2018 г. в България е внесен боклук, в чийто внос е замесена италианската мафия. Този боклук е открит едва 2 години по-късно с помощта на медиите в Плевен. Това показва невъзможност на българската държава да контролира този процес\", обясни народният представител.  Явор Божанков обясни, че в България не се изгаря само вносен боклук, а и боклук с вътрешен за страната произход. \"Изгарят се масово гуми, масла, кабели, макар че българският гражданин плаща за тяхното рециклиране чрез продуктови такси. Къде отиват тези средства?\", пита депутатът. Според него системата за рециклиране в България не функционира и трябва да изгарянето на боклук да се направи икономически нелогично като се въведат поощрения за рециклиране.  Според Божанков управляващите не са взели адекватни мерки по въпроса с мръсния въздух: \"Доказано е, че България е от държавите с най-мръсен въздух - замърсяването с фини прахови частици в големите градове е в пъти над нормата. Българите живеят най-малко в Европа - една от причините е тази. Тези три основания - въздух, вода, отпадъци - са достатъчни да поискаме вот на недоверие. Работа на една опозиция е да бъде при проблемите на хората, а проблемите в екологичния сектор са огромни\", каза Божанков.   По думите на депутата от левицата БСП ще направи консултации с всички политически сили извън ГЕРБ за вота на недоверие. \"Министерството на околната среда е наясно какво се случва. В нашите мотиви ще го изложим\", добави Божанков. \"През последните две години в парламентарната комисия по околна среда и водите се обсъждат основно бизнес теми, а не екологични. Едва през последните месеци проявиха активност . Благодарение на нашия вот на недоверие, всички институции се активизираха - това са първите плодове на нашия труд\", отбеляза Божанков. Той обяви, че освен да търси отговорност, БСП ще предложи и ясна стратегия за решаване на тези екологични проблеми.  ", "date": "2020.01.08", "title": "Явор Божанков: Благодарение на нашия вот на недоверие, всички институции се активизираха!"}
{"url": "http://epicenter.bg/article/Radev-izrazi-saboleznovaniya-na-Zelenskiy-za-zhertvite-na-samoletnata-katastrofa/203320/2/0", "text": "Държавният глава Румен Радев изпрати днес съболезнователно писмо до своя украински колега президента Володимир Зеленский по повод самолетната катастрофа край Техеран, довела до многобройни човешки жертви. Това съобщиха от прессекретариата на държавния глава. В писмото си българският президент изказва съпричастност към болката на опечалените семейства. \"От мое име и от името на българския народ изразявам искрени съболезнования към Вас, към приятелския украински народ и към близките на жертвите в трагичния инцидент\", заявява в писмото си Румен Радев.", "date": "2020.01.08", "title": "Радев изрази съболезнования на Зеленский за жертвите на самолетната катастрофа"}
{"url": "http://epicenter.bg/article/Radev-svikva-KSNS-zaradi-krizata-v-Blizkiya-Iztok/203321/2/0", "text": "На 9 януари от 10.00 часа на „Дондуков“ 2 президентът Румен Радев свиква заседание на Консултативния съвет за национална сигурност на тема „Възможни рискове и заплахи за националната сигурност в контекста на усложнената среда на сигурност в Близкия изток“. Това съобщиха от прессекретариата на държавния глава.   По закон в заседанията на КСНС участват премиерът и шефовете на спецслужбите и разузнаването, министри, както и лидерите на парламентарните групи или техни заместници.   Последното заседание на консултативния съвет бе на 8 април 2019 г. по съвсем друга тема - корупцията повисоките етажи на властта. Непосредствена причина за него бе \"Апартаментгейт\". В заседанито тогава проличаха различията между държавния глава и изпълнителната власт и то приключи без общо становище.   \"Предложих проект на становище. Това становище не се прие. Разминаванията са основно във въпросите какви са измеренията в корупцията във висшите публични длъжности, доколко ефективна е тя и предложенията за решение\", заяви президентът Румен Радев след КСНС.  ", "date": "2020.01.08", "title": "Радев свиква КСНС заради кризата в Близкия Изток!"}
{"url": "http://epicenter.bg/article/Vodata-na-Pernik---lazhite--zasneti-ot-satelit-/203322/2/0", "text": "През последните дни министърът на околната среда и водите Нено Димов не спира да обяснява, че той и неговото министерство нямали никаква вина за водната криза в Перник. Сателитните снимки по проекта “Коперник”, както и данните от дневника на язовир \"Студена\", доказват само едно: още през август водната криза се е задала зад ъгъла. Министърът, който по закон управлява водите в България, не е реагирал. Три месеца бездействие на властта доведе хуманитарната криза на Перник. Това става ясно от разследване на Валя Ахчиева, публикувано в  .    Едни кадри, заснети с дрон, бяха показани стотици пъти през последния месец. Напукана земя, която всъщност е… дъно на язовир.    Сушата в язовир “Судена” край Перник поставя хората от региона на нечовешко изпитание и в условия на хуманитарна криза. Тя се превърна в едно от емблематичните събития на 2019-та. Но, емблематично за какво? За опасен климатичен феномен или за опасно безхаберие на властите?    В Пернишкия регион чешмите вече са пресъхнали. Въведен е непосилен воден режим. Започнаха протести. Хората обвиняват държавата в безстопанственост, а властта се оправдава със сушата. Появи се и версия за източване на язовира заради италианските водолази и ремонта на стените му по европейски проект. Уволнен бе само шефът на ВиК Перник. “Жегата” не достигна до високите етажи на отговорните две министерства – МОСВ и МРРБ. Прокуратурата все още разследва случая и нейните преписки пътуват между Перник и София. А над хората надвисват нови опасности – епидемии и зарази.    Случката все повече прилича на търсене на необходимия виновник. Вместо да се анализират ден по ден действията на тези, които по закон отговарят за управлението на водите в България.    Скандалът с хуманитарната криза в Перник се разрази едва през миналия месец ноември. Тогава, когато беше късно за всичко. А всъщност, в социалните медии още от месец август се въртят клипчета с известните кадри, заснети с дрон. Те показват, какво се е случило постепенно с водата на язовир “Студена” през последните четири месеца. Изчезва. Стопява се. Водната шир се превръща в напукана земя. Но никой в министерствата на Нено Димов и на Петя Аврамова не е забелязал това.      ", "date": "2020.01.08", "title": "Водата на Перник – лъжите, заснети от сателит "}
{"url": "http://epicenter.bg/article/Napregnat-den-za-Borisov---sreshta-s-delegatsiyata-na-SASht--zasedanie-na-MS-i-vizita-v-Istanbul-/203324/2/0", "text": "Изключително напрегната е днешната програма на премиера Бойко Борисов. В 9 ч. сутринта той откри заедно с посланик Херо Мустафа стратегическата среща за диалог между САЩ и България. На пет сесии днес американската и българската делегации ще разговярат по всички стратегически теми.    \"Решихме България и САЩ да имат геостратегическо сътрудничество. Защото това е важно, както за България, така и за региона, така и за САЩ\", подчерта премиерът при откриването на форума.    Малко след 10 ч. Борисов ръководи и заседанието на Министерски съвет. На него беше взето стратегическото решение „Булгартрансгаз“ ЕАД да придобие 20% от капитала на проектната компания „Газтрейд“ С.А., която изгражда терминала за втечнен природен газ край Александруполис.    С друго решение на министрите ще бъде открита сметка във Федералната резервна банка на Ню Йорк във връзка с изпълнението на договорите за придобиване на нов тип боен самолет. Предстои откриване на сметка на името на МО на България във Федералната резервна банка (Federal Reserve Bank), на която да бъдат преведени тези средства. В този процес съдействие на Министерството на отбраната ще оказват МФ и БНБ.    В 12,15 ч. премиерът Борисов вече беше в самолета, който излетя за Истанбул за официалната церемония по откриването на газопровода „Турски поток“.    Тя трябва да започне в 14 ч. българско време и ще се ръководи лично от президента Реджеп Тайип Ердоган, който е поканил персонално и високопоставените си гости - българския премиер Бойко Борисов, руския президент Владимир Путин и сръбския държавен глава Александър Вучич.    Очаква се церемонията да приключи около 15,35 ч., след което участниците ще направят семейна снимка.    В българската делегация ще бъдат министърът на финансите Владислав Горанов, министърът на енергетиката Теменужка Петкова и изпълнителният директор и член на УС на „Булгартрансгаз“ ЕАД Владимир Малинов.    Следва двустранна среща на министър-председателя Бойко Борисов и президента на Турция Реджеп Тайип Ердоган. Според турски медии Ердоган е поканил Борисов и на срещата си с Владимир Путин.    След това българската делегация ще отлети обратно за София.  ", "date": "2020.01.08", "title": "Напрегнат ден за Борисов - среща с делегацията на САЩ, заседание на кабинета и визита в Истанбул "}
{"url": "http://epicenter.bg/article/Pravitelstvoto-otkriva-smetka-v-amerikanska-banka-po-sdelkata-za-noviya-boen-samolet/203325/2/0", "text": "Ще бъде открита сметка във Федералната резервна банка на Ню Йорк във връзка с изпълнението на договорите за придобиване на нов тип боен самолет. Това съобщи пресцентърът на Министерския съвет след правителственото заседание днес сутринта.   \"Министерският съвет на Република България прие решение, с което потвърди настоящата редакция на следните три документи: проект на Договор за създаване на сметка, проекта на Споразумение относно някои сметки, свързани с чуждестранно финансиране на продажби за военни цели и проект на писмо за откриване на сметка във Федералната резервна банка на Ню Йорк\", се казва в съобщението от \"Дондуков\" 1.   В документа се посочва още\" \"Условията на програмата на САЩ за чуждестранни продажби за военни цели (FMS) дават възможност след превеждане от Министерството на отбраната по сметка на правителството на САЩ на сумите за изпълнение на договорите за придобиване на нов тип боен самолет част от тях да се депозират и инвестират чрез банкови и инвестиционни сметки във Федералната резервна банка (Federal Reserve Bank) за осигуряване на доходност от тези средства в полза на българската държава. Процесът на откриване на сметките и прехвърлянето на средства отнема обичайно около 6 месеца. Реализирането на тази възможност изисква сключване на споразумение между Министерството на отбраната, Агенцията на САЩ за сътрудничество в областта на отбраната и сигурността и Федералната резервна банка (Federal Reserve Bank). Стандартно средствата се инвестират в овърнайт депозити и нискорискови краткосрочни федерални съкровищни бонове (treasury bills) с различна срочност.  Предстои откриване на сметка на името на МО на България във Федералната резервна банка (Federal Reserve Bank), на която да бъдат преведени тези средства. В този процес съдействие на Министерството на отбраната ще оказват МФ и БНБ. При евентуално реализиране на описаната възможност би могло да се очаква държавата да реализира приходи от инвестиране с нетна доходност до около 1,5 на сто, ако няма съществени промени на текущите пазарни условия.  Мотивите за това отговарят на интересите на външната политика и национална сигурност на Република България, както в региона, така и в съюзен формат. \"  ", "date": "2020.01.08", "title": "Правителството открива сметка в американска банка по сделката за новия боен самолет"}
{"url": "http://epicenter.bg/article/Pravitelstvoto-prie-mehanizam-za-nauchni-konsultatsii-ot-BAN-/203327/2/0", "text": "Ето решенията на Министерския съвет на редовното му заседание днес:                                                                                ", "date": "2020.01.08", "title": "Правителството прие механизъм за научни консултации от БАН "}
{"url": "http://epicenter.bg/article/Karakachanov--Vazrastta-za-postapvane-v-armiyata-shte-se-vdigne--iziskvaniyata-ne/203328/2/0", "text": "Възрастта за постъпване в армията ще се вдигне, но изискванията към постъпващите няма да с променят, каза пред журналисти в МС вицепремиерът и министърът на отбраната Красимир Каракачанов, съобщи БТА. Ще се вдигне възрастта, на която можеш да постъпиш в армията - сега тя е 28 години, но има случаи които млади хора на 30 и повече години желаят да постъпя на служба и затова слагаме горна граница 40 години. Промяната не отменя медицинските прегледи и изискванията за физическа подготовка, каквито са за един 28-годишен човек, каза министърът. Случва се млад човек на 28 години да подпише договор за три години служба и след това да напусне. Защо човек в добра физическа подготовка да не може да служи в армията на по-голяма възраст, попита министърът. Има длъжности - шофьори, готвачи и много други, за които не е необходимо да си на 29 години, за да ги работиш, посочи министърът. Ако има ситуация, хората които са в резерва, също ще се наложи да влязат в бой.   Преди Коледа произведох в чин лейтенант Кубрат Пулев, вижте в каква форма е, ако искате да се разходим по софийските улици, за да видим дали 20- 25-годишни са в по-добра форма, каза Каракачанов. Просто се вдига горната граница - ако постъпиш на 35 години, имаш 10-12 години, през които можеш да служиш в армията, уточни той.    Министърът посочи, че следващата седмица предложението за вдигане на горната възраст за служба в армията ще влезе в Министерския съвет.    Тази и следваща година осем генерали и висши офицери навършат досегашната пределна възраст за служба. При тази демографска ситуация и с най-ниската пределна възраст за служба в НАТО трябва да дадем възможност на хората да служат още три години. Така уменията им ще има бъдат използвани, защото сега един млад човек на 56 години напуска армията, например със звание генерал.   В другите НАТО-вски държави те могат да служат до 60 години. Но това ще се отнася за тези, които не са упражнили правото си на пенсия. Ако са упражнили правото си на пенсия, се дава възможност на прекия им началник да направи предложение до министъра на отбраната и той има право да ги държа на служба до три години.   Има напрежение между тези, които получават заплата и други, които сега в армията получават и пенсия, и заплата. Не е редно, според мен, да получаваш и пенсия, и заплата и да даваш пример на своите подчинени, тази практика трябва да приключи, каза Каракачанов.", "date": "2020.01.08", "title": "Каракачанов: Възрастта за постъпване в армията ще се вдигне, изискванията - не"}
{"url": "http://epicenter.bg/article/Putin-katsna-v-Istanbul--Chaka-Borisov-i-Vuchich/203274/7/0", "text": ", след като денят му – Рождество Христово започна с литургия в храм в Санкт Петербург, а след това изненадващо отлетя за Дамаск за среща с президента Башар Асад, който пък го заведе на гроба на Йоан Кръстител.     След пристигането му в Истанбул преговори не е имало, официалната част започвна днес сутринта, заяви прессекретарят на руския ппрезидент Дмитрий Песков. По думите му преговорите ще са на тема Сирия и Либия.   , заяви прессекретарят на Ердоган Ибрахим Калин. Нашият регион се умори от постоянни сблъсъци, от вмешателство на външни сили. С тъга отбелязваме, че отношенията между Иран и САЩ се обострят и призоваваме всички за сваляне на напрежението, заяви още Калин, цитиран от РИА Новости.   Той припомни, че утре за церемонията са поканени и президента на Сърбия Алексендър Вучич, както и българският премиер Бойко Борисов. Ердоган ще проведе двустранни разговори с тях.   Церемонията по пускането в експлоатация на газопровода „Турски поток“, който ще пренася руски природен газ по дъното на Черно море през Турция до Европа, ще се състои в Конгресния център Халич на брега на Златния рог.       \"Тръбата \"Турски поток-1\" превръща Турция в директен купувач на руския газ, което ще премахне евентуалните рискове, каквито може да се появят при транзитиране. След окончателното приключване на проекта (предвидено е той да се осъществи на три етапа) снабдяването с природен газ на Турция ще бъде гарантирано дори в случаи на евентуална дестабилизация в района\", посочват турските експерти.    \"Нашите очаквания са, че пускането в експлоатация на \"Турски поток\" ще активизира газовия пазар през 2020 г.,\" заяви Елиф Дюшмез Тек, експерт в консултантската компания Делойт (Deloitte) Турция. По думите й финализирането на споразуменията по интерконекторите за взаимосвързване с мрежите на България и Гърция ще засили търговията на Турция с европейските пазари на природен газ.   Турските медии съобщават, че Ердоган и Путин ще обсъдят и обстановката в региона на фона на ескалацията на напрежението след ликвидирането с американски въздушен удар на иранския генерал Касем Сулеймани в Багдад.     Известно е, че руски и сирийски правителствени военни сили атакуват последните бунтовнически укрепления в района. В последните седмици се съобщава за стотици жертви, много от които цивилни.   ", "date": "2020.01.08", "title": "Путин кацна в Истанбул. Чака Борисов и Вучич"}
{"url": "http://epicenter.bg/article/Iran-s-otveten-udar-sreshtu-SASht--Raketi-udariha-voennovazdushnata-baza--quot-Ayn-al-Asad-quot--v-Irak/203277/7/0", "text": "\r\n \r\n   \r\n Държавната телевизия на Иран потвърди, че атаката е отмъщение за убийството на Касем Солеймани. \r\n   \r\n \r\n   \r\n \"Айн ал Асад\" е военновъздушна база в западната иракска провинция Анбар. Ливанската телевизия \"Ал-Маядин\" съобщава, че е унищожен един американски самолет. \r\n   \r\n Засега не е ясно дали има пострадали при атаката и какви други материални щети са нанесени. \r\n   \r\n \r\n   \r\n \"Иран предприе пропорционални мерки за самоотбрана по силата на Член 51 от Устава на ООН, атакувайки база, от която бе извършено подло въоръжено нападение\", каза още Зариф. \r\n   \r\n  предаде ДПА. Ракетният обстрел по базата, в която са разположени сили на САЩ, бе \"пълен успех\", каза революционната гвардия. \r\n   \r\n \"В течение сме на информациите за атаки срещу американски обекти в Ирак. Президентът бе информиран, следи ситуацията отблизо и се съвещава с екипа си по националната сигурност\", каза говорителката на Белия дом Стефани Гришам. \r\n   \r\n Малко по-късно президентът на САЩ Доналд Тръмп заяви, че се прави оценка на щетите и се проверява дали има пострадали при иранското ракетно нападение срещу две иракски бази, предаде Ройтерс. \r\n   \r\n \r\n   \r\n Иран е изстрелял повече от дузина балистични ракети от своя територия по най-малко две иракски военни бази, използвани от предвожданата от САЩ коалиция, потвърди Пентагонът. \r\n   \r\n Според първоначалните информации има пострадали иракчани. Твърди се, че американските военни не са пострадали от нападението.  \r\n Говорителят на Камарата на представителите Нанси Пелоси посочи, че трябва да се работи да се гарантира безопасността на военнослужещите. Пелоси също призова “да се прекратят ненужните провокации от Администрацията” и настоя Иран да спре насилието. \r\n   \r\n \r\n От Белия Дом казаха, че президентът е информиран, следи ситуацията отблизо и е в консултации с екипа си по национална сигурност. \r\n   \r\n Служители от администрацията на президента Барак Обама коментираха в Туитър, цитирани от Вашингтон Поуст, че мащабът на нападението на Иран в сряда няма да е оправдание за ответен военен удар от САЩ.  \r\n \r\n   \r\n   \r\n", "date": "2020.01.08", "title": "Иран с ответен удар срещу САЩ: Ракети унищожиха военновъздушната база \"Айн ал Асад\" в Ирак"}
{"url": "http://epicenter.bg/article/EK-zasedava-izvanredno-za-situatsiyata-v-Blizkiya-Iztok/203278/7/0", "text": "Еврокомисарите ще обсъдят днес на на извънредно заседание в Брюксел ситуацията в Близкия Изток.    Върховният представител за външната политика и сигурността Жозеп Борел ще информира за последните събития в региона.    Комисарите ще разгледат рисковете в областите от европейски интерес, по думите на говорителя на Еврокомисията Ерик Мамер такива сфери са транспортът и енергетиката.    В изявление от прессекретариата на Комисията се потвърждава, че Борел ще свика среща и външните министри от съюза, за да бъдат активирани всички дипломатически канали при нарастващото напрежение в региона. Тази среща се очаква в петък.    Безпокойството се засилва от изявленията от страна на Иран, че повече няма да изпълнява ангажиментите си по ядрената сделка.  ", "date": "2020.01.08", "title": "ЕК заседава извънредно за ситуацията в Близкия Изток"}
{"url": "http://epicenter.bg/article/Kakva-e-moshtta-na-iranskata-armiya--/203296/7/0", "text": "Иран атакува американски бази в Ирак, след като Ислямската република се закани да отмъсти за убития от САЩ генерал Касем Сулеймани.    Би Би Си изчислява каква е мощта на иранската армия.    По данни на базирания във Великобритания Международен институт за стратегически изследвания активният персонал във въоръжените сили на страната е 523 000 души в различни военни роли.    Тази бройка включва 350 000 бойци редовна армия и поне 150 000 в Корпуса на гвардейците на ислямската революция. Той разполага и с още 20 000 души военноморски сили. Тази група оперира с въоръжени плавателни съдове в Ормузкия проток – място на няколко инцидента с чуждестранни танкери през 2019 г.    Корпусът контролира и бойната единица Басидж – доброволческа част, която е помагала за потушаване на вътрешното напрежение. Тази единици може потенциално да мобилизира стотици хиляди души персонал.    Корпусът на гвардейците на ислямската революция е създаден преди 40 години за защита на ислямската система в Иран и се е превърнал в мощна военна, политическа и икономическа сила.    Въпреки че има по-малко бойци от редовната армия, той е смятан за най-авторитетната военна сила в Иран.    Иранските ракетни способности са ключова част от военната му сила с оглед на сравнителната липса на въздушна мощ в сравнение с противници като Израел и Саудитска Арабия.    По данни на Пентагона иранските ракетни сили са най-големите в Близкия изток и се състоят от много ракети с малък и среден обсег. Американските военни смятат, че Техеран тества и космическа технология с цел създаване на междуконтинентални ракети.    Но тази програма бе преустановена с ядрената сделка със световните сили през 2015 г.    Иран няма програма за ядрено оръжие и по-рано е казвал, че не иска такава. Но има много от елементите, както и познания в тази насока.     ", "date": "2020.01.08", "title": "Каква е мощта на иранската армия? "}
{"url": "http://epicenter.bg/article/Zemetresenie-udrya-Iran-22-minuti-predi-samoletnata-katastrofa--Oshte-edno-stava-sled-neya-/203303/7/0", "text": "Сполетеният от самолетна катастрофа със 176 жертви Иран е бил ударен от две земетресения тази сутрин.    Първото става 22 минути, преди току-що излетелият от летището в Техеран украински Боинг 737-800 да изчезне от радарите в 6:12 ч. местно време. То е с магнитуд 4.9 по скалата на Рихтер, а епицентърът му е далеч от столицата - на 124 км югозападно от град Шираз в Южен Иран, показват данните на Европейския средиземноморски сеизмологичен център.    Второто е регистрирано в 6:49 ч. местно време и е с магнитуд 4.5. Епицентърът е в същия район - на 135 км югозападно от Шираз.    Към този час няма информация за пострадали и материални щети.    През последните дни Иран се превърна в мястото на опасно и бързо ескалиращо напрежение. Убийството на втория най-влиятелен човек в държавата по заповед на американския президент Доналд Тръмп - ген. Касем Сюлеймани - доведе до взаимни заплахи на най-високо политическо ниво и удари. След убийството Иран заплаши САЩ с жесток ответен удар, а Тръмп обяви, че се е прицелил в 52 ирански обекта, включително важни за културата на страната. Тази нощ - ден след погребението на Сюлеймани - Иран изстреля ракети по американска база в Ирак.", "date": "2020.01.08", "title": "Земетресение удря Иран 22 минути преди самолетната катастрофа. Още едно става след нея "}
{"url": "http://epicenter.bg/article/Trima-prezidenti-i-edin-premier-davat-start-ot--quot-Zlatniya-rog-quot--na-gazoprovoda--Turski-potok--/203273/2/0", "text": "Трима президенти и един премиер дават старт на  газопровода „Турски поток“ на 8 януари 2020 година в Истанбул.    който ще отвежда руското синьо гориво под водите на Черно море, през Турция, България и Сърбия до разпределителен хъб край Виена, а от там до Централна Европа.    Церемонията ще се ръководи лично от президента Ердоган, който е поканил персонално и високопоставените си гости. Според турски медии Ердоган е поканил Борисов и на срещата му с Путин.  Дължината му е 180 км. Морската част е с дължина 910 км. Газът се подава от компресорната станция  от руския град Анапа до Къйъкьой, където тръбите излизат на турския бряг. Капацитетът му е 15,75 милиарда кубически метра годишно.      до Централна Европа.  Очаква се то да бъде завършено до края на месец май, като обеща преди няколко дни премиерът Борисов.   „Турски поток“ смени замразения през декември 2014 г. „Южен поток“. Ердоган е подготвил специален подарък за руския президент Владимир Путин, който ще му връчи веднага след церемонията по откриване на газопровода – фототипно издание с повече от 100 000 документи от Османските архиви. Документите са свързани с руско-турските отношения, а изданието е с лично написано от Ердоган посвещение за руския президент Владимир Путин. Чрез \"Турски поток\" България ще получава природен газ от Русия през Турция и няма да използва пътищата за доставка през Украйна и Румъния.    Това ще спести на България транзитни такси в размер на 35 милиона евро годишно, които до този момент държавата е плащала на Румъния. По този начин цената на газа в България би могла да се понижи с 5 процента, смята енергийният министър Теменужка Петкова.       По думите на изпълнителния директор на “Булгартрансгаз” Владимир Малинов, България е изградила 11-километрова връзка между националната си газопреносна мрежа и руския газопровод “Турски поток” на границата с Турция и е в готовност да поеме притока на газ.      \"Турски поток\", подобно на планирания газопровод \"Северен поток 2\", предизвиква ожесточени спорове в международен план. \"Северен поток 2\" предвижда руският газ да бъде транспортиран през Балтийско море до Германия.    САЩ наскоро наложиха санкции на всички компании, участващи в някой от двата проекта. Вашингтон оправда наказателните мерки с това, че така защитава интересите на Украйна като транзитна страна.    България обаче има други съображения. Българското правителство е убедило, по думите на премиера Борисов, американския президент, че газопровода през България е \"Балкански поток\" и през него няма да минава само руско гориво. Така София се надява, че няма да й бъдат наложени американските санкции върху трълите с руско гориво.   “ е с капацитет 13,9 милиона кубически метра годишно. Най-ранна дата за завършване, финансиране, изграждане и въвеждане в експлоатация на газопровода България-Сърбия е в периода 2022-23. , максималното използване на капацитета на „Турски поток“ от 31,5 млрд. куб. м. ще бъде възможно до края на 2022 г.. чрез изграждането на капацитет от втори нит през България и Сърбия, проправяйки пътя на руския газ към Унгария. Повишената регионална взаимосвързаност може дори да улесни стесняването на разликите в цените. \" , но Турция едва ли ще има много контрол над него, тъй като морската част на газопровода ще бъде контролирана от Русия, а Турция ще има само частичен контрол над морския участък на „Турски поток-2“. Турските договори за внос включват забрана на местните компании да пренасят газ на други пазари.  Това означава, че на турските компании няма да бъде разрешено да препродават газ на други пазари в региона, дори ако турският вътрешен пазар се радва на свръхпредлагане\". . При този сценарий Русия ще положи усилия да гарантира сигурността в търсенето на доставките на газ.   В делегацията в Истанбул, водена от премиера Бойко Борисов, ще бъдат министърът на финансите Владислав Горанов, министърът на енергетиката Теменужка Петкова и изпълнителния т  директор и член на УС на „Булгартрансгаз“ ЕАД Владимир Малинов.   В руската делегация е и шефът на \"Газпром\" Алексей Милер.  ", "date": "2020.01.08", "title": "Трима президенти и един премиер дават старт от \"Златния рог\" на  газопровода „Турски поток“ "}
{"url": "http://epicenter.bg/article/Startat-na--quot-Turski-potok-quot--shte-bade-daden-ot-edna-ot-nay-modernite-sgradi-v-Istanbul/203275/2/0", "text": "\r\n \r\n Халич Конгрес Меркези - нова сграда, е едно от най-красивите места в старата имперска столица - Истанбул. \r\n \r\n научи \r\n   \r\n \"През 2014 година към нашия екип се обърнаха турски инвеститори с намерението да реализират нова сграда, част от вече изграден комплес, която освен да допълва функционално комплекса, да осъществява нови функции\", разказват проектантите. \r\n   \r\n   \r\n Въпросния комплекс има изграден голям конферентен център на мястото на старите казарми в Истанбул, но съществува необходимостта да се отговори на две нови функционални предизвикателства - \r\n   \r\n Така собствениците на конгресния център стигат до извода че им трябва нова сграда, с цел домакинство на различни изложения, концерти и други мероприятия, позволяваща разделяне на пространствата и даваща възможност да се събират хората след конференция или представление. \r\n   \r\n \"Изправихме се пред предизвикателството да направим нова сграда, модерна в духа на Светска Турция, но същевременно осъществяваща препратка към великото минало на Османската империя. Поставихме пред себе си задачата да се запознаем с бита и традициите на турците, както от миналото и настоящето, така и да си поставим въпроса какви ще са те в бъдещето\", споделят българските архитекти. \r\n   \r\n Постигнатото решение дава възможност за ползване на пространството за изложби и експо и неговото делене на отделни по малки зали удовлетворяващи нуждите на ползвателите. Същевременно може да се ползва за рекреация, концерти и огромна банкетна или бална зала. \r\n   \r\n Образът на сградата, разположена на поречието на Златният рог, е вдъхновен от образите на Въртящите се Дервиши, визуално проявление на едно от най-висшето направления на исляма - суфизма, известно с поезията на учителя Руми. \r\n   \r\n В структурите на стъклената фасада са ползвани принципни конструктивни решения “заети” от принципа на изграждане на арабските арки и елементи от украсата на гробниците на султаните в Бурса - старата столица на Империята. \r\n   \r\n Модерната интерпретация на завихрения класическия образ на Въртящите се дервиши, в граничната зона между земята и водата, в средата и контекста на една от най-древните столици, се стреми към достигането до тази отделеност, която дервишите постигат посредством въртенето, превръщайки се в център на Вселената. \r\n", "date": "2020.01.08", "title": "Стартът на \"Турски поток\" ще бъде даден от една от най-модерните сгради в Истанбул"}
{"url": "http://epicenter.bg/article/Nyama-danni-za-postradali-balgarski-grazhdani-pri-katastrofata-na-ukrainskiya-patnicheski-samolet-v-Iran/203280/2/0", "text": "Няма данни за пострадали български граждани при катастрофата на украинския пътнически самолет в Иран. Това съобщиха от пресцентъра на Министерството на външните работи. Към 7.30 часа българско време няма данни за пострадали български граждани при катастрофата на украински пътнически самолет в Техеран, Иран. Пътническият \"Боинг 737\" на украинските авиолинии със 180 души на борда катастрофира след излитането си от летище \"Имам Хомейни\" в Техеран. Посолството ни в Техеран следи ситуацията и е готово да оказва съдействие при необходимост.", "date": "2020.01.08", "title": "Няма данни за пострадали български граждани при катастрофата на украинския пътнически самолет в Иран"}
{"url": "http://epicenter.bg/article/Hora-ot-Prelom--Prez-poslednite-5-mesetsa-sme-na-voden-rezhim/203281/2/0", "text": "В ловешкото село Прелом има драстичен воден режим. За това сигнализират местните хора. Те са категорични, че живеят по този начин вече пет месеца, като през последния нямат вода по пет дни, информира БТВ.    Хората разказват, че проблемът е от много години. По думите им обаче вече не може да живеят по този начин, тъй като все повече дни стоят без вода.    „Изворите са почти пресъхнали и това е от много години. Осигурена е водоноска, от която хората си наливат вода“, обясни Васко Панков, кметски наместник.    „Проблемът идва основно от водоизточниците, които от години насам постоянно пресъхват. Тази година засушаването е най-сериозно“, каза Христо Семков от ВиК-Ловеч    По думите му решението е нов водоизточник и подмяна на водопроводната мрежа. Това обаче е свързано с много средства. Подмяната ще струва средно около 60 000 лв. на човек.    „Това не е задължение на ВиК дружеството. Средствата, които трябва, са страшно много и ние нямаме такива възможности“, допълни Семков.    „Търси се решение на проблема. С него са запознати почти всички институции, проведени са срещи с областния управител и кмета на общината. Общината със собствени средства няма как осигури ремонта“, каза от своя страна зам.-кметът на Община Ловеч Цветан Георгиев. ", "date": "2020.01.08", "title": "Хора от Прелом: През последните 5 месеца сме на воден режим"}
{"url": "http://epicenter.bg/article/Prof--Oleg-Asenov--Patnata-infrastruktura-tryabva-chas-po-skoro-tol-sistemata-da-bade-vavedena-/203282/2/0", "text": "Тол системата е в режим на активна техническа експлоатация, на практика в момента се вървят последните стъпки. Пътната инфраструктура има нужда час по-скоро тол системата да бъде въведена, за да може да се създаде един ефективен модел на финансиране. Това каза проф. Олег Асенов, член на УС на Агенция „Пътна инфраструктура“ в интервю за предаването „Тази сутрин“ по БТВ. Той допълни, че в най-скоро време се очаква тол системата да заработи. „Работим по определените параметри на старта на системата“, допълни той. „Протестът на превозвачите дава възможност за търсена и до края на седмицата за още по-активен на диалог в различни форми и формати, за да намерим еволюция и сближение на позициите. Пътната инфраструктура има нужда от консенсус и финансиране, от компромиси вече няма нужда, защото тя трябва да се развива“, посочи още проф. Асенов. „От пролетта насам диалогът с превозвачите е активен, аз лично съм участвал във всички формати и срещи, които се провеждат. На базата на този диалог ние постигнахме съществен напредък. Вече два дни говоря как 40% е редуцирана платената пътна мрежа. Как сме намалили до 50% съвместно с тях и по тяхна препоръка тарифите. Как беше преструктурирана тарифата за автобусите, бяха разделени под 12 тона, над 12 тона. Това са стъпки, които са направени в посока намиране и търсене на консенсус“, обясни още той. По думите му това са стъпки направени съобразявайки се с превозвачите и чувайки техните мнения, предложения и становища. „Цените са намалени на половина от това, което беше предвидено в самото начало. На 5 декември съвместно със Световната банка направихме нов анализ на базата на новото редуцирано покритие и редуцираните тарифи за влиянието на въвеждането на тол системата върху потребителските стоки, както и върху цените на билетите за автобусния транспорт. Там бяха представени превозвачите, методиката си, данните, всички наши аргументи. Съвсем прозрачно, спокойно и в публичен формат, за да могат те да бъдат чути, анализирани и разбрани“, каза още проф. Асенов. „Според мен през диалога трябва да се търтят допирни точки и инструменти, които са възможни. От една страна под някаква форма исканията на превозвачите да бъдат чути. От друга страна да постигнем такъв модел на финансиране, който да има смисъл във въвеждането и правенето на тази реформа“, допълни още членът на УС на АПИ. Проф. Асенов отбеляза, че към момента България е с най-ниските тарифи в европейски план. „Само в Полша за някои категории има по-ниски тарифи. Пренасяне на практики от други държави не са полезни за нашата пътна инфраструктура, която има специфика. Пътищата в България са построени да минават през населени места. От първокласната пътна мрежа 21% са в урбанизирани територии, които не могат да бъдат таксувани. Това е специфично за България“, посочи още той. „По тази причина трябва да е сходно с държави, които имат сходна пътна инфраструктура, като например Унгария. При 93 000 км площ на Унгария, тя има 6 500 км платена пътна мрежа. В България при 111 000 км ние сме на 6 000 км“, уточни проф. Олег Асенов.", "date": "2020.01.08", "title": "Проф. Олег Асенов: Тол системата трябва час по-скоро да бъде въведена!"}
{"url": "http://epicenter.bg/article/Kal-teche-ot-cheshmite-v-Botevgrad/203283/2/0", "text": "  Хората в Ботевград и околните села вече са свикнали с пресъхналите чешми. Ако в домовете им има вода, но тя тече кална и абсолютно негодна за пиене. Опашките за вода пред градските чешми са обичайната гледка в Ботевград.        ВиК – мрежата в Ботевград е надупчена незаконно като сирене, а стопанисването на водата на града от язовир “Бебреш” от поне 10 години е безконтролно. За това алармира в свои разследвания още преди месеци екип на “Труд”.    Фактите са категорични – кметските управи в Ботевград до този момент са гледали само своите мандати, но никой от управниците в града не е решил грандиозния проблем с питейната вода на хората от общината. Водите на Ботевград изтичат през изгнилите тръби направо в земята, а цялата инфраструктура е в плачевно състояние, защото не е сменяна от десетки години. Загубите надхвърлят 70 процента по цялото трасе.    Специализираната прокуратура се самосезира от публикации в медиите и изявления на кмета на Ботевград Иван Гавалюгов за потенциална скорошна водна криза в града. Според изложените в публикациите данни, при сегашните налични водни количества от полезния обем на язовир “Бебреш”, който е основен водоизточник на Ботевград и сегашния приток и отток, вода за питейно-битово снабдяване на града ще има за още около 6 седмици. Останалите налични водоизточници не могат да задоволят нуждите на ботевградчани. Според кмета Иван Гавалюгов причина за потенциалната водна криза в града е не само остарялата ВиК мрежа, но и действащата от 2014 г. частна ВЕЦ “Бебреш”.    Твърде любопитни, а на моменти и странни са обясненията на градоначалника по време на предния му мандат за перманентната криза с водата в Ботевград. Ако се съди по изказванията на Гавалюгов от последните близо 5 години, причините се крият “от чиновнически саботаж на водните проекти в министерствата, до липсата на дъжд”.    Предшественикът на Гавалюгов – Георги Георгиев, също неглижира големите водни проблеми на общината. Неговата теза била “да не се заравят пари в земята”, а да се строят големи и видими сгради. “Грижата” за водоснабдяването на община Ботевград се изявила тогава в построяването на няколко стубленски чешмички и на няколко и до сега неработещи пречиствателни станции. Въпреки изричното условие водата от язовир “Бебреш” да минава през пречиствателна станция “Чеканица”, за да могат хората да я употребяват за битови нужди, тя не работи.    В поредица от разследвания “Труд” показа истината за безводието в Ботевград.        Гавалюгов започна поредния си мандат с лек фалстарт, тъй като след местните избори през октомври срещу него имаше искане за отстраняване по сигнал от 2015 година за конфликт на интереси. Все пак Гавалюгов запази поста си след двучасово заседание, на което с 4 гласа “За” и 9 гласа “Против” ОИК реши, че няма основание за отстраняването му. По време на дебатите в залата не бяха допуснати медии.    А веднага след това Гавалюгов свиква градски митинг. И понеже знае, че регулярният проблем с водоснабдяването веднага ще му се сложи на кметското бюро обвинява за сухите чешми неработещ МВЕЦ, който източвал язовир “Бебреш”. ВЕЦ-ът, собственост на фирма на Валентин Златев, не отклонява вода от язовир “Бебреш”, който снабдява Ботевград с питейна вода. Това е установила извършена проверка от служители на “Напоителни системи” ЕАД. Въпросното съоръжение не работи от почти 2 години. Гавалюгов измисля и друга причина, пак свързана с МВЕЦ “Бебреш”. Централата не е трябвало да бъде строена там и “има доказателства, че често работи извън обхвата на тяхното разрешително”.          Основният ползвател на вода от “Бебреш” е водното дружество “ВиК”. Освен него, вода от язовира със съответните разрешителни ползват още МВЕЦ “Бебреш”-с. Врачеш, Оранжерията в Трудовец, фирмата производител на сокове “Бовис”-Трудовец, една кравеферма, една дървообработваща фирма. Според собственика на язовир “Бебреш”-“Напоителни системи”, годишното количество вода, което всички други ползват, е незначително на фона на водата, която взема от язовира “ВиК”. При кризата през 2017 г. от дирекция “Собственост и наеми” в “Напоителни системи” официално обяви, че “ВиК” използва “множество на брой незаконни отклонения (байпаси) – поне 17 на брой”. Оказа се, че общинското тогава водно дружество де факто незаконно източва вода от язовира. Проблемът стигна дори до главния прокурор.    Несъстоятелни са твърденията, че проблемът с водата е предизвикан от МВЕЦ “Бебреш”. МВЕЦ “Бебреш” не работи от 25.09.2018 година. В рамките на цялата 2019 г. е пускан само два пъти за по 5 дни за профилактика – веднъж през май и веднъж през юни, с всички разрешения за това. И двата пъти водата в язовира е била над 8 метра.               ", "date": "2020.01.08", "title": "Кал тече от чешмите в Ботевград! Кметът е в конфликт на интереси"}
{"url": "http://epicenter.bg/article/Valentin-Zlatev--Smeshno-e-da-se-tvardi--che-yazovir-mozhe-da-se-iztochi-za-14-dni/203284/2/0", "text": "\"В Ботевград има организирана престъпна група. Тя събира пари от населението за 9 млн. куб. метра вода, а плаща на държавата за 2.5 млн. куб. м. Останалите пари са присвоени\", това коментира председателят на Надзорния съвет на \"Лукойл\" Валентин Златев пред Би Ти Ви по повод драмите в Ботевград и предупрежденията, че скоро и в този град след Перник ще има водна криза.   По думите на Златев нарушенията в града се случват поне от 2016 г. За всички нередности той е сезирал прокуратурата, като е готов днес да го направи още веднъж.    Златев посочи, че Ботевград ползва вода от язовир \"Бебреш\", за която трябва да си плаща, но местното ВиК дружество дълго време е нямало договор с държавното \"Напоителни системи\". Това става едва през 2016 г., когато се подписва договор за 2.5 млн.лв. куб. метра вода. По негови данни обаче общината е събрала от жителите на града средства за 9 млн.лв. куб. метра, като останалите са присвоени.    Златев заяви, че ВЕЦ-ът на баща му, за който кметът на Ботевград Иван Гавалюгов твърди, че е източвал нерегламентирано вода от язовир \"Бебреш\", не работи от поне 16 мсеца, както е установила наскоро и разпоредената от премиера Бойко Борисов проверка. По думите му е имало само 2 профилактични пускания през май и юни 2019 г. за около 800 хил.куб.метра вода, които са незначително количество. \"Смешно е да се твърди, че един язовир може да се източи за 14 дни профилактино пускане на вода\", заяви той.    Шефът на надзорния съвет на \"Лукойл\" разказа и, че Ботевград е лицензиран да черпи вода от 28 водоизточника - 23 сондажа и 5 водохващания, нито един от които обаче в момента не работи. Язовир \"Бебреш\" не е сред тях, той е построен през 1987 г., за да се ползва за промишлени, а не за питейни нужди, подчерта той. \"Кой кога е разрешил язовир \"Бебреш\" да се ползва за питейна вода и защо той става единствен източник\", попита Златев. По думите му още през 2016 г. е констатирано, че водата, която получават ботевградчани от този язвор, идва не от тръбата, по която трябва. Това става чрез 8 байпасни връзки към тази тръба, като освен това няма и пречиствателни станции.    Според Златев атаките на кмета идват от неразбиране, че народната любов може да се спечели, борейки богатите, както и за отклоняване на вниманието от това, че Върховният административен съд е отстранил Гавалюгов от поста заради конфликт на интереси. Той посочи 5 заповеди, издадени от кмета Гавалюгов по молба на бизнесмена Гавалюгов. Съобщено бе и за 25 хил.лв., дадени от кмета на съдружника му, притежаващ местна телевизия.   Златев подчерта, че през 2016 година е съставен протокол и е констатирано, че тръбата от която може да се получава вода за Ботевград не функционира и това водоснабдяване се осъществява от 8 байпасни връзки, а през 2019 година тези връзки стават 17. Дружеството \"ВиК Бебреш\" дължи на държавата около 2 млн. лева за вода, обясни още той.   \"Не си говоря с кмета на Ботевград Иван Гавалюгов, виждал съм го точно два пъти. Попитайте го къде е водата от язовир \"Бебереш\" и къде са парите, които се събират за ползваната вода.  На територията на общината действа организирана престъпна група, която събира пари за 9 млн. куб. метра вода, а дава пари на държавата за 2 млн. куб метра вода. Ще сигнализирам компетентните органи. Става въпрос за кражба от населението на Ботевград, става въпрос за ощетяване на държавата и това става със знанието на кмета Гавалюгов\", категоричен е тоЙ. Отново искам да подчертая, че язовир \"Бебреш\" е за стопански цели и това прави водата негодна за пиене. Г-н Иван Гавалюгов е знаел за нередностите с водата на града. Той е олигарх, каза още Златев. Бизнесменът каза, че ако не било уважението към баща му, би разрушил ТЕЦ „Бебреш“, тъй като загубата няма да е голяма.   \"Кметът Гавалюгов е сред най-крупните бизнесмени в Ботевград, той притежава цялата власт там, вкл. и медийна, и е христоматиен пример за олигарх\", посочи Златев, който посочи, че говори в лично качество на гражданин и не смята себе си за олигарх, както е определян.", "date": "2020.01.08", "title": "Валентин Златев: В Ботевград има организирана престъпна група (ВИДЕО)"}
{"url": "http://epicenter.bg/article/Borisov-izprati-saboleznovatelna-telegrama-do-ukrainskiya-premier/203285/2/0", "text": "Министър-председателят Бойко Борисов изпрати съболезнователна телеграма до украинския премиер Олексий Хончарук във връзка с тежката самолетна катастрофа на украински самолет край иранското летище „Имам Хомейни“ на 8 януари. Това съобщи пресцентъра на Министерския съвет. Премиерът Борисов изразява своите искрени съболезнования за трагедията. „Бих желал да изразя чрез Вас своята съпричастност към болката и страданието на близките на загиналите”, пише министър-председателят Бойко Борисов в съболезнователната телеграма до украинския премиер.", "date": "2020.01.08", "title": "Борисов изпрати съболезнователна телеграма до украинския премиер"}
{"url": "http://epicenter.bg/article/Stanislav-Vladimirov--Grozno-e-da-se-politizira-problemat-na-Pernik/203286/2/0", "text": "Кметът на Перник Станислав Владимиров заяви, че е наистина голямо и тежко решението да се отмени празникът \"Сурва\".    Той потвърди пред БНТ, че решението е окончателно и обясни за риска от епидемия при събирането на много хора в рамките на няколко дни. Според Владимиров е емоционално решението да се проведе \"Сурва\" в София тази година.  „Догодина ние се подготвяме да направим наистина много голяма \"Сурва\", да изградим селище и фестивалът да стане още по-голям продукт, който да приема туристи постоянно“, каза градоначалникът.    Той потвърди, че местният бизнес е разочарован от това, че няма да има \"Сурва\" тази година.    Относно водният режим, Станислав Владимиров заяви, че Перник ще премине през това изпитание и обясни какви мерки са предприети – ремонти, подмяна на ВиК мрежа, за да може да има различно развитие градът.    На въпрос дали язовир „Студена“ се пълни, той обясни, че той няма как да се пълни. Притокът в момента е около 100 – 120 литра на секунда, а оттокът е ограничен до 300 литра.    \"Всички се надяваме да завали повече сняг, защото всички знаят, че основният приток на вода в язовира е снеготопенето\", каза кметът.    Относно това дали има проблеми с лидера на БСП Корнелия Нинова, Станислав Владимиров заяви, че няма и обясни, че е четвърти поколение социалист, но все пак каза, че по тази тема не трябва да се политиканства и покани всеки, който иска да дойде да живее в Перник за една – две седмици.", "date": "2020.01.08", "title": "Станислав Владимиров: Емоционално е решението да се проведе \"Сурва\" в София тази година"}
{"url": "http://epicenter.bg/article/Solomon-Pasi--Gen--Kasem-Suleymani-ima-slavata-na-Dart-Veydar/203288/2/0", "text": "Щом се говори за трета световна война, значи е по-малко вероятно тя да се случи. Тя е най-вероятно да се случи, когато по-малко се говори за нея. Но всичко е възможно в този динамичен свят. Това заяви в Сутрешния блок на БНТ основателят на Атлантическия клуб в България Соломон Паси.  Според него две са основните събития, които оформят контекста на случващото се в Близкия изток. Едното са военните учения, които правят съвместно Русия, Китай и Иран, другото са изборите в Съединените американски щати.  Паси припомни, че Иран е благодарен на България, затова че му е продавала оръжия по време на войната с Ирак. Той каза още, че имаме много добри български дипломати и посланици, които са служили в Иран, така че България има някакви наследствени знания в тази страна, които могат да бъдат привнесени в общоевропейските усилия. „Трябва да формираме обща европейска позиция“, обобщи той.   За убития ирански лидер на „Ал Кутс“ Паси заяви:   Неслучайно европейските лидери казаха, че няма да пролеят сълза за него, той има славата на Дарт Вейдър. Той причини войните в Йемен, в Сирия, в Либия, в Газа. Трябва да си дадем сметка, че той седи зад атентата в Бургас през 2012 година. Той не умря по унизителен начин, получи достойна смърт за един войник.“ Според него светът се намира в същата степен на сигурност, както и преди смъртта на Солеймани и едва ли настоящите събития ще предизвикат световен трус. Соломон Паси коментира и днешната среща на Бойко Борисов с американска делегация като нещо съвсем нормално, според него срещите със САЩ вече се превърнаха в ежедневие, но е важно какво си решил, а не колко пъти си се срещал.  , коментира Паси и днешното откриване на \"Турски поток\" в Истанбул, на което премиерът Борисов също е поканен. ", "date": "2020.01.08", "title": "Соломон Паси: Ген. Касем Сулеймани има славата на Дарт Вейдър"}
{"url": "http://epicenter.bg/article/Zaharieva--Balgariya-shte-kupuva-gaz--izgoden-za-potrebitelite/203295/2/0", "text": "Премиерът Бойко Борисов заминава за Турция за официалното пускане в експлоатация на газопровода \"Турски поток\". Церемонията ще се проведе в Истанбул. \"Турски поток\" ще пренася руски газ по дъното на Черно море през Турция до Европа. Целта на Русия е доставките за Европа да не минават само през Украйна. „Най-важното е българският интерес да бъде защитен във всяка ситуация. Именно това прави българската дипломация и правителство. Днес премиерът ще открие първия стратегически диалог между България и САЩ, който беше договорен при неговото посещение във Вашингтон. Ще бъдат обсъдени много важни теми и за двете страни”, това заяви за NOVA външният министър Екатерина Захариева.   „Идеята на стратегическия диалог е не да се убеждаваме един друг, а да работим в интерес на двете страни. Общото становище, което, надявам се, ще приемем, ще започне с глобалните въпроси. Панела ще председателствам аз”, допълни Захариева.   „Българското правителство работи по диверсификацията на газа. Не само на пътя, но и за източниците му. Интерконекторът между България и Гърция е един от най-важните газови проекти за нас. Има планове и за участие на българската държава в терминала за втечнен газ в Александруполис. Тоест от много години редица правителства са говорили за тази диверсификация, но реално тя се прави от правителството на Борисов\", каза още министър Захариева.   „Ние сме държава членка на ЕС и сме длъжни да се съобразяваме с всички процедури по прозрачност. Обществената поръчка за избор на изпълнител се обжалваше, като това е абсолютно право на всеки един участник във всяка една процедура. В същото време по това трасе се строи изключително бързо”, обясни Захариева. „България ще купува газ, който е най-изгоден за българските потребители. Към този момент, до първото закупуване на втечнен газ, страната ни имаше възможност да купува само от един източник. Преди първото правителство на премиера Борисов, България купуваше газ на много по-високи цени от повечето европейски държави с еднакъв доставчик. Работата по реална диверсификация на източника ще доведе и до по-ниски цени\", допълни тя.   „Важното е, че трасетата и пътят на газа не заобикалят България, защото когато го правят, ние плащаме и транзитни такси”, завърши темата Захариева.   Тя коментира и темата за смъртта на иранския генерал Касем Солеймани. „Българското външно министерство излезе с две позиции. Убийството е факт. Нашите партньори от САЩ обясниха защо е извършено. Ние няма да даваме оценка. Позицията ни е, че призоваваме за успокояване и деескалация на напрежението в Ирак. Случилото се тази нощ там беше това, от което всички се опасяваме и призоваваме да не случва, а именно Ирак да не се превърне в бойно поле. Защото Иран изстреля ракети към иракска територия. Правят се оценки. Точно днес е изключително критичен ден, нека наистина деескалираме напрежението. Тази ситуация може да затрудни изключително тежката обстановка в региона”, коментира Захариева.   Захариева говори и за комплекса \"Камчия\" на родното Черноморие, който се стопанисва от кметството на Москва. Преди седмици външният министър на Русия Сергей Лавров заяви, че страната му иска да придобие санаторно-курортния комплекс. Според Лавров това е \"уникален проект\" и е \"идеален образец за прилагането на мека сила\" от страна на Русия.   „Комплексът „Камчия” е спортен, детски лагер. Споразумението за изграждането му е подписано през 2008 г., ако не се лъжа - от министър Масларова. Той има финансови проблеми. Дължи доста сериозни суми за данъци на общината. Към този момент руснаците не са проявили желание той да бъде преобразуван в нещо друго.", "date": "2020.01.08", "title": "Екатерина Захариева: България ще купува газ, изгоден за потребителите"}
{"url": "http://epicenter.bg/article/Dnes-shte-bade-slanchevo--shte-duha-slab-vyatar/203297/2/0", "text": "Днес времето ще бъде слънчево. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология.    Ще духа слаб северозападен, в Източна България - до умерен северен вятър. Максималните температури ще бъдат между 2° и 7°, в София - около 3°. Атмосферното налягане ще бъде по-високо от средното за месеца и през деня ще се задържи почти без промяна. Над Черноморието ще бъде предимно слънчево. Ще духа умерен северен вятър. Максимални температури на въздуха 2°-5°, температурата на морската вода е 7-8°. Жълт код за силно вълнение е обявен в областите Добрич, Варна и Бургас. Вълнението на морето ще бъде 3-4 бала.  Над планините също ще бъде ясно и слънчево. Ще духа умерен и силен север-североизточен вятър. Максималната температура на височина 1200 метра ще бъде минус 1°, на 2000 метра - около минус 7°. Условията за туризъм в планините са добри, съобщиха от Планинската спасителна служба към Българския червен кръст. Във високите части има умерен вятър. Температурите варират от минус тринайсет до минус шест. Съоръженията  в курортите работят. ", "date": "2020.01.08", "title": "Днес ще бъде слънчево, ще духа слаб вятър"}
{"url": "http://epicenter.bg/article/Zimnite-praznitsi-prodalzhavat---dnes-otbelyazvame-Babin-den/203298/2/0", "text": "Днес българинът отдава почит на бабите - акушерки, които някога са били единствената родилна помощ, помагали са не само в мига на самото раждане, но и преди, и след него. Бабинден е стар празник, за който се смята, че е свързан с Богинята майка още от езическия период. Този празник преминава и в християнството.    Рано сутринта на Бабинден според традицията жените, които имат деца от 1 до 3 години, наливат вода от чешмата, слагат в нея босилек или здравец, приготвят сапун и нова кърпа. Отиват в дома на бабата акушерка за обредното поливане и миене на ръцете. Поливането трябва да става в градината, на дръвника (за да се пресече всичко лошо) или на стълбите. Жената дарява бабата с риза, чорапи, платно и кърпа с вързана в нея пара. Бабата обикаля къщите, в които е бабувала, и къпе малките.    С мед и благослов бабата миросва и булките: „Да са сладки на мъжете си, както е сладък медът.“ Бабата акушерка слага празнична трапеза (като за сватба или кръщене) за всички жени, на които е бабувала, и ги кани на гости. Дъщерите и снахите редят трапезата. Там всяка оставя своя дар: прясна погача, кокошка, баница, шише вино… Веселбата е бурна, с пиперливи подхвърляния и закачки. Наричанията и припевките са свързани със сексуалния живот, зачатието, раждането. „Смятало се, че когато бабите акушерки отиват да израждат деца, се намират в прехода между двата свят. Това е последният ден, с който завършва цикъла от дните, в които се пречиства, започвайки с Водици, Ивановден и последният е Бабинден, където бабата трябва обредно да бъде изкъпана“, разказва Грозделина Георгиева, уредник в Регионалния етнографски музей - Пловдив.   Ако на Бабинден времето е топло и ледът се топи, реколтата няма да е добра. Ако пече слънце, през февруари ще е мразовито. Добре е, ако вали сняг или дъжд, това предвещава плодородие през годината.  ", "date": "2020.01.08", "title": "Зимните празници продължават - днес отбелязваме Бабинден"}
{"url": "http://epicenter.bg/article/Premierat--Nadyavame-se-do-godina-i-polovina-vizite-za-SASht-da-padnat-/203299/2/0", "text": "Що се касае до визите две са важните неща, които ние сме поискали, защото с 36 % се е вдигнал стокооборотът между България и САЩ, 1 милиард 300 милиона щатски долара е в момента. За първи път въпроса за отпадането на визите беше поставен от президента на САЩ Доналд Тръмп. В момента сме под 10 % в отказа на визи. Февруари месец пристига помощник-държавен секретар по визовия проблем, за да работим и да се надяваме, че в рамките на година, година и нещо ще приключим и тази тема. Това каза премиерът Бойко Борисов във встъпителните си слова по време на Първата сесия на Стратегическия диалог България-САЩ, предаде репортер на Агенция „Фокус“.    Премиерът обърна внимание и на проблема с миграцията след създалите се проблеми в Гърция, като посочи, че в България проблем с това няма.  „Имаме нулев миграция и това го постигаме не само с нашите ефективни действия. Това е на база и на двустранните ни отношения с Турция. Турската страна пази границата с България така,както и ние я пазим и аз не мога да не отговоря със същия жест на любезност на турския колега и това американските, колеги го знаят“, обясни министър-председателят.    Борисов акцентира и на значението на ОИСР и тъй като по думите му гласът на САЩ в организацията е най-силен, заяви, че България се надява на подкрепа на базата на петте сесии, които ще се проведат в днешния ден. По въпроса за Северна Македония премиерът отбеляза, че страната ни е направила огромни усилия и подписването на Договора за добросъседство е било крачка към подписването и на Преспанското споразумение между Северна Македония и Гърция. „Това им даде тласък уверено да вървят по пътя към НАТО и ЕС“, отбеляза Бойко Борисов.", "date": "2020.01.08", "title": "Премиерът: Надяваме се до година и половина визите за САЩ да паднат "}
{"url": "http://epicenter.bg/article/Hero-Mustafa--Zhelaem-edna-silna-i-prosperirashta-Balgariya--tya-zasluzhava-nay-dobroto-badeshte--/203304/2/0", "text": "Истински държим на България и на тези прекрасни българи, които срещам всеки ден, а стратегическият ни диалог не е бюрократичен жест. Това каза американският посланик Херо Мустафа във встъпителните си слова по време на Първата сесия на Стратегическия диалог България-САЩ, предаде репортер на Агенция „Фокус“.    „За мен е чест да съм тук при откриването на тази стратегическа среща за диалог между САЩ и България. Дейвид Хейл нямаше възможност да дойде тази сутрин. Той имаше голямо желание да участва, но държавният секретар Майк Помпео го помоли да остане във Вашингтон, за да се занимава със ситуацията в Ирак“, допълни тя.    Преди срещата си с Путин и Ердоган на 8 януари Борисов трябваше да има специален разговор с помощник държавния секретар на САЩ Дейвид Хейл, но заради напрежението в Близкия Изток той не успя да присъства днес. Той беше заместник от заместник-главния секретар Мат Бойс.    „Тъй като неговият екип и ние работим изключително много през последните няколко седмици по същество по днешните срещи, той ни помоли да продължим работа и обеща, че скоро ще дойде в София, за да продължим този диалог“, добави Мустафа.    По думите ѝ американската делегация, която днес присъства в София за двустранните диалози, е най-голямата до момента.    Херо Мустафа посочи, че всичко, което ще бъде обсъдено днес, ще бъде от полза за българския народ.    „Желаем една силна и просперираща България, защото искрено сме загрижени за България и сме убедени, че България заслужава най-доброто бъдеще“, добави американският посланик.   От посолството на САЩ в София официално съобщиха чрез страницата си във Фейсбук какъв е съставът на американската делегация.   В съобщението се посочва:", "date": "2020.01.08", "title": "Херо Мустафа: Желаем една силна и просперираща България, тя заслужава най-доброто бъдеще! "}
{"url": "http://epicenter.bg/article/Balgarskite-voenni--ot-neboynata-misiya-na-NATO-v-Irak--sa-predislotsirani-na-bezopasno-myasto/203306/2/0", "text": "В резултат на усложнената обстановка в Ирак и в изпълнение на решенията на НАТО двамата български военнослужещи, участващи в небойната мисия на Алианса в Ирак, вчера са предислоцирани на безопасно място. Това съобщиха от пресцентъра на министерството на отбраната. България продължава изпълнението на поетите ангажименти и ще продължи участието си в мисията.", "date": "2020.01.08", "title": "Българските военни, от небойната мисия на НАТО в Ирак, са предислоцирани на безопасно място"}
{"url": "http://epicenter.bg/article/Atanas-Kostadinov--BSP--Upravlyavashtite-sega-zhanat-posyatoto-ot-tyah-prez-poslednite-deset-godini/203308/2/0", "text": "„Искаме вот на недоверие на правителството заради политиката му в околната среда и водите. Това, което се случва през последните две години на това управление, е да жъне посятото през последните десет. По отношение на водите се случиха две неща - вмениха се политически и икономически задачи. Това е недопустимо и резултатът е ясен“. Това каза Атанас Костадинов, народен представител от ПГ „БСП за България“, пред бТВ Радио, съобщиха от пресцентъра на БСП. Според него честата смяната на министри в третия кабинет на премиера Борисов не е решила множеството проблеми в сектори като здравеопазване, образование, транспорт и екология. „Това е един добре обработен рефлекс на колегите от ГЕРБ, с който те показват, че продължават напред. Проблемът е политическата рамка при управлението на околната среда и водите. България не управлява водите на басейнов принцип и не изпълнява рамковата директива за водите. Управляващите подмениха исканата от Европейската комисия стратегия за водния сектор със стратегия за ВиК отрасъла. Това е порочно и недалновидно - те са две коренно различни неща“, каза още Костадинов. Според Атанас Костадинов кризата с водата е политическа тема. „Когато е засегнат сериозен публичен и граждански интерес, политиката трябва да даде отговорите. В следствие на политически действия се е стигнало дотук. Задачата за реформи е политическа задача“, заяви той.", "date": "2020.01.08", "title": "Атанас Костадинов, БСП: Управляващите сега жънат посятото от тях през последните десет години"}
{"url": "http://epicenter.bg/article/Samo-11-ot-170-te-zhertvi-na-katastrofiraliya-samolet-v-Teheran-sa-ukraintsi-/203305/7/0", "text": "Само единайсет са били гражданите на Украйна на борда на украинския самолет, разбил се днес в Техеран. Това съобщи украинският Съвет за национална сигурност, цитиран от Франс прес.    По предварителни данни украинци са били двама пътници и 9 членове на екипажа - 11 от общо близо 170 души в разбилия се \"Боинг\".    Всички хора на борда загинаха, предава БТА.    Във връзка с трагичния инцидент авиокомпанията собственик на самолета \"Международни авиолинии на Украйна\" съобщи, че преустановява от днес за неопределено време полетите си до Техеран, предаде ТАСС.", "date": "2020.01.08", "title": "Само 11 от 170-те жертви на катастрофиралия самолет в Техеран са украинци "}
{"url": "http://epicenter.bg/article/Aviokompanii-spirat-poletite-si-nad-Irak-i-Iran-/203310/7/0", "text": "Авиокомпанията „Ер Франс“ съобщи днес, че прекратява до второ нареждане полетите във въздушното пространство на Иран и Ирак, след като Техеран изстреля балистични ракети срещу бази с американски военни в Ирак.    „Като предпазна мярка и след новините за ударите „Ер Франс“ реши да прекрати полетите през иранското и иракското въздушно пространство“, заяви говорител на авиопревозвача пред АФП, съобщи БНР.    По-рано и Вашингтон обяви, че забранява на американските авиокомпании да използват въздушните пространства на Ирак, Иран, Оманския залив и водите между Иран и Саудитска Арабия.    Полетите си над Иран пренасочи и „Ер Канада“. Тази стъпка предприеха и Виетнамските авиолинии, и тайванската авиокомпания „Ева Ер“.    Сингапурските авиолинии съобщиха след атаките, че всички техни полети ще бъдат отклонявани от иранското въздушно пространство, а Малайзийските няма да използват и иракското.    Същото се отнася за австралийската „Кантас“, а базираната в Дубай „Емирейтс“ отмени връщането на полета от Багдад днес.    Полетите на „Катар еъруейс“ до Ирак са в обичаен режим.    Корейските и Тайландските авиолинии съобщиха, че още преди последните атаки избягват въздушното пространство на Иран и Ирак.    \"Росавиация\" също препоръча на руските авиокомпании да не летят над Иран, Ирак, Персийския и Оманския залив.", "date": "2020.01.08", "title": "Авиокомпании спират полетите си над Ирак и Иран "}
{"url": "http://epicenter.bg/article/Ayatolah-Ali-Hameney--Otgovorat-na-Iran-sreshtu-SASht-e-samo--shamar-/203314/7/0", "text": "Лидерът на Ислямската революция аятолах Сейед Али Хаменей заяви, че отговорът на Иран за убийството на Касем Сюлеймани от тази сутрин е „само шамар“, предава иранският телевизионен канал PressTV, цитиран от \"Фокус\".    „Снощи беше ударен един шамар, но това, което е важно, е, че на незаконното присъствие на Америка в региона трябва да бъде сложен край“, заяви Хаменей в телевизионното си обръщение към иранската нация.    Забележките дойдоха часове след като Иран отговори на убийството на САЩ на Касем Сюлеймани и неговия иракски съратник Абу Махди ал Мухандис с бараж от ракети, които удариха две американски бази в Ирак.    Аятолахът подчерта, че Ислямската република е много добре оборудван срещу глобалните сили за тормоз.    Хаменей приветства решението на иракския парламент да нареди на американските военни да напуснат страната, както и това на иранския меджлис (парламент), който обяви американските сили за терористи.    „Американците искат Ирак да бъде като бившия идолопоклоннически режим в Иран или Саудитска Арабия днес - регион, пълен с петрол, който да бъде под техен контрол, за да могат да правят каквото си искат - крава за доене по думите на този индивид“, каза той, визирайки президентът на САЩ Доналд Тръмп.    „Но верните елементи и иракската младеж и тяхната Марджая (религиозни власти) се противопоставиха на тези сценарии. Хадж Касем подпомагаше този обширен фронт като активен съветник и почетен привърженик“, добави Хаменей.    САЩ, каза аятолахът, имат подобни планове за Ливан. „Американците са готови да лишат Ливан от най-важния фактор за независимост, който е съпротивата, за да не може да устои“.    Въпреки това, „слава Богу, Хизбула става все по-силна с всеки изминал ден и днес двете ръце и очи в Ливан са Хизбула, а ролята на нашия мъченик (ген. Сюлеймани) е първостепенна и изключителна“, добави лидерът на Ислямската революция. ", "date": "2020.01.08", "title": "Аятолах Али Хаменей: Отговорът на Иран срещу САЩ е само „шамар“"}
{"url": "http://epicenter.bg/article/Evrokomisiyata--Sledim-vnimatelno-situatsiyata-v-Blizkiya-iztok/203315/7/0", "text": "Ние много внимателно следим ситуацията в Близкия изток, каза Урсула фон дер Лайен.    Председателят на Европейската комисия (ЕК) днес на пресконференция в Брюксел изрази своето безпокойство от развитието на събитията в Ирак. Тя също призова всички страни към сдържаност.  \"Ние изразяваме най-искрените си съболезнования към близките на загиналите вследствие на самолетната катастрофа в Иран\", каза още тя.  Фон дер Лайен допълни, че днес заминава за Лондон. \"В столицата на Обединеното кралство ще говоря с британския премиер Борис Джонсън\", посочи още тя.    Ръководителят на органа на изпълнителната власт на Европейския съюз поясни, че сред обсъжданите теми са Брекзит, отношенията между Лондон и 27-те, както и международната обстановка.  ", "date": "2020.01.08", "title": "Урсула фон дер Лайен: Следим внимателно ситуацията в Близкия изток!"}
{"url": "http://epicenter.bg/article/ES-osadi-raketnite-napadeniya-na-Iran-sreshtu-amerikanski-voenni-bazi-/203316/7/0", "text": "Върховният представител на Европейския съюз по външните въпроси и политиката за сигурност Жозеп Борел осъди ракетните нападения, които Иран извърши срещу американски бази в Ирак, като призова за прекратяване на „спиралата от насилие“, предават AFP и Агенция \"Фокус\".    „Последните ракетни атаки срещу военновъздушни бази в Ирак, използвани от американските и коалиционните сили, сред които и европейски, са още един пример за ескалация и засилена конфронтация\", заяв Борел пред репортери.      Европейските страни-членки на НАТО очакват реакцията на САЩ на ракетните удари на Иран по американски военни бази в Ирак. Това заяви дипломатически източник в Брюксел, предава TACC.    „Европейските съюзници (страни-членки на НАТО) очакват ответните стъпки на Вашингтон, а НАТО ще реагира в последствие“, заяви той.    По-рано стана ясно, че Иран е извършил ракетни атаки срещу поне две американски бази в Ирак. За момента няма потвърдени данни за загинали американски, европейски или иракски военнослужещи, макар че иранските медии твърдят, че в атаките са загинали 80 военнослужещи от силите на САЩ.    Ракетните удари идват като отговор на американската въздушна атака срещу летището в Багдад, в която загина генерал Касем Сюлеймани, командир на спецчастите „Кудс“ от Иранската ислямска революционна гвардия.  ", "date": "2020.01.08", "title": "ЕС осъди ракетните нападения на Иран срещу американски военни бази "}
{"url": "http://epicenter.bg/article/Andrey-Novakov-oglavi-asotsiatsiyata--Zhelezopaten-forum-Evropa-/203317/7/0", "text": "Българският евродепутат от ЕНП/ГЕРБ Андрей Новаков встъпи в длъжност като председател на Управителния съвет на европейската жп асоциация „Железопътен форум Европа“. Това съобщиха от пресцентъра на ПП ГЕРБ.   Асоциацията Rail Forum Europe обединява евродепутати от различните политически семейства и представители на световни производители на влакове и жп оборудване, браншови организации и жп оператори от цяла Европа. Новаков проведе среща с ключови представители на европейския железопътен транспорт за очертаване на основните приоритети до 2024 г. Те се обединиха, че развитието на жп транспорта като инструмент за екологосъобразна икономика трябва да е водещ приоритет за сектора. Към него се добавят модернизацията чрез инвестиции в инфраструктура и преминаване към цифрови технологии за по-голяма достъпност и повишена сигурност, както и насърчаването на развойната дейност и иновациите. Избирането на Андрей Новаков за президент на една от значимите жп асоциации в ЕС е признание за България и българските представители в Европейския парламент. Ангажиментите на позицията са свързани с осигуряване на връзката между представителите на железопътния сектор, европейските институции и държавите-членки. Вицепрезиденти на Асоциацията стават евродепутатите Ана Депарнé-Груненберг (Германия, Групата на Зелените и Европейския свободен алианс) и Ищван Уихейли (Унгария, Група на Прогресивния алианс на социалистите и демократите). Андрей Новаков е евродепутат от 2014 г., когато става най-младият член на ЕП (2014 - 2019) и един от най-младите в историята на институцията. Понастоящем той е координатор в Комисията по регионално развитие на ЕП и участва в още две парламентарни комисии - Комисията по транспорт и туризъм (TRAN) и Комисията по бюджетен контрол (CONT).  ", "date": "2020.01.08", "title": "Андрей Новаков оглави асоциацията „Железопътен форум Европа“"}
{"url": "http://epicenter.bg/article/Pentagonat--Iran-ima-2000-balistichni-raketi-i-armiya-ot-500-hilyadi-dushi/203318/7/0", "text": "Американските военни смятат, че Иран има арсенал от хиляди балистични ракети и мощни боеприпаси, предава Fox News, цитирана от \"Фокус\". Тази информация излезе във връзка с изстрелването на 15 балистични ракети по цели в Ирак – 10 от тях попаднаха в американската авиобаза Айн Асад, една удари военно съоръжение в Ербил, Иракски Кюрдистан, а четири не са достигнали мишените си, твърдят от Министерството на отбраната на САЩ. Пентагонът изчислява, че Иран притежава повече от 2000 балистични ракети и е отделил сериозни ресурси за развитието на своите артилерийски ракетни сили с голям обсег. Твърди се, че Иран има най-разнообразния ракетен арсенал сред държавите в Близкия изток. В допълнение към арсенала си от балистични ракети, Иран има две отделни армии с общо 525 000 души персонал. Конвенционалната му сила е съставена от 400 000 войници, докато нейната революционна гвардия е около 125 000. КСИР (революционната гвардия) контролира собствената си армия, флот и военновъздушни сили и има значителни нередовни военни части в Близкия Изток и в Иран. За разлика от тях, конвенционалните сили на Иран разчитат на остаряло и нискокачествено оръжие. Освен че е основен доставчик на оръжие за Ирак, Иран разполага с необходимите възможности за получаване на ядрено оръжие и изразходва между 13 и 20 милиарда долара за отбрана през 2018 година. Авионосната ударна група на US самолетоносача \"Хари Труман\" вече е заела позиция в Оманския залив, който води към Персийския залив, заедно с ескадрени миноносци, въоръжени с крилати ракети, крайцер и поне една подводница. Военните кораби на ВМС на САЩ, заедно с подводницата, носят стотици крилати ракети „Томахоук“ с предварително планирани цели, заключени вътре. Те са готови да стрелят, ако получат заповедта, казаха пред Fox News двама високопоставени служители на Пентагона. САЩ осъществиха сериозно придвижване на войските си по време на скорошната ескалация. През последната седмица Вашингтон разположи 4000 военнослужещи от бойния отряд на 1-ва бригада, 82-а въздушна дивизия в региона. Сто пехотинци бяха разположени в американското посолство в Багдад, а 2000 морски пехотинци са на борда съответно на USS Bataan, на USS Oak Hill и USS New York, за да се присъединят към битката от Средиземноморието. Напрежението между САЩ и Иран ескалира през последните дни, след като американският президент Доналд Тръмп нареди удар с дрон по иранския генерал Касем Сюлеймани миналата седмица. Сюлеймани беше началник на елитните спецчасти Кудс на Корпуса на стражите на ислямската революция (КСИР). Тръмп защити действията си по време на реч в петък и заяви, че Америка е по-безопасно място след смъртта на Сюлеймани. Държавният глава също предупреди за отмъщение и заяви, че САЩ са се прицелили в 52 ирански обекта, които ще бъдат ударени „много бързо и много силно“, ако американските животи бъдат изложени на риск. Американски военен в Багдад заяви пред Fox News, че „няма американски жертви“ в резултат от атаката. Прессекретарят на Белия дом Стефани Гришам заяви, че президентът следи внимателно ситуацията. Новините за нападението на Иран идват, след като премиерът в оставка на Ирак Адел Абдул-Махди призова всички американски войски да напуснат страната. Иракските депутати вече одобриха резолюция в неделя за експулсиране на американските сили. Резолюцията идва почти пет години, след като правителството поиска американските войски да бъдат разположени в Ирак.  ", "date": "2020.01.08", "title": "Пентагонът: Иран има 2000 балистични ракети и армия от 500 хиляди души"}
{"url": "http://epicenter.bg/article/Iranskata-revolyutsionna-gvardiya--Iran-udari--komandniya-tsentar-za-teroristichni-operatsii-na-SASht-/203332/7/0", "text": "Корпусът на стражите на ислямската революция (КСИР – елитните части на иранската армия) съобщи, че нито една от ракетите му не е прихваната при атаката срещу две американски бази в Ирак, която бе осъществена в отмъщение на убийството на генерал Касем Сюлеймани от САЩ. Това предаде иранският телевизионен канал PressTV, цитиран от \"Фокус\".    Според информацията на медията, в резултат от ударите има неуточнен брой жертви сред американския и иракски персонал на базите.    Малко след ударите иранските служители посъветваха американските командири да не се впускат в каквито и да било нови военни действия, предупреждавайки, че ще ги очаква по-голямо отговор. Те призоваха за бързо изтегляне на силите на САЩ от региона.    В реч по телевизията на живо в сряда лидерът на ислямската революция аятолахах Сейед Али Хаменей изтъкна необходимостта „американското военно присъствие - източникът на цялата корупция в региона - да приключи“.    „Снощи беше ударен един шамар, но важното е да се сложи край на незаконното присъствие на Америка в региона“, каза водачът на Ислямската революция.    Освен това в сряда началникът на Генералния щаб на въоръжените сили генерал-майор Мохамед Бакери призова въоръжените сили на САЩ да се оттеглят незабавно от региона.    „Дойде време злите владетели на Съединените щати да изтеглят своите терористични сили възможно най-бързо от региона“.    Американските служители засега отказват да публикуват информация за щетите на техните бази или жертви, нанесени от ракетните удари.    Белият дом отмени официално обръщение към американците във вторник вечер. Реагирайки на атентата в публикация в „Туитър“, президентът Доналд Тръмп заяви, че „всичко е наред“. Той каза, че се извършва оценка на жертвите и щетите от стачките и че той ще направи изявление в сряда сутринта.    Атаките са започнали в 01:20 ч. местно време, точният момент, в който американските военни започват безпилотни удари в петък, които доведоха до смъртта на генерал Сюлеймани, командира на силите „Кудс“ на КСИР и на втория в командването на антитерористичната група „Популярни мобилизационни единици“ (Хашд ал Шааби) Абу Махди ал Мухандис.    Ракетите са изстреляни малко преди погребението на генерал Солеймани в родния му град Керман, което дойде след дни на огромни погребални шествия, проведени в няколко града в Иран и съседен Ирак.    Иран удари „командния център за терористични операции на САЩ“, заяви заместник-началникът на операциите на КСИР Аббас Нилфорушан, като потвърди, че ракетите на Иран са „ударили точно предвидените цели“.    Според длъжностното лице, въпреки че разузнаването показва, че американските сили в региона, включително в авиобазата Айн Асад, са били в голяма готовност и са били напълно подготвени преди ударите, те не са успели да пресекат ракетите, изстреляни от КСИР    По неговите думи, те не са успели да отклонят дори леко балистичните ракети на КСИР. „Дори с няколко метра“.    Нилфорушан уточни,че през последните дни базата се е превърнала в депо са американските оръжия и военно оборудване от различни видове, като добави, че КСИР е ударил именно базата Айн Асад, защото тя е била щабът „за планиране и осъществяване на американските терористични операции“.    „КСИР успя да унищожи командния център на арогантността в региона“, отбеляза той.    Освен това Нилфорушан предупреди, че всеки потенциален акт на злодеяние от страна на противника ще бъде посрещнат с „поразителен, болезнен, смазващ и предизвикващ съжаление отговор“.    „Отговорът ни ще цели да постигнем паритет (с врага)“, добави военният, като предупреди регионалните държави, че „всяка част от територията им, използвана от агресорите, вече е на мушката на КСИР“.    Нилфорушан заяви, че Ислямска република разследва участието на Израел в убийството.    „Режимът трябва да знае, че никое от неговите дейности и принос към зверството няма да избяга от нашето внимание“, каза той.    „Ирак трябва да затвори американското посолство, да забрани американските стоки“, категоричен е военният.    Сейед Махди Табтай, заместник-генерален секретар на Асаиб Ахл ал-Хак, който е подразделение на „Хашд ал Шааби“, заяви на иракския уебсайт на Ал-Ах, че американците са мислили, че като убият генерал Солеймани, иранският и иракският народ ще го забравят , но че грешат и че неговото мъченичество е послужило за обединението на двата народа.    Иракският чиновник каза: „Ние няма да се примирим единствено с експулсирането на американските сили, но също така ще поискаме санкции върху всички американски стоки и закриването на американското посолство“.    Междувременно Табтай цитира аятолах Хаменей като каза: „Отговорът ни ще бъде решаващ“, добавяйки: „Отговорът ще дойде от Ислямска република, групите от съпротивата и Хашд ал Шааби“. ", "date": "2020.01.08", "title": "Иранската революционна гвардия: Иран удари „командния център за терористични операции на САЩ“!"}
{"url": "http://epicenter.bg/article/Golemite-petrolni-tankerni-kompanii-spirat-trafika-prez-Ormuzkiya-protok-/203338/7/0", "text": "Множество големи петролни танкерни компании спряха в сряда преминаването през Ормузкия проток като реакция на засиленото напрежение между Иран и Съединените щати след ракетната атака на Техеран по две американски военни бази в Ирак в отговор на убийството с американски дрон на иранския висш воен генерал Касем Сулеймани, предава БНР.    Компаниите Saudi Arabian Bahri and Brazilian Petrobras бяха сред първите, които прекратиха транспортирането на петрол през Ормузкия проток, съобщи \"Уолстрийт джърнъл\".    Авиоиндустрията по цял свят също беше засегната от ситуацията в Близкия изток, тъй като редица авиокомпании, включително Air France и Lufthansa, решиха да не допускат техни самолети да преминават над иракското и иранското въздушни пространства.    По-рано днес енергийният министър на Обединените арабски емирства Сухейл ал-Мазруи заяви, че няма непосредствени рискове за намаляване на петролните доставки след убийството на иранския генерал Сулеймани, тъй като ОПЕК ще осигури необходимите доставки, ако те бъдат нарушени от нарастващото напрежение между САЩ и Иран.    \"Пазарът е добре снабден. Не прогнозираме недостиг на петрол, освен ако няма катастрофално събитие, което обаче ние не виждаме. ОПЕК винаги ще се среща и ще обсъжда всички необходими действия, които трябва да направим\", заяви Ал-Мазруи.  ", "date": "2020.01.08", "title": "Големите петролни танкерни компании спират трафика през Ормузкия проток "}
{"url": "http://epicenter.bg/article/2019-godina-e-bila-vtorata-nay-topla-v-istoriyata/203339/7/0", "text": " 2019 година е втората най-гореща година и с нея се слага край на най-горещото десетилетие в историята. Това обявиха от службата за мониторинг на климата на Европейския съюз, предава AFP, цитирана от \"Фокус\". Данните, публикувани от Службата по изменение на климата в рамките на програма „Коперник“(C3S), показват, че температурите в световен мащаб миналата година са на второ място след 2016 г., когато стойностите бяха повишени от „изключително силното метеорологично събитие Ел Ниньо“. Петте най-топли години в историята са регистрирани през последните пет години, а периодът 2010-2019 г. е най-горещото десетилетие от началото на записите, заяви C3S. Температурите в световен мащаб през 2019 г. бяха с 0,6 по Целзий по-топли от средното за 1981-2010 г. Температурата на Земята през последните пет години е била с 1.1-1.2 градус по-гореща от преди индустриалните времена. „2019 г. беше поредната изключително топла година, всъщност втората най-топла в световен мащаб в нашата база данни, като много от отделните месеци счупиха рекордите“, заяви Карло Буонтемпо, ръководител на C3S. C3S заяви още, че атмосферните концентрации на въглерод продължават да се повишават през 2019 г.  ", "date": "2020.01.08", "title": "2019 година е била втората най-топла в историята"}
{"url": "http://epicenter.bg/article/Otkriha-martvo-dete-v-kolesnika-na-samolet-na--Ear-Frans--/203341/7/0", "text": "Дете на възраст около 10 години е намерено на парижко летище в отделението под колесника на самолет, пристигнал от град Абиджан в Кот д'Ивоар, съобщи Dariknews, като се позовава на източник, близък до разследването.    Самолетът Боинг 777 на „Еър Франс“ е излетял от Абиджан във вторник вечерта и е кацнал на парижкото летище „Шарл дьо Гол“ рано сутринта. Един от източниците уточнява, че намереното тяло е на момченце.   „Еър Франс“ потвърди в изявление, че \"нелегален пътник\" е бил намерен мъртъв, без да посочва възрастта му. От компанията съобщават още, че по случая се водят следствени действия.", "date": "2020.01.08", "title": "Откриха мъртво дете в колесника на самолет на „Еър Франс“ "}
{"url": "http://epicenter.bg/article/MS--Raboti-se-usileno-po--quot-Balkanski-potok-quot----na-tri-uchastaka-s-dalzhina-nad-150-km/203329/2/0", "text": "България активно разширява своята газопреносна инфраструктура от българо-турската граница до българо-сръбската граница, написа на страницата си във Фейсбук премиерът Бойко Борисов.   \"Работи се на няколко участъка с обща дължина 150 км. Във временните строителни бази са доставени 18 385 броя тръби, достатъчни за 220,62 км. Общият почистен хумус от сервитута на газопровода е 128,45 км. Общо разнесените тръби по трасето са за 68,3 км, от които са заварени 38,1 км. По-късно днес ще участвам в церемония по откриването на газопровода „Турски поток, който свързва директно Руската федерация с газотранспортната мрежа на Турция и стига до нашата граница\", добави министър-председателят.   Междувременно от правителствената информационна служба съобщиха, че продължава работата по разширяването на газопреносната мрежа на България - т.нар. от премиера Борисов \"Балкански поток\".    който е с дължина 57,4 км и е разположен на територията на област Плевен - общинa Пордим; област Ловеч - община Ловеч; област Плевен - общини Плевен и Долни Дъбник. Във временните бази са доставени всички необходими тръби за участъка - 4736 броя тръби, почистен е 69 % от хумуса от сервитута на газопровода, което е 39,8 км, разнесени по трасето са 10% от тръбите, което е 5,6 км, заварени са 6% от тръбите, което е 3,3 км;     който е с дължина 45,2 км и е разположен на територията на област Плевен - общини Долни Дъбник, Искър, Долна Митрополия и Кнежа; област Враца - община Оряхово. Във временните бази са доставени всички необходими тръби за участъка – 3748 броя; отнет е 93% от хумуса от сервитута на газопровода, което е 41,8 км, разнесени по трасето са 86% от тръбите, което е 38,6 км, заварени са 77% от тръбите, което е 34,8 км;     който е с дължина 47,1 км и е разположен на територията на област Враца - общини Оряхово; Мизия и Козлодуй, област Монтана - община Вълчедръм. Във временните бази са доставени всички необходими тръби за участъка - 3942 броя тръби, отнет е 99% от хумуса, което е 46,85 км, разнесени по трасето са 51% от тръбите, което е 24,1 км.    Общо са доставени във временните строителни бази – 18 385 броя тръби или 220,62 км.    Общият почистен хумус от сервитута на газопровода е 128,45 км.    Общо разнесени тръби по трасето – 68,3 км, от които са заварени 38,1 км.    На 03.10.2019 г. е сключен договора за изграждане на двете компресорни станции по трасето на газопровода – КС „Расово“ и КС „Нова Провадия“.    Изградени и въведени в експлоатация са Газизмервателната станция „Странджа“ и 11 км от българо – турската граница.    , че България бави строителството, премиерът Борисов отговори:   ", "date": "2020.01.08", "title": "Борисов: България активно разширява своята газопреносна мрежа! (ВИДЕО)"}
{"url": "http://epicenter.bg/article/Stanislav-Vladimirov--Nyama-da-bade-podavana-voda-kam--Stomana-/203333/2/0", "text": "Кметът на Перник бе категоричен, че към момента няма как да бъде подавана вода към завод „Стомана“: „Сигурен съм, че ръководството на завод „Стомана“ е помислило и в дългосрочен план как може да има алтернативи за водочерпене. На този етап няма как да бъде подадена никаква вода към завода. Водата ни в момента е изключително ценна и тя приоритетно ще бъде насочвана към жителите на Перник“, предаде БНР.   Наличната вода на завода ще стигне до февруари и ако не се намери вариант за водоснабдяване, част от мощностите ще трябва да затворят, а производството може да бъде изместено в някои от другите бази на фирмата извън България, каза директорът на завода Константин Стаменов пред бТВ. Това поставя под въпрос работните места на около 1500 души.   \"Аз имах разговор с ръководството на \"Стомана Перник\". Да, това е стратегическо предприятие за България, една от най-големите стопански единици в нашата икономика, но няма как сега да се подава вода\", заяви Станислав Владимиров и пред БНТ. \"Вижте, аз мисля, че \"Стомана Перник\" е огромно сериозно предприятие и ръководството има варианти. Те и в дългосрочен план трябва да помислят какви резерви имат за водочерпене, особено в такива критични ситуации\", допълни той.   „До края на март при този воден режим, при този приток и при този отток ще имаме вода. Надяваме се след това да започне снеготопенето“, заяви още Станислав Владимиров за БНР. По думите му, се обсъждат много мерки с краткосрочен и дългосрочен ефект. „Всяка една добра идея, която може да увеличи притока към язовир „Студена“, стои на дневен ред. Много мерки се обсъждат, като някои от тях вече се реализират“, каза Владимиров.   „Пречиствателната станция – голямата на язовир „Студена“ – старата и новата, и за двете вече има финансиране и по двете вече се работи. Там има краткосрочни мерки, които да поемат това замътняване, което очакваме при по-голям приток в началото на пролетта или евентуално когато черпим вода от основния изпускател, т.нар. мъртъв обем. В дългосрочен план ще бъдат ремонтирани и двете пречиствателни станции, подмяна на почти цялата ни водопреносна и канализационна мрежа“, продължи кметът.   „Бяха предприети бързи стъпки в тази посока и в следващите дни ще започнем да разкопаваме целия град за подмяна на тази изключително амортизирана и стара водопреносна мрежа, която създава огромни проблеми и рискове“, добави той. По думите му смесването на чисти и мръсни води е най-големият риск. Според него, това е дори по-голям риск от безводието. В този смисъл той посочи, че с подмяната на ВиК мрежата градът ще получи шанс за развитие в дългосрочен план.", "date": "2020.01.08", "title": "Станислав Владимиров: Няма да бъде подавана вода към „Стомана“"}
{"url": "http://epicenter.bg/article/Borisov-katsna-v-Istanbul--posreshtna-go-Nadezhda-Neynski---VIDEO-/203337/2/0", "text": "Премиерът Бойко Борисов кацна в Истанбул, посрещна го посланик Надежда Нейнски. Министър-председатеят е в турския мегаполис за откриването на газопровода \"Турски поток\".   В българската делегация, водена от премиера Бойко Борисов, са министърът на финансите Владислав Горанов, министърът на енергетиката Теменужка Петкова и изпълнителният директор и член на УС на „Булгартрансгаз“ ЕАД Владимир Малинов.   В тържествената церемония на \"Златния рог\" участват трима президенти - турският Реджеп Ердоган, руският Владимир Путин, сръбският Александър Вучич и българският премиер Бойко Борисов.   В рамките на визитата си българският премиер ще проведе и двустранна среща с президента на Турция Реджеп Тайип Ердоган. Предходната среща на Борисов и Ердоган се състоя през юли миналата година в Сараево в рамките на Срещата на върха на държавните и правителствени ръководители в Процеса за сътрудничество в Югоизточна Европа. Акцент в предстоящия разговор на премиера Бойко Борисов и президента Реджеп Тайип Ердоган ще бъде развитието на двустранните отношения въз основа на общоприетите принципи на добросъседството, равнопоставеност и взаимна изгода.    България се стреми да развива и разширява на равноправна основа и при зачитане на интересите и на двете държави отношенията си с Турция, в чието лице има съседна страна, съюзник в НАТО и регионален партньор. Географското положение на България и Турция определя тяхната роля за транзита на енергийни ресурси, което е една от предпоставките за сътрудничество. В двустранния диалог България отдава особено значение на сферата на енергетиката и енергийната сигурност и по-специално диверсификацията на енергоизточниците и доставките за нашата страна. Спазвайки всички европейски изисквания, България работи целенасочено, за да запази стратегическата си роля на газовата карта на Европа. Част от изпълнението на тази цел на страната ни е изграждането на газоразпределителния център „Балкан“, който ще може да бъде захранван с газ от различни източници, включително през инфраструктурата на „Турски поток“.    Проектът „Турски поток“ свързва директно Руската федерация с газотранспортната мрежа на Турция. Дължината на морския участък на „Турски поток“ е 930 км през Черно море – от Анапа в Русия до Каякьой в Турция. Максималната дълбочина на тръбите е до 2200 м във водите на Черно море. Морският участък на този проект е най-голямата система, полагана на такава дълбочина – 2200 м. Капацитетът на двете тръби, които ще достигнат до сухопътния участък, е 31,5 милиарда кубически метра природен газ на годишна база. От приемния терминал при Каякьой в Турция една от двете подземни тръби на сушата се свързва със съществуващата газопреносна система на Република Турция при Люлебургаз. Другата тръба продължава през територията на Турция до границата с Република България. Сухопътният участък на територията на Турция от терминала в Каякьой до границата с България е с дължина 142 км.  ", "date": "2020.01.08", "title": "Борисов кацна в Истанбул, посрещна го Надежда Нейнски! (ВИДЕО)"}
{"url": "http://epicenter.bg/article/Karakachanov--Strategicheskiyat-dialog-mezhdu-Balgariya-i-SASht-e-ot-istorichesko-znachenie/203340/2/0", "text": "Министърът на отбраната Красимир Каракачанов взе участие в Първия кръг от консултации в рамките на Стратегическия диалог между България и Съединените Американски Щати, който се проведе днес, 8 януари, в София. От американска страна в срещата участваха Алтън Бюланд, директор за Централна и Южна Европа в Департамента по отбрана на САЩ, Матю Бойс, заместник помощник секретар в Бюрото за Европа и Евразия в Държавния департамент на САЩ, и ръководените от тях екипи. Това съобщиха от пресцентъра на министерството на отбраната.    Министърът откри дискусията в сесията „Отбрана и сигурност“ със свое изказване, което беше посрещнато с голям интерес. Той акцентира върху необходимостта от съществуването на надеждни съюзници и партньори на страната ни в областта на сигурността, с които да се работи за запазване на мира и издигане на икономическия просперитет на нашите общества. Министър Каракачанов подчерта ключовото значение на изграждането на Българска армия, която да е адекватна на заплахите и способна да защити националния суверенитет, както и да допринесе за стабилността на Северноатлантическия алианс.    Той се спря на ролята на Съединените американски щати за сигурността в световен мащаб и подчерта утвърдените партньорски взаимоотношения между нашите две страни, основани на споделени ценности и здрава трансатлантическа връзка, препотвърдени по време на срещата на министър-председателя Бойко Борисов с американския президент Доналд Тръмп във Вашингтон.    Българският министър на отбраната изрази безрезервната си подкрепа за започналия Стратегически диалог между България и САЩ и изтъкна многобройните предимства и ползи, които той ще донесе на двете страни. Той заяви и пълната готовност на политическото и военно ръководство на въоръжените сили за осъществяване на конкретни действия в рамките на диалога, които ще допринесат за изграждане и развиване на модерни отбранителни способности.    Министър Каракачанов подчерта и значението на Пътната карта за двустранно сътрудничество в областта на отбраната с десетгодишен хоризонт, която да набележи конкретните действия и сроковете за тяхното изпълнение. Очаква се проектът на Пътната карта да бъде готов през април, след това да бъде обсъден от екипите на отбранителните ведомства на двете страни до месец юни, а окончателният вариант да бъде подписан през септември.    Министърът на отбраната открои и разнообразните благоприятни аспекти от взаимодействието в индустриалната сфера и трансфера на технологии, които далеч ще надхвърлят рамките на военното сътрудничество.    В резултат на предварителните разговори между двете делегации, провели се в резиденция „Лозенец“ на 07 януари, САЩ и Република България се споразумяха за определяне на приоритетни области за съсредоточаване на съвместните усилия за по-нататъшно развитие на способностите на Българската армия. Те включват подпомагане на отбранителните институции за постигане на по-голяма прозрачност и отчетност в тяхната работа, задълбочаване на сътрудничеството в областта на сигурността в Черноморския регион, коопериране в областта на киберсигурността и модернизацията на българските въоръжени сили. За всяка една от приоритетните области ще бъдат определени конкретни мерки за съвместни дейности.    Резултатите от проведените консултации на 7 и 8 януари в София за стартиране на Стратегически диалог между България и САЩ имат историческо значение както за двустранните отношения в сферата на отбраната, така и с отражението си върху регионалната и глобална сигурност.  ", "date": "2020.01.08", "title": "Каракачанов: Стратегическият диалог между България и САЩ е от историческо значение"}
{"url": "http://epicenter.bg/article/Savmestno-obobshtenie-na-zaklyucheniyata-ot-Strategicheskiya-dialog-mezhdu-Republika-Balgariya-i-SASht-/203344/2/0", "text": "На 8 януари 2020 г. правителствата на Република България и Съединените американски щати поставиха началото на двустранен Стратегически диалог на високо равнище – форум за консултации и сътрудничество по глобални, регионални и двустранни въпроси от взаимен интерес и за двете държави. Договореност за този диалог беше постигната на 25 ноември 2019 г. по време на срещата между министър-председателя Бойко Борисов и президента Доналд Тръмп. Това съобщава правителствената информационна служба.    България и САЩ са съюзници, приятели и стратегически партньори, свързани от споделени интерес за свобода, демокрация и икономически възможности. Днес проведохме дискусии по широк кръг от въпроси от значение и за двете държави. Двете страни обсъдиха редица глобални въпроси, включително Иран, Турция и Сирия, Русия, Китай и Западните Балкани. Двете страни също така проведоха задълбочени разговори по въпросите на сигурността, енергетиката, върховенството на закона, както и въпроси от двустранния дневен ред като напредъка на България към включване в програмата на САЩ за безвизово пътуване VWP, кандидатурата на страната за членство в ОИСР, перспективите за сключване на Споразумение за социална сигурност, наред с други въпроси.    Както България, така и САЩ искат Западните Балкани да бъдат процъфтяващ и преуспяващ регион, напълно интегриран в евро-атлантическите институции; регион, който откликва и подкрепя нуждите на хората. За това е нужна политическа смелост и визия в цяла Европа. България и САЩ са готови да помагат, защото това е и в наш интерес. Едни по-силни Западни Балкани означават по-силна Европа и по-силно трансатлантическо партньорство.        Обсъдихме кандидатурата на България за членство в Организацията за икономическо сътрудничество и развитие (ОИСР) и програмата за безвизово пътуване на САЩ. Съгласихме се, че България ще продължи да се приравнява към международните стандарти за икономическа политика, включително стандартите на ОИСР.   Оставаме ангажирани да работим в двустранен формат и посредством тристранния процес с Европейския съюз, за да помогнем на България да изпълни изискванията за безвизово пътуване. Поздравяваме България за значителната работа, включително в областта на проверка на пасажери и обмена на информация. За първи път помощник-държавният секретар по консулските въпроси на САЩ ще посети България през март 2020 г., за да продължи тези дискусии.  Ангажирахме се да работим заедно, за да определим кога ще бъде възможно да сключим Споразумение за социална сигурност.        България и САЩ отчитат стратегическата позиция на България в региона и по отношение поддържането на сигурността в Черноморския регион, както и първостепенното значение за тази сигурност на сътрудничеството в двустранен план и в рамките на НАТО. България вече предприе първи стъпки към увеличаване на своите военни разходи и модернизация на своите Въоръжени сили, а САЩ имат готовност да подкрепят тези текущи усилия за повишаване на взаимната съвместимост и достигане на способностите, заложени в рамките на НАТО.    Във връзка с това България и САЩ се договориха да разработят Пътна карта за двустранно сътрудничество в областта на отбраната, която ще даде израз на нашите общи приоритети и ще очертае дейности, които ще насочат сътрудничеството ни в областта на сигурността през следващите десет години. Тази десетгодишна пътна карта, чиито параметри бяха договорени по време на Стратегическия диалог, ще помогне на България в усилията за модернизация, ще допринесе за изграждането на способности за възпиране и отбрана срещу заплахи във всички сфери и ще подобри оперативната съвместимост. Сред основните ни приоритети са морското сътрудничество в Черно море, изграждането на оперативна съвместимост и устойчивост чрез съвместни обучения и учения, киберсигурността и укрепването на отбранителните институции.    Като възобновяваме своя фокус върху сигурността в Черноморския регион, ние отделяме специално внимание на сътрудничеството в областта на морската ситуационна осведоменост и конкретно усилията на България за създаване на военноморски координационен център във Варна. Както България, така и САЩ съзнават важното значение на сътрудничеството в Черноморския регион с други страни-съюзници и парнтьори в рамките на НАТО с цел поддържане на нашата колективна сигурност и планират да увеличат своята ангажираност в региона като част от тази пътна карта.    България и САЩ ще продължат да развиват тази пътна карта в рамките на двустранен работен комитет и очакват да подпишат окончателната пътна карта по-късно през тази година. Ще се стремим към размяна на първи вариант на 10-годишната пътна карта през април 2020 г.      Ще продължим да задълбочаваме своето сътрудничество в областта на енергетиката с цел повишаването на енергийната сигурност на България и региона. В продължение на диалога, стартиран през декември 2019 г. с посещението в България на американски експертен екип в областта на ядрената енергетика, ще работим за постигане на консенсус относно най-добрия път напред за България. Съвместно ще наблюдваме процеса за лицензиране на американско ядрено гориво, за да гарантираме експедитивно постигане на диверсификация на доставките от страна на България.    По отношение на природния газ, България ще продължи да работи в посока изграждане на газовия интерконектор Гърция-България в заложените срокове. САЩ приветстваха наскоро предприетото от страна на България действие за придобиване на 20 процента дял от собствеността и разглеждане на възможността за резервиране на капацитет от плаващата платформа за съхранение и регазификация край Александруполис. Считаме, че интерконекторът и плаващата платформа заедно ще повишат в голяма степен енергийната диверсификация на България, ще придвижат България значително в посока превръщането й в регионален газов център (хъб) и ще спомогнат за съществен и взаимноизгоден ръст в двустранната търговия. Ние също така ще продължим разговорите си относно либерализацията на българския вътрешен газов пазар, което ще позволи на страната да се възползва богато от превръщането си в регионален център за газова търговия.    В продължение на постигнатия напредък по време на декемврийското посещение на ядрения експертен екип, в близко бъдеще САЩ ще изпратят в България нов експертен екип, който да направи оценка и да съдейства на България да развие своята газова инфраструктура, както и да разгледа възможностите за развитие на хидроенергийни и други възобновяеми енергийни източници с цел превръщането на страната в регионален енергиен център (хъб) и насърчаване на енергийната диверсификация на територията на Балканите. Страните се договориха да гарантират справедливото и конкурентно начало по отношение ядрената енергетика, което ще гарантира сигурността на доставките и конкурентни цени. В съответствие с правилата на ЕС България ще гарантира експедитивна диверсификация на доставките на свежо ядрено гориво.    Решени сме да повишим сътрудничеството си в обмена на нови технологии, което може да помогне на нашите икономики да осъществят преход към по-чисто и по-ефективно енергийно поколение. Посредством споделянето помежду си на експертен и практически опит, както и привличането на американски капитали в България, ние можем да посрещнем предизвикателствата на бъдещето.    Препотвърждаваме ангажимента си за справедливо отношение към инвеститорите, разрешаване на инвеститорските спорове по пътя на добросъвестни преговори и разширяване на двустранната търговия.    Вземайки предвид факта, че безопасните мрежи за безжична комуникация от пето поколение (5G) ще играят съществена роля както за бъдещия просперитет, така и за националната сигурност, Република България и САЩ декларираха желанието си да засилят сътрудничеството си по 5G. И двете страни подчертаха необходимостта от развитие, разполагане и комерсиализация на 5G мрежи на основата на принципите за свободна и честна конкуренция, прозрачност и върховенство на закона. Защитата на тези комуникационни мрежи от следващо поколение от пробиви и манипулиране, както и гарантирането на неприкосновеността и личните свободи на гражданите на Република България и САЩ е от съществено значение, за да се гарантира, че нашите граждани ще имат възможност да се възползват в пълна степен от невероятните икономически възможности, възникващи благодарение на 5G.    Република България и САЩ подчертаха важното значение на това да се насърчава участието на пазарите за 5G на изпитани и надеждни доставчици на мрежови устройства и софтуер и доставчици на услуги, като се вземат предвид оценките за рисков профил, както и да се насърчават рамки, които поощряват максимални усилия за защита на 5G мрежите от нерегламентиран достъп или намеса. Република България и САЩ освен това отчитат, че доставчиците на 5G следва да предоставят продукти и услуги, които спомагат за иновации и насърчават ефикасност. Тези продукти и услуги освен това би следвало да спомагат за честна конкуренция и да насърчават свързаните надолу по веригата индустрии при максимален брой участници на пазара, където това е технически възможно.        САЩ и България продължават да смятат, че корупцията подкопава демократичните институции, препятства икономическото развитие и просперитет и отваря вратата за вредни влияния. Работейки съвместно, двете правителства ще продължат текущия си диалог, включително по законодателни и процедурни предложения за укрепване на българските държавни институции, така че те да бъдат по-независими, прозрачни и ефективни. Сред нашите ключови приоритети са гарантирането независимите органи да запазят самостоятелността и партийната си необвързаност, разширяването на балансирания достъп до Конституционния съд и обмена на добри практики за по-голяма независимост на съдебните органи и прокурорска отчетност. Посредством това ние се стремим към укрепване на демократичните институции, което повишава вярата на хората в изборния процес и правораздавателната система. ", "date": "2020.01.08", "title": "Съвместно обобщение на заключенията от Стратегическия диалог между Република България и САЩ "}
{"url": "http://epicenter.bg/article/MOSV--Balgariya-ne-e-razreshavala-vnos-na-bolnichni-otpadatsi-nito-ot-treti-strani--nito-ot-ES/203346/2/0", "text": "България не е разрешавала внос на болнични отпадъци нито от трети страни, нито от ЕС. Това се посочва в съобщение на Министерството на околната среда и водите /МОСВ/ по повод изявления в публичното пространство на лидера на БСП Корнелия Нинова, в които се твърди, че министърът на околната среда и водите е предоставил с писмо информация за 734 хил. тона отпадъци за последните пет години, внесени от трети страни, включително болнични, които най-вероятно ще бъдат изгорени.    Министърът на околната среда и водите не е предоставял с писмо такава информация. Информацията е предоставена от министъра на финансите, в отговор на парламентарно питане за внос на редуцирано гориво, болнични отпадъци и отпадъци от фармацевтични производства, в т.ч. утайки и мицели от трети страни за периода 01.08.2014 г. до 28.08.2019 г., са посочили от МОСВ. Отговорът на министъра на финансите е публично достъпен на сайта на парламента на следния линк:    , са отбелязали от екоминистерството.   МОСВ е изискало и получило подробна информация от Агенция \"Митници\". В информацията категорично няма данни за внос на болнични отпадъци и РДФ горива, е посочено в съобщението, предаде  БТА.   При преглед на данните се е потвърдило, че има стоки, които не са отпадъци по смисъла на Закона за управление на отпадъците /ЗУО/. Например металите присъстват като отпадъци и като готови метални изделия, включително машини и резервни части за машини. В голямата си част тези, които са отпадъци по ЗУО, всъщност са ценна суровина, захранваща български рециклиращи предприятия, металургичната, хартиено-целулозната и стъкларската промишлености, производство на батерии и акумулатори, са посочили от МОСВ.   От ведомството са посочили още, че битови отпадъци, РДФ горива, болнични отпадъци и отпадъци от фармацевтични производства, в т.ч. утайки и мицели подлежат на процедура на предварителна писмена нотификация по Регламент /EО/ номер1013/2006.   За периода от 01.08.2014 г. до 28.08.2019 г. не са издавани нотификации за внос на описаните по-горе отпадъци за третиране в циментовите заводи или в топлоелектрическите централи на България. Не са издавани нотификации за внос на болнични отпадъци и от страни от ЕС.   От ведомството са обявили, че такъв отговор вече е даван през миналия ноември на депутатско питане.", "date": "2020.01.08", "title": "МОСВ: България не е разрешавала внос на болнични отпадъци нито от трети страни, нито от ЕС"}
{"url": "http://epicenter.bg/article/Ognyan-Minchev--SASht-imat-konkretna-perspektiva-za-otnosheniyata-si-s-Balgariya/203347/2/0", "text": "„Това е важно събитие, защото явно Вашингтон има стремеж стратегическото сътрудничество с България да бъде изпълнено с определено съдържание“. Това каза пред БНР Огнян Минчев по повод новия формат на Стратегическия диалог между България и САЩ, за който у нас е американска делегация.    Според политолога военното сътрудничество между двете страни ще бъде обект на конкретни програми и подчерта много важния аспект на двустранните отношения, какъвто е енергийната сигурност, предвид решението на правителството да закупи 20% от терминала за втечнен газ в Александруполис.    „За първи път се дава гаранция за това, че в България снабдяването и транзитирането на газ ще бъдат диверсифицирани“, допълни Минчев в предаването „12+3“.    „Степента на нашата зависимост от Русия и Турция е такава, че в условията на нарастващо съперничество за газовите ресурси в Източното Средиземноморие между Турция и консорциумът от четири държави, България не може да се намеси като съучастник на която и да е от двете страни. Затова ще трябва да лавираме. Загубихме много време да започнем да преодоляваме енергийния монопол, който се упражнява върху нас. Това ни прави не достатъчно пълноценни като геополитически партньор в контекста на газовите взаимоотношения“.    По думите на Огнян Минчев голямата новина е, че в настоящия период Вашингтон има конкретна перспектива за развитие на отношенията с България във всички основни стратегически области на двустранните отношения.  ", "date": "2020.01.08", "title": "Огнян Минчев: САЩ имат конкретна перспектива за отношенията си с България"}
{"url": "http://epicenter.bg/article/EK-nyama-da-izteglya-sluzhitelite-si-ot-Irak-/203345/7/0", "text": "Европейската комисия съобщи, че няма да изтегли служителите си от Ирак, въпреки напрегнатата обстановка на място. В Ирак имаме цивилна мисия, която работи в полза на иракчаните, поясни говорител на комисията, предаде БТА. По неговите думи ЕС прави всичко по силите си за успокояване на обстановката и за предотвратяване на нова война. Той отбеляза, че на днешното заседание на еврокомисарите са обсъдени отраженията от кризата в Близкия изток, включително по отношение на сигурността на доставките на енергоносители през Ормузкия проток. По повод сигурността на полетите в района говорителят поясни, че службите на ЕС наблюдават въздушното пространство и издават предупреждения за опасности. Националните власти в ЕС имат отговорността и пълномощията по решенията за забрана на полети в отделни региони по света, уточни той.   Говорителят потвърди, че върховният представител на ЕС по външната политика и сигурността Жозеп Борел предвижда среща с ген. Халифа Хафтар, който оспорва властта на либийския премиер Файез Сарадж.   По-рано днес председателят на Европейския парламент Давид Сасоли съобщи, че ще приеме Сарадж в следобедните часове в Брюксел. Говорителят добави, че поканата за среща към иранския външен министър Мохамад Зариф остава в сила.", "date": "2020.01.08", "title": "ЕК няма да изтегля служителите си от Ирак "}
{"url": "http://epicenter.bg/article/Putin---Turski-potok--e-vazhen-za-Rusiya-i-Turtsiya--za-stranite-ot-Yuzhna-Evropa-i-za-tseliya-kontinent-/203349/7/0", "text": "„Турски поток“ е важен за Русия и Турция, също и за страните от Южна Европа и може би за целия Европейски континент. Това каза президентът на Руската федерация Владимир Путин по време на официалната церемония по откриването на газопровода „Турски поток“ в Истанбул.    „Уважаеми г-н президент, г-н Вучич, г-н Борисов, уважаеми представители на парламента на турската република и всички присъстващи на официалната церемония за въвеждането на новия газопровод „Турски поток“. Всички ние сме свидетели на много важно събитие не само за Русия и за Турция, също така и за страните от Южна Европа и може би за целия Европейския континент.    По думите му разработването на трансчерноморския газопровод показва, че стратегическото партньорство между двете страни дава положителни резултати.  „Взаимодействието между Турция и Русия се развива във всички сфери, независимо от ситуацията, която се наблюдава в момента в света. Искам да отбележа, че износът на природен газ вече се осъществява почти 30 години“, допълни Путин, цитиран от \"Фокус\".    Има много тенденции за обостряне на съществуващата ситуация, но Турция показва друг пример, подчерта руският президент.    „Уважаеми приятели, уважаеми колеги, вашият висок професионализъм, вашето активно участие даде възможност този проект да бъде приключен в определения срок. Също така искам да изкажа благодарност на представителите на властта в Турция, на първо място на президента на Турция за тяхното съдействие“, заяви още Путин.    Той благодари за проявената политическа воля от страна на Турция, която е предпочела интересите на своята страна пред други варианти.    „Както в енергийния сектор, така и в други области виждаме, че можем да решаваме много различни амбициозни задачи, ако имаме добра воля за това. В заключение бих искал да кажа още нещо. Ние живеем в наистина в много сложен свят. За съжаление в региона, в който се намираме в момента, има много сериозни тенденции за обостряне на съществуващата ситуация. Турция всъщност показва друг пример. Пример за сътрудничество, за благото на нашите народи, за благото на Европа, за благото на целия свят“, каза още руският президент.  ", "date": "2020.01.08", "title": "Путин: „Турски поток“ е важен за Русия и Турция, за страните от Южна Европа и за целия континент!"}
{"url": "http://epicenter.bg/article/Erdogan---quot-Turski-potok-quot--e-istoricheski-proekt-/203350/7/0", "text": "„Турски поток“ е исторически проект. Това каза президентът на Република Турция Реджеп Тайип Ердоган по време на официалната церемония по откриването на газопровода „Турски поток“ в Истанбул.    „За нас е чест да ви посрещнем в Истанбул. Надявам се 2020 г. да донесе само добри неща, както за нашите народи, така и на целия свят. Ще си позволя да ви поздравя, да ви честитя Новата година. Сътрудничеството между Турция и Русия дава своите плодове. Ние се намираме тук, за да открием „Турския поток“. Това е проект, по който работихме заедно с нашите приятели от Русия. Това е исторически проект. Морската част на проекта беше приключена през изминалата година и се срещнахме отново с Истанбул с моят приятел г-н Путин“, каза Ердоган, цитиран от \"Фокус\".    \"Нека не превръщаме Средиземно море в море на конфликти\", призова Ердоган. Турският президент посочи, че нито един проект, който игнорира техните интереси в Средиземно море, няма да успее. Според него „Турски поток“ е наречен \"турски\" от скъпия му приятел Путин.    „Турция и Русия дават пример за сътрудничество и на базата на това сътрудничество ще продължат да поставят своите подписи под нови успехи. По вторият поток виждаме, че има голям интерес от Европа към втория поток. Турция с инвестициите, които прави в последните години, заема важно място в енергийния пазар“, каза още Ердоган.    Той посочи, че Турция винаги е била против конфликтите и напреженията.    „С нашата съседка Русия отбелязваме 100 години от установяване на първото отношение на сътрудничество между двете страни. Не се ограничаваме с това“, обясни още Ердоган. Той обърна внимание, че от времето на Цар Иван Трети са положени усилията на сътрудничеството между Русия и Турция. Той подчерта, че може да се говори за повече от 500 години сътрудничество. По думите му това са две страни от Евразия, които показват пример на сътрудничество, който ще допринесе за мира в региона.    „Не можем да забравим приятелските отношения. Дори и по време на Студената война, Турция и Русия не са дали възможност да бъдат нарушени съседските отношения между страните“, посочи Ердоган. Той отчете увеличение на стокооборота между двете страни.    \"Турският поток ще бъде символ на новото време. Също така целият регион ще се възползва от този проект. Турско-руското приятелство с различни проекти още веднъж показва нашето отношение. Надявам се, че в бъдеще Русия и Турция като приятелски страни ще продължат със същата решителност да осъществяват и други проекти. Уважаеми гости, както и вие следите, в последно време в региона се развиват различни събития, които водят до напрежение. Нашият партньор САЩ, а също така и нашият съсед Иран. Можем да говорим вече за конфликт между тези две страни. Нито Ирак, нито Либия, нито по морски път енергийният транспорт, страните в залива не трябва да се превръщат в зона на конфликт\", каза още Ердоган.    \"Нашата съседна страна Ирак - те също имат проблеми с устойчивото развитие\", допълни още президентът на Турция. Той посочи, че са готови да направят всичко възможно да бъде обезпечена териториалната цялост на Ирак и устойчивото развитие на страната.  ", "date": "2020.01.08", "title": "Ердоган: \"Турски поток\" е исторически проект "}
{"url": "http://epicenter.bg/article/Pedro-Sanches-polozhi-kletva-pred-kralya-kato-premier-na-Ispaniya/203352/7/0", "text": "Социалистът Педро Санчес положи днес клетва като премиер на Испания пред крал Фелипе Шести - ден след като получи вот на доверие в парламента като лидер на безпрецедентна коалиция с радикалната лява коалиция \"Унидас Подемос\", предаде Франс прес, цитирана от БТА.   Санчес се закле да спазва конституцията по време на церемония в кралския дворец Сарсуела, но не върху Библията и кръста. Той направи същото, както при идването си на власт през юни 2018 г., когато стана първият испански премиер, положил клетва без използването на религиозни символи, откакто демокрацията в страната бе възстановена през 1977 г. Сега социалистът Санчес предстои да състави своето правителство. Това ще е първият коалиционен кабинет след края на диктатурата на Франко през 1975 г. Испанската социалистическа работническа партия на премиера съобщи, че новото правителство ще бъде представено следващата седмица, въпреки че първоначално се очакваше това да се случи още тази седмица, отбелязва АФП.", "date": "2020.01.08", "title": "Педро Санчес положи клетва пред краля като премиер на Испания"}
{"url": "http://epicenter.bg/article/Netanyahu--Shte-nanesem-chutoven-udar-na-Iran--ako-ni-napadnat-/203353/7/0", "text": "Израелският премиер Бенямин Нетаняху предупреди, че страната ще нанесе \"чутовен удар\", ако бъде нападната от Иран. За това съобщи БГНЕС, цитирана от Нова телевизия.    По-рано Нетаняху заяви, че Тръмп трябва да бъде поздравен за това, че е действал \"бързо, смело и решително\" срещу иранския генерал Касем Солеймани. Той заяви още, че еврейската държава \"стои изцяло\" зад САЩ.    \"Америка няма по-добър приятел от Израел, а Израел няма по-добър приятел от САЩ\", категоричен бе премиерът.    Преди дни той определи американския президент Доналд Тръмп като \"достоен за признателност\". Според Нетаняху Сюлеймани е отговорен за планирането и провеждането на \"много терористични атаки\" в Близкия изток и извън него. ", "date": "2020.01.08", "title": "Нетаняху: Ще нанесем чутовен удар на Иран, ако ни нападнат!"}
{"url": "http://epicenter.bg/article/Iran-nyama-da-predade-na-SASht--quot-chernite-kutii-quot--na-katastrofiraliya-ukrainski--quot-Boing-quot--/203356/7/0", "text": "Иран съобщи днес, че няма да предаде на САЩ двете \"черни кутии\" на украинския самолет \"Боинг 737\", който се разби тази нощ след излитане от Техеран - катастрофа, при която загинаха всички 176 души на борда, предават Франс прес и БТА.    \"Няма да дадем \"черните кутии\" на производителя \"Боинг\" и на американците\", заяви ръководителят на иранската Организация за гражданска авиация Али Абедзаде, цитиран от агенция Мехр.    Той посочи, че на този етап не е ясно в коя държава ще отидат за изследване \"черните кутии\".    Съгласно международното законодателство за въздушния транспорт страната, на чиято територия е станала злополуката, има право да проведе разследване, отбеляза Абедзаде. Той добави, че \"разследването на този инцидент ще бъде отговорност на Иран, но украинците ще могат да участват в него\".    Според правилата на Международната организация за гражданска авиация (International Civil Aviation Organization/ ICAO), на която Иран, САЩ и Украйна са членове, разследването на произшествия се провежда в държавата, където са се случили.    Независимо от това, според експерти от сектора, малко държави са в състояние да анализират \"черните кутии\". Сред тях са Германия, САЩ, Франция и Великобритания.  ", "date": "2020.01.08", "title": "Иран няма да предаде на САЩ \"черните кутии\" на катастрофиралия украински \"Боинг\" "}
{"url": "http://epicenter.bg/article/Boris-Dzhonsan--Suleymani-beshe-otgovren-za-smartta-na-britanski-voennosluzheshti-v-Blizkiya-Iztok/203357/7/0", "text": "Премиерът на Великобритания Борис Джонсън втвърди тона си спрямо действията на Иран, като заяви, че генерал Касем Сюлеймани, убит по-рано в американски въздушен удар, е носел „кръвта на британски войници по ръцете си“, предава Sky News, цитирана от Агенция \"Фокус\". Джонсън се въздържаше от подробни коментари по повод развиващата се в момента криза в Близкия Изток, като оставяше това на своите министри на отбраната и външните работи. В крайна сметка на заседанието в Камарата на общините той коментира темата, след като му бяха зададени въпроси по нея. Генерал Сюлеймани, ръководител на спецчастите „Кудс“ от Иранската ислямска революционна гвардия, беше убит по-рано в атака на американски безпилотен самолет. Опозиционният лидер Джереми Корбин няколко пъти задава въпроса дали тази атака е била оправдана и дали е била легална, съгласно международното право. „Ясно е, че въпроса за легалността не може да бъде решен от Великобритания, защото това не беше наша операция. Но смятам, че по-разумните хора ще приемат, че САЩ имат право да защитават базите и военнослужещите си“, заяви премиерът Джонсън. Той добави, че Сюлеймани е снабдявал със „самоделни експлозивни устройства терористи, и се страхувам, че е убивал и ранявал и британски войници“. „Този човек носеше кръвта на британски войници по ръцете си“, прибави министър-председателят. Думите на премиера идват малко след като Иран изстреля повече от десет балистични ракети, според различни данни 12 или 22, по американски бази в Ирак, в които имаше и британски военнослужещи, в отговор на убийството на Сюлеймани. От Иранската ислямска революционна гвардия потвърдиха, че са ударили базите в Ербил и Айн ал Асад като отмъщение за действията на Вашингтон. Джонсън осъди ракетите атаки и призова Техеран да се въздържа от бъдещи „безразсъдни и опасни атаки“. Все още се изясняват детайлите от нападенията, но по първоначална информация няма жертви в тях. Премиерът и Корбин дебатираха отказа на опозиционния лидер да осъди дейностите на иранския генерал. По-рано Корбин беше попитан три пъти по време на заседание в Камарата дали Сюлеймани е терорист според него, на който въпрос той не отговори директно. „Не е ли истина, г-н говорител (на Камарата), че този премиер не може да се изправи до президента (на САЩ Доналд) Тръмп, защото той вече се ангажира (…) с търговска сделка със САЩ и това поставя приоритет на всичко друго, което той може да предприеме?“, попита Корбин по време на заседанието. Джонсън отвърна като отрече това да е така и заяви, че думите на Корбин са „измислици“. „Но това, което аз казвам е, че Великобритания ще продължи да работи за деескалацията в региона“. Джонсън от своя страна обвини Корбин в това, че отказва да осъди действията на Иран и че би спомогнал за „разпада на НАТО“, ако имаше тази възможност. „Много съм изненадан, че в края на този дебат, той още не е осъдил действията на Касем Сюлеймани“, добави премиерът.", "date": "2020.01.08", "title": "Борис Джонсън: Сулеймани беше отговрен за смъртта на британски военнослужещи в Близкия Изток"}
{"url": "http://epicenter.bg/article/Bivshiyat-frenski-prezident-Nikola-Sarkozi-shte-bade-izpraven-pred-sada-prez-oktomvri-/203359/7/0", "text": "Бившият френски президент Никола Саркози ще бъде изправен пред съда през октомври по обвинения в корупция за предполагаеми опити да получи информация от съдия за разследване срещу себе си, предаде АФП, цитирана от БНР.  Това реши днес съдът в Париж.   Това е първият процес за корупция срещу бивш президент в историята на Петата република. Саркози е извън политиката от края на 2016 г.  Той е заподозрян за това, че в началото на 2014 г., чрез своя адвокат Херцог, се е опитал да получи поверителна информация от Жилбер Азибер при процедура за конфискуване на бележниците му от аферата „Бетанкур“, относно за дарения, направени на бившата дясна партия \"Съюз за народно движение\" от богатата наследница на групата L’Oreal Лилиан Бетанкур в замяна на помощ за получаване на престижен пост в Монако.    Под отговорност ще бъде подведен и адвокатът на Саркози -Тиери Херцог, както и бившият съдия Жилбер Азибер. Случаят за злоупотреба с влияние се основава върху разговори между Херцог и Азибер, които са били подслушвани от следователи. Те са разследвали твърденията, че Саркози е приел незаконни плащания за президентската си кампания през 2007 година от Лилиан Бетенкур – наследница на френски козметичен гигант. В последствие бившият президент се опитал да подкупи съдия Азибер като му предложил работа в Монако в замяна на информация по делото.   Процесът ще трае от 5 до 22 октомври. Той ще бъде първият от общо седем дела срещу Саркози.", "date": "2020.01.08", "title": "Бившият френски президент Никола Саркози ще бъде изправен пред съда през октомври "}
{"url": "http://epicenter.bg/article/Karlos-Gon--Napusnah-Yaponiya--za-da-izbegna--quot-politichesko-presledvane-quot--/203360/7/0", "text": "Бившият изпълнителен директор на Nissan Motor Co. - Карлос Гон заяви в сряда, че целта на дръзкото му бягство от Япония е била да избегне \"политическо преследване\", като в същото време той обвини японските прокурори и ръководителите на автомобилната компания \"Нисан\" в заговор срещу него, предаде БНР.    Според него повдигнатите спрямо него обвинения са били неверни, твърдейки, че на първо място той въобще не е трябвало да бъде арестуван.    Говорейки на първата си публична изява на специална пресконференция в Бейрут, Гон се обрисува като жертва на несправедливата японска система.    \"Не избягах от правосъдието. Избягах от несправедливостта и политическото преследване\", посочи беглецът, за чието издирване вече има издадена червена бюлетина за арест на Интерпол.    Карлос Гон се оплака, че е бил разпитван по осем часа на ден без присъствието на адвокати и отбелязва, че японските власти имат 99% успеваемост при преследване на финансови престъпления.    Той по-специално посочи бившия изпълнителен директор на \"Нисан\" Хирото Сайкава и директора Масаказу Тойода, като едни от лицата, заговорничели с японските власти. Карлос Гон твърди, че е бил обект на конспирация на неколцина изпълнителни директори на \"Нисан\", които са работили съвместно с прокуратурата в Токио поради намаляващите показатели на японския автомобилен производител. \"Друга причина за конспирацията беше недоволството от структурата на съюза с френската фирма \"Рено\" (Groupe Renault)\", добави Гон.    Той отбеляза, че компанията \"Нисан\" губи по 40 милиона долара на ден след неговия ареста през 2018 година.    Според него от японската прокуратура са изтичали фалшиви и изкривени информации, за да формират общественото мнение и да го представят като престъпник.", "date": "2020.01.08", "title": "Карлос Гон: Напуснах Япония, за да избегна \"политическо преследване\" "}
{"url": "http://epicenter.bg/article/Ankara-i-Moskva-zovat-za-primirie-v-Libiya/203369/7/0", "text": "Президентите на Турция и Русия Реджеп Ердоган и Владимир Путин призоваха днес за прекратяване на огъня в Либия от полунощ на 12 януари. Това съобщи турският външен министър Мевлют Чавушоглу на брифинг с руския си колега Сергей Лавров в Истанбул, предаде ТАСС, цитирана от БНР.    „В хода на преговори Ердоган и Путин обсъдиха двустранни въпроси и регионални теми. Обмениха мнения за прекратяване на огъня в Идлиб, за напрежението между САЩ и Иран, за обстановката в Либия и в Ирак“, заяви Чавушоглу.    В съвместно заявление, публикувано на сайта на Кремъл Путин и Ердоган посочват, че убийството на иранския генерал Касем Солеймани е акт, който подрива сигурността и стабилността в региона.    „Дълбоко сме обезпокоени от ескалацията на напрежението между САЩ и Иран и от негативните последствия за Ирак“, се казва в становището.    По повод нанесените от Иран удари в Ирак двамата лидери подчертават, че използването на сила не спомага за намирането на решение на сложните близкоизточни проблеми и водят към нова спирала на нестабилност, която не е в ничий интерес. ", "date": "2020.01.08", "title": "Анкара и Москва зоват за примирие в Либия"}
{"url": "http://epicenter.bg/article/Erdogan--Shte-prevarnem-Turtsiya-v-globalen-energien-hab-/203375/7/0", "text": "Ще превърнем Турция в глобален енергиен хъб, заяви президентът на страната Реджеп Ердоган по време на церемонията по откриването на газопровода \"Турски поток\".   „Ние се стремим да превърнем страната ни в глобален енергиен център. Като страна Турция никога не е търсила регионално напрежение. Единствената цел на нашите усилия за проучване на въглеводороди в Източното Средиземноморие е да защитим интересите на нашата страна и Турската република Северен Кипър\", казва още държавният глава, цитиран от официалната страница на президента на Турция.  ", "date": "2020.01.08", "title": "Ердоган: Ще превърнем Турция в глобален енергиен хъб!"}
{"url": "http://epicenter.bg/article/Kremal-razkri-svarzana-li-e-vizita-na-Merkel-v-Rusiya-s-ubiystvoto-na-Soleymani/203377/7/0", "text": "Гибелта на командващия силите \"Ал Кудс\" на Корпуса на гвардейците на ислямската революция Касем Солеймани не е причина за предстоящата визита в Русия на германския канцлер Ангела Меркел.    Това заяви говорителят на Кремъл Дмитрий Песков, цитиран от ТАСС. \"Няма никаква връзка\", заяви говорителят в отговор на въпрос, дали убийството на Солеймани е станало причина за предстоящата визита на Меркел в Русия.   Както съобщи по-рано пресслужбата на Кремъл германският канцлер ще бъде на работна визита в Русия на 11 януари по покана на руския президент Владимир Путин. По време на разговорите се очаква да бъдат обсъдени актуални международни теми, включително ситуацията в Сирия и Либия, и ескалацията на напрежението в Близкия изток в резултат на американския въздушен удар в петък, при който загина високопоставеният ирански генерал Солеймани.    Друга тема, която се очаква да бъде дискутирана, е уреждането на конфликта в Източна Украйна в контекста на изпълнението на Минските споразумения от 2015 г. и договореностите, постигнати на срещата в \"нормандския формат\" на 9 декември в Париж, отбелязва БТА, позовавайки се на ТАСС.  ", "date": "2020.01.08", "title": "Кремъл разкри свързана ли е визита на Меркел в Русия с убийството на Солеймани"}
{"url": "http://epicenter.bg/article/Frans-pres--Naprezhenieto-SASht-Iran-mozhe-da-poprechi-na-razsledvaneto-s-ukrainskiya-samolet/203380/7/0", "text": "Напрежението между Иран и САЩ заплашва да попречи на разследването на причините за катастрофата на украинския пътнически самолет, който се разби днес малко след излитането от Техеран, предаде Франс прес.    Условията за разследване на авиокатастрофи са определени от международното право.    \"Боинг\" 737-800 на украинската авиокомпания \"Юкрейн интернешънъл еърлайнс\" (Ukraine International Airlines (UIA) се разби по-малко от три минути след излитането си, при което загинаха 176 души, главно иранци и канадци, припомня БТА.    Техеран вече заяви, че няма да предаде на американците \"черните кутии\", които записват всички данни за полета.    Правилата за разследване на въздушни инциденти са определени от Чикагската конвенция на Международната организация за гражданска авиация (International Civil Aviation Organization/ ICAO). Тя предвижда отговорност за разследването да носи държавата, където е станал инцидентът, в случая - Иран.    Държавата, където е била проектирана и построена машината (в случая - САЩ), държавата на оператора (Украйна) \"имат право да назначат свой акредитиран представител, който да участва в разследването\", се посочва в конвенцията.    Теоретично, американската служба за национален транспорт и сигурност Ен Ти Ес Би (NTSB /National Transportation and Safety Board), натоварена с разследванията на въздушни инциденти, трябва да участва в това разследване като изхожда от експертния опит на \"Боинг\", обясни Жан-Пол Троадек, бивш директор на Бюрото за разследвания и анализи (ВЕА) - френският аналог на NTSB. В този случай обаче това може да се окаже малко сложно, допълни той.    Американският производител на самолети обяви в Туитър, че е \"в контакт с украинската компания и е готов да съдейства по всякакъв начин\". Ръководителят на иранската организация за гражданска авиация Али Абедзаде заяви, че \"украинците могат да участват в разследването\", но отказа да изпрати \"черните кутии\" в САЩ, което не обещава сътрудничество с Вашингтон.    Разчитането на данните за полета само по себе си не е сложно, трудността идва, когато записващите устройства са в много лошо състояние, нужни са лаборатории, които имат съответната експертиза, капацитет и средства, каза Троадек.    Според експерта капацитет имат малцина: американската NTSB, която за момента остава извън играта, френската ВЕА, британската AAIB, дори техният германски аналог и \"може би руснаците\".    \"На този етап ВЕА не изпраща следователи на място и не е получила никакво искане за съдействие от иранските власти\", казаха от френската агенция за АФП.    \"Това, което за момента ще е по-важно от разчитането на записващите устройства, е проучването на отломките от самолета\", което може да даде насоки за причините за катастрофата, обяснява Троадек.    Международната организация за гражданска авиация предвижда също възможността страната, където е станала злополуката, да се откаже от разследването и да го предаде на трета страна.    По този начин Холандия проведе от името на Украйна разследването на катастрофата на малайзийския \"Боинг\", свален с ракета над украинска територия на 17 юли 2014 г. Тогава загинаха 298 души, 193 от които - холандци.  ", "date": "2020.01.08", "title": "Франс прес: Напрежението САЩ-Иран може да попречи на разследването с украинския самолет"}
{"url": "http://epicenter.bg/article/Tramp--Nyama-nito-edin-ubit-pri-iranskoto-napadenie-v-Irak---VIDEO-/203381/7/0", "text": "Нито един американец или иракчанин не е пострадал при иранските удари, щетите са минимални, Иран изглежда отстъпва.   Това заяви президентът на САЩ Доналд Тръмп в официално заявление. И обяви нови санкции срещу Иран. Тръмп заяви, че ще поиска от НАТО да се ангажира повече в близкоизточния процес.   Американският президент заяви, че Иран е причинил леки щети на американските бази и никой не е ранен при атаките. \"Изглежда, че Иран е отстъпил. Това е добре за целия свят\", заяви американският лидер в обръщението си към нацията, цитирано от РИА Новости и \"Фокус\".    Според Тръмп жертвите са били избегнати благодарение на системата за ранно предупреждение. Той каза, че Вашингтон ще наложи нови икономически санкции срещу Техеран. Освен това американският президент заяви, че Иран подкрепя терористите. Тръмп също отбеляза, че Техеран няма да има ядрени оръжия, докато той е на власт.    Президентът на САЩ призова Великобритания, Китай, Германия, Франция и Русия да работят по нова сделка с Иран. Тръмп каза, че ще се обърне към НАТО с искане да участва по-активно в протичащите процеси в Близкия изток.    \"Искаме да имате велико бъдеще, което заслужавате\", обърна се Тръмп към гражданите и ръководството на Иран.   По-рано през деня иранските медии съобщиха за 80 убити американски войници.   \"Докато продължаваме да оценяваме вариантите за реакция на иранската агресия, САЩ незабавно ще наложат допълнителни тежки икономически санкции срещу иранския режим. Тези мощни санкции ще останат в сила, докато Иран не промени поведението си\", заяви американският лидер.    \"Само през последните месеци Иран задържа кораби в международни води, неоснователно нападна Саудитска Арабия и свали два американски дрона\", добави американският президент.    В същото време Тръмп отбеляза, че „враждебните действия“ от страна на Иран значително се засилиха след подписването на „глупавата ядрена сделка“.    Гражданите на Съединените щати не са пострадали в резултат на ракетния удар на Иран върху военните бази в Ирак, а самите съоръжения са претърпели само минимални щети, добави Тръмп.    \"Нито един американец не беше ранен в резултат на нападението от страна на иранския режим снощи. Няма жертви сред личния състав, всичките ни войски са в безопасност и бяха нанесени само минимални щети на нашите военни бази\", каза той.    \"Иран очевидно е поел по пътя на деескалация, което е много добре за всички, които участват в това, и много добро за целия свят\", подчерта американският лидер.    \"Нямаше смъртни случаи нито сред американците, нито сред иракчаните поради взетите предпазни мерки, разсредоточаването на силите и системата за ранно предупреждение, която работи много добре\", добави американският лидер.   ", "date": "2020.01.08", "title": "Тръмп: Няма нито един убит при иранското нападение в Ирак! (ВИДЕО)"}
{"url": "http://epicenter.bg/article/Irak-shte-izvika-iranskiya-poslanik-zaradi-vazdushnte-udari-na-Teheran/203382/7/0", "text": "Иракското външно министерство заяви в сряда, че ще извика посланика на Иран заради атаката с ирански балистични ракети върху бази, в която са дислоцирани иракски, американски и други международни войски, като нарече нощните удари \"нарушение на суверенитета на Ирак\", предава AFP, цитирана от \"Фокус\".   \"Няма да позволим Ирак да бъде арена на конфликт, коридор за извършване на атаки или база за поразяване на съседните страни\", заяви министерството.    По-рано Министерството повика американския посланик заради американския удар с дрон миналата седмица, който уби високопоставени ирански и иракски командири и предизвика ракетните удари в сряда.  ", "date": "2020.01.08", "title": "Ирак ще извика иранския посланик заради въздушните удари на Техеран"}
{"url": "http://epicenter.bg/article/Zaharova--Eskalatsiyata-na-naprezhenieto--provokirana-ot-atakata-na-SASht-v-Irak--se-zasilva-/203388/7/97", "text": "„Ескалацията на напрежението в региона на Близкия изток, провокирана от атаката на САЩ в Ирак, за която Русия предупреди, в момента се засилва, заяви в ефира на радио \"Ехото на Москва\" официалният представител на руското външно министерство Мария Захарова, цитирана от TACC и \"Фокус\".    „Ние виждаме и наблюдаваме точно развитието, за което всички бяха предупредени - това е ескалация на ситуацията\", каза Захарова.    \"Сега сме свидетели на поредния кръг от спиралата на напрежението, очевидно провокиран от съответните политики, провеждани от западните страни, на първо място, разбира се, САЩ, осъществявайки много странна, недалновидна политика,\" коментира още тя.    Според Захарова, последната ескалация на напрежението в региона е възникнала поради факта, че се е натрупала критична маса противоречия.    \"В този случай това, за което говорихме в началото, набира скорост, а именно ескалацията\", обобщи тя.  ", "date": "2020.01.08", "title": "Захарова: Ескалацията на напрежението, провокирана от атаката на САЩ в Ирак, се засилва "}
{"url": "http://epicenter.bg/article/Prof--Bernar-Okutyurie-shte-predstavi-chrez-otvoren-seminar-parvata-si-kniga-na-balgarski/203323/6/0", "text": "Един от най-значимите световни теоретици и практици на двигателните методи за подкрепа на детското развитие професор Бернар Окутюрие пристига в България, за да представи лично чрез отворен 8-часов семинар първата си книга на български език „Действаме, играем, мислим”.    В Европа името на Окутюрие е поне толкова добре познато, колкото това на педагога Мария Монтесори. На 84-годишна възраст той все още работи, преподава и пише активно. Книгите му „Брюно и психомоториката“, „Психомоторната практика. Възстановяване и терапия“, „Методът Окутюрие”, „Действаме, играем, мислим” го превръщат в значимо име в областта на педагогиката, психомоториката, детското развитие, действените терапевтични методи и др.    „Действаме, играем, мислим” е последната книга на проф. Окутюрие. В нея са залегнали фундаменталните виждания на автора за това, че сензомоторното удоволствие, движението и играта допринасят за добиване на увереност по отношение на безпокойствата и дискомфорта на детето, успокояват вътрешните страхове, подобряват развитието на символичната функция, благоприятстват развитието на умствената репрезентация и помагат за по-добро разбиране на емоциите. Тя предлага задълбочено обяснение на детската психика от раждането и механизми за подкрепа на детето чрез телесното и двигателното.    „Бернар Окутюрие е основател на уникален психомоторен подход към детското развитие и терапия. Работата му се фокусира върху самочувствието на детето и се основава на ранното взаимодействие между майка и бебе. Вдъхновяващата психомоторна работа на Окутюрие има потенциала да отвори нови врати в човешките взаимоотношения и терапия\", казва  Проф. Амара Екерт, психомоторен и телесен психотерапевт.    Публичният семинар на проф. Окутюрие е рядък шанс не само за специалисти, работещи с деца, но и за по-широк кръг аудитория, която може да разшири разбирането си за детската психика и изразяването на детето чрез начините, по които то се движи и играе спонтанно, както и за ролята на възрастните и другите деца в тези процеси.    „Развитието на детето е еволюционен континуум, който винаги се отнася до преживяванията на релационни неща от миналото. Опитахме се да подчертаем постоянната диалектика между миналото и присъствието в света тук и сега, между несигурността и търсенето на сигурност, диалектика, която отваря път към определен психологически баланс, където тялото има своето място“, казва проф. Бернар Окутюрие.    Основни теми на семинара:    „Психологическо развитие на детето чрез телесно изразяване” или „Телесният път на психологическото развитие на детето”    Лекцията на проф. Бернар Окутюрие ще се проведе на 18 януари 2020г. от 10,00 ч. в сградата на Френския институт в България (пл. Славейков 3).", "date": "2020.01.08", "title": "Проф. Бернар Окутюрие ще представи чрез отворен семинар първата си книга на български"}
{"url": "http://epicenter.bg/article/Otkriha-neizvestni-i-nepublikuvani-stihove-i-pisma-na-Yavorov/203366/6/0", "text": "Потвърдена е автентичността на неизвестни стихове, писма и документи на Пейо Яворов, които са притежание на частно лице, съобщиха от БНР.    Ръкописите са разчетени от доц. Милкана Бошнакова, историк и архивист, специалист по история на освободителното движение на българите в Македония и Одринска Тракия.    Намерените документи са общо 19 и са свързани с Македония и са точно датирани - както от самия поет, така и задочно от съдържанието им. Отразяват дейността на Яворов като първи кмет на Неврокоп, днес Гоце Делчев по време на Балканската война и като войвода на чета в македоно-одринското опълчение. Сред документите са открити и три непознати досега стихотворения, които по всяка вероятност са и последните написани от поета. Всички тези материали за поета излизат в книга, която ще излезе под заглавието \"Непознатият Яворов\". Намирането на документите и стиховете от Пейо Яворов е огромен дар за целия български народ, подчерта в предаването \"Хоризонт до обед\" доц. Милкана Бошнакова, съставител на изданието и автор на уводните бележки.    \"И друг път съм споделяла: не очаквах, че след повече от сто години е възможно да се намерят оригинали на Пейо Яворов, негови нови документи и най-вече стихотворения\", посочи тя.    През пролетта на 2019 година в Българския исторически архив на Националната библиотека пристигнал Христо Павлов, второ поколение колекционер и потърсил доцент Бошнакова с молба за експертиза на няколко документа на Пейо Яворов.    \"Изобщо не повярвах, че това е възможно, но приех да прегледам документите и тогава разбрах, че чудото е възможно. Действително те се оказаха на Яворов. Още първите минути, в които ги докоснах и видях почерка, подписа, неговия, за какво се отнася - Неврокоп 1912 година, печатите на повечето от писмата, които се съдържат сред тези документи. Оригинали са, на Яворов са и това е действително събитие\", сподели Милкана Бошнакова за БНР.    Сред документите са четири писма на Яворов до негови съратници, няколко разписки, които той дава на неврокопски жители, които по време на неговото управление като кмет на града подпомагат изхранването на дейците на македоно-одринското опълчение с провизии.    \"И няколко така наречени требвания. Той озаглавява по този начин документите, с които в края на октомври 1912 година в град Кавала дава разрешение, така да се каже освобождава своите четници от отряд номер 15 на македоно-одринското опълчение, на което той е войвода или командир, да се приберат безпрепятствено до родината\", допълни специалистът.    Трите стихотворения, които са гвоздеят на цялата книга, не са на любовна тематика, както повечето хора очакват, но това не намалява тяхната стойност, изтъкна доц. Бошнакова. \"Те са по-скоро на антивоенна тематика.\" Едно от стихотворенията е по-философско, посветено е на близък приятел на поета - Тодор Николов, ботаник и дарител, с когото го свързва силно интелектуално приятелство, обясни тя.    \"Последното стихотворение, което е най-силно според мен и ще влезе най-вероятно не само в българските, но и в световните учебници, е озаглавено \"На незнайний герой\", в което той говори от първо лице единствено число, което е апотеоз на любовта към родината му. Той завършва с едно блестящо четиристишие: И тук ще стана бучка пръст,/ но пак ще съм във теб, родино./ Дори и да не турят кръст, / ти, майко, пак ще помниш мойто име.\"    Откритите стихотворения на Пейо Яворов имат изключителна литературна стойност, смята Пламен Тотев от издателство \"Персей\", което ще публикува документалните материали.    \"Това не са стихове, които той е написал в писмо до близък приятел. Не са стихове, които, както са правили немалко поети в кръчмата, написват на салфетката някакво стихотворение на симпатична сервитьорка. Няма нищо такова. Това са изстрадани стихове, в които личи геният на Яворов\", каза Пламен Тотев.  ", "date": "2020.01.08", "title": "Откриха неизвестни и непубликувани стихове и писма на Яворов"}
{"url": "http://epicenter.bg/article/Boris-Popivanov--Votat-na-nedoverie-e-nay-logichnoto-v-situatsiyata-s-vodnata-kriza/203331/11/0", "text": "Вотът на недоверие е най-логичното нещо, което може да следва в подобна ситуация. В противен случай би изглеждало, че всички политически сили са обединени от идеята, че проблем няма. Това посочи Борис Попиванов в „Българин сутрин“ по телевизия „България Он Еър“.   Според Попиванов проблемът в случая е на местно ниво, а не на национално, защото хората нямат вода. Въпросът не е просто екологичен, а много по-сериозен. Цялостната политика в този сектор е отдавна сгрешена и това спокойно може да бъде поставено в рамката „видими резултати“. „Навлизаме в ситуацията, за която открито се говори – днес в Перник, утре – в други градове“, подчерта политологът.  Водни кризи избухват там, където е основните действия са извършвани от настоящото управление. Все пак то управлява вече почти десет години и трудно може да се оправдава с предишни управници. Досега можеше да си свърши работата. По думите на Попиванов оправданията с минали управления вече трудно хващат аудитория.  Според Борис Попиванов тези проблеми са следствие от безхаберие, липса на координация и теми, по които прокуратурата ще търси отговорност. Нужна е обаче и политическа отговорност. В това е смисълът на вота на недоверие. Попиванов смята, че оставките не решават проблемите, ако не се промени цялостната политика. Проблемът с министерските смени е, че служат само за временно успокояване на нещата.", "date": "2020.01.08", "title": "Борис Попиванов: Вотът на недоверие е най-логичното в ситуацията с водната криза"}
{"url": "http://epicenter.bg/article/Boyan-Chukov--Vkaraha-Tramp-v-klopka-s-ubiystvoto-na-gen--Suleymani-/203358/11/0", "text": "До края на 2019 г. бях убеден, че Доналд Тръмп ще спечели втори президентски мандат през ноември 2020 г. Така както бях убеден и го написах преди вота, че ще го спечели през 2016 г. След като бе подведен да издаде заповед за извънсъдебно физическо елиминиране на Касем Сулеймани вече... съм силно разколебан. Това написа във Фейсбук експертът по сигурност и международен анализатор Боян Чуков.    \"Вкараха Тръмп в клопка. Вкара го Майкъл Помпео, който го е убеждавал от месеци наред, съгласно „Вашингтон пост“. Доста преди събитията около Нова година. След този необмислен ход на американския президент рязко се изказа срещу него даже Тулси Габард от демократите, която е обвинявана, че е човек на Тръмп и Путин. Сега Конгресът ще го гони „до дупка“, че е взел това решение през главата на американските конгресмени. Предстои да го ограничат законодателно да взема подобни решения\", продължава експертът.    \"Ако до този момент нямаше никакъв шанс за импийчмънт, то сега ситуацията рязко се промени. След като Иран обяви 80 млн. долара за главата на Доналд Тръмп, се появи и още една хипотеза, че той може да приключи своя мандат подобно на Джон Кенеди. В САЩ живеят около 2 млн. етнически иранци. Не е трудно сред тях да се намери някой „Лий Харви Осуалд“, който да свърши работата. А после някой „Джак Руби“, който да го застреля и темата да приключи\", завършва Боян Чуков.  ", "date": "2020.01.08", "title": "Боян Чуков: Вкараха Тръмп в клопка с убийството на ген. Сулеймани "}
{"url": "http://epicenter.bg/article/Iranskite-raketi-mogat-da-nosyat-i-yadreni-boyni-glavi---quot-pokrivat-quot--tsyalata-teritoriya-na-Balgariya-/203362/11/33", "text": "Все още няма яснота какви са военните резултати от над дузината ракети, които иранските сили изстреляха по две американски военни бази в Ирак през тази нощ. Според Вашингтон няма жертви и материалните щети са минимални, докато в Техеран говорят за унищожени самолети и десетки убити, предава Би Ти Ви.    Постепенно става ясно, обаче, на какви оръжия са заложили иранските военни ръководители за операцията, с която да отмъстят за убийството на един от най-влиятелните хора в ислямската република – ген. Касем Сулеймани. Телевизия Ен Би Си цитира експерта Джефри Люис, според когото вероятно говорим за атака с два вида ракети – „Киам-1“ и „Фатех-110“. Аналогична е информацията, с която разполагат източниците на британския „Дейли Мейл“.    Става дума за балистични системи тип „Земя-Земя“, които се базират на стари разработки от последните 2 десетилетия на XX век, но и които през последните години са значително модернизирани, за да бъдат днес директна заплаха за американските военни бази – едни от най-добре защитените обекти в целия Близък Изток.        Ракетният комплекс с по-скромни възможности е „Фатех-110“. Разработен на базата на неуправляема артилерийска система, той е високо мобилен и е в състояние да изпрати 500 кг боен товар на между 200 и 300 километра разстояние. Бойната глава може да бъде конвенционална, химическа или, според експерти, ядрена. В периметъра на действие на комплекса са около две трети от територията на Ирак.    Първоначално за изстрелване са се използвали статични установки, но по-късно е разработена мобилна автономна система, с която ракетите могат да се изстрелват от всяка точка.    Историята на „Фатех-110“ датира от 1995 г., когато иранските инженери започват да работят по превръщането на неуправляемата ракета в управляема. Причината е, че закупените от Китай ракети с близък обсег се оказват изключително неудачни, а поуките от войната с Ирак през 80-те са научили Техеран, че се нуждае от средство за нанасяне на прецизни удари по близко разположени противникови цели.    Първият тестов пуск е през 2001 г., като според портала „МисълТрет“ първите разчети са станали боеготови през 2004 г. Според непотвърдени данни „Хизбулла“ и Северна Корея разполагат с известно количество от комплексите. Сирия го произвежда по лиценз.    „Фатех-110“ е усъвършенствана непрекъснато, като с допълнителни ускорители се смята, че може да порази цел на до 400 километра разстояние. Подобрена е и точността чрез вграждането на електро-оптични системи, както и такива за радио контрол, отбелязва в свой анализ Джоби Уорик във „Вашингтон пост“.    Значително по-амбициозен проект е „Киам-1“. Тя е далечен „роднина“ на съветските ракети Р-300 „Скъд“ (по-ранна модификация на която беше на въоръжение и в нашите Ракетни войски – б.р.). Бойната ѝ глава съдържа 750 кг взривно вещество или ядрено устройство, като може с нея да унищожи цел на до 800 километра от мястото на изстрелване.    „Киам-1“ е мащабна преработка на по-ранна иранска балистична ракета, която, на свой ред, е създадена на основата на севернокорейски вариант на „Скъд“. Основното външно различие е в липсата на опашни стабилизатори, като, според „МисълТрет“ това показва подобрения в системата за насочване и освен това намалява шансовете за засичане от радар.    В последния етап на полета ракетата лети с много висока скорост към целта с цел да избегне евентуални противоракетни системи. Според „Вашингтон пост“ системата за управление позволява корекция на траекторията и след пуска, което затруднява допълнително всякакви опити ударът да бъде осуетен.    Първите изпитания на комплекса са от 2010 г., а от 2017 г. е на бойно дежурство. Използван е срещу „Ислямска държава“.      През годините иранските сили често бяха описвани от западни политици и анализатори като зле окомплектовани, организирани по архаичен начин и, в крайна сметка, напълно неконкурентни не само на американските сили в Близкия Изток, но и на техните съюзници в региона. Действително, до преди малко повече от десетилетие, иранските ракетни войски разчитаха преимуществено на съветските балистични ракети, останали от една друга епоха на военното дело. Голямата амбиция на религиозния водач Али Хаменей Иран да стане реален играч на местно равнище обаче промени това.    След инвестирането на милиони долари в разработки (а вероятно и индустриален шпионаж), както и след дълги преговори с възможни партньори като Китай и КНДР, Иран постепенно модернизира както отбраната си, така и средствата си за нападение.    Така ислямската република в момента е пазена от голямо количество модерни зенитно-ракетни комплекси внос и местно производство, а същевременно Техеран вече е в състояние да нанесе удари по цели на до 2500 км разстояние – например, крилатата ракета „Сумар“ покрива цялата територия на България, а балистичната „Седжил“ може да порази произволна цел по Черноморието или такава на сушата чак до Пловдив. И двата модела са вече на въоръжение.    През последните няколко години Техеран дава големи средства и за развиване на своите дронове. Автономните летателни апарати имат голям обсег и, когато пренасят взривно вещество, могат буквално като рояк да нападнат целта си, като така намаляват до минимум шансовете за защитниците ѝ.    Докато технологията узрява, расте и нивото на подготовка на личния състав. От десетилетия интересите на Иран в чужбина удивително съвпадат с каузите на организации като „Хизбулла“ или като йеменските бунтовници хуси. По правило те притежават най-модерно иранско оръжие, а често се оказва и че в действията си са подпомагани от военни от ислямската република. Така и последните трупат опит, който след това да могат да прилагат и под собствения си флаг.    Борбата с „Ислямска държава“ и враговете на Башар ал-Асад в Сирия, както и гражданската война в Йемен се превърнаха в голям военен полигон за оръжейни системи и тактики за използването им.    Именно в най-бедната арабска държава и иранските военни се сблъскаха със западния начин за водене на война и някои от водещите образци на американската бойна техника – на въоръжение при регионалния конкурент Саудитска Арабия, която преследва свои интереси в Йемен.    Още тогава бяха отиграни в реални условия редица сценарии за провеждането на ракетни нападения. Първият истински удар дойде на 14 септември, когато свързани с Иран бойци засипаха с ракети и дронове бомби най-голямата рафинерия в Саудитска Арабия и така я извадиха от строя – въпреки разположените в района противоракетни батареи.    „Наблюдаваме този процес от известно време – с тези дронове и ракети и други неща, които всъщност пробиват защитните системи, проникват и поразяват ключови обекти“, коментира ген. Джоузеф Вотел, цитиран от „Вашингтон пост“. По думите му най-смущаващо е колко бързо са еволюирали тези системи: „Те се възползват от нашия опит“.      Нито Доналд Тръмп, нито Али Хаменей могат да бъдат упрекнати в мекушавост, като и за двамата може с еднаква сила да се твърди, че са по-склонни на необмислено действие пред това да изглеждат слаби в очите на другите. Въпреки това, очакванията са размяната на ракети над Ирак през последните дни да не доведе до голяма война между САЩ и Иран.    И двамата лидери имат големи проблеми у дома (импийчмънт и икономическа криза в резултат на санкциите) и агресивната реторика в комбинация с ограничени агресивни действия със сигурност намалява напрежението на вътрешнополитическия терен, но във Вашингтон много добре знаят цената на пореден конфликт, от бойните полета на който млади момчета и момичета се прибират у дома в запечатани ковчези, докато в Техеран разбират напълно, че при открита война със САЩ най-вероятно целият режим в крайна сметка ще бъде унищожен.    Иначе казано, залозите се вдигат, но и двамата играчи на масата за покер имат много какво да губят.   ", "date": "2020.01.08", "title": "Иранските ракети могат да носят и ядрени бойни глави, \"покриват\" цялата територия на България "}
{"url": "http://epicenter.bg/article/Esmail-Gaani---noviyat-komandvasht-na-elitnite-iranski-sili-Al-Kuds/203367/11/0", "text": "Нов ирански генерал излезе от сянката, за да оглави елитните ирански части Ал Кудс и да отговаря за подкрепяните от Техеран сили в Близкия изток, на фона на заплахите на Ислямската република да отмъсти жестоко на САЩ за убийството на предишния им ръководител Касем Солеймани.   Силите Кудс са част от 125-хилядната революционна гвардия  , военизирана организация, която отговаря само пред върховния лидер на Иран аятолах Али Хаменей. Революционната гвардия упражнява надзор върху иранската балистична програма, военноморските й сили следват като сянка американския флот в Персийския залив и включва в себе си изцяло доброволните сили \"Басидж\".  Подобно на предшественика си, като млад Есмаил Гаани участва през 80-те години в осемгодишната война с Ирак, а след това се присъединява към силите Кудс.   Макар да не известни все още доста неща за 62-годишния Гаани, от санкциите на Запада срещу него можем да предположим, че той отдавна заема властова позиция в организацията. Вероятно една от първите му задачи ще бъде да организира отмъщението на Иран за петъчния въздушен удар на САЩ, при който бе убит неговият дългогодишен приятел Солеймани.  \"Ние сме деца на войната. Ние сме другари на бойното поле и станахме приятели в битките\", каза веднъж Гаани за отношенията си със Солеймани, цитиран от иранската държавна информационна агенция ИРНА.   Влиянието на революционната гвардия през последните десетилетия се засилва все повече както във военен, така и в политически аспект. Конвенционалните въоръжени сили на Иран бяха покосени първо от екзекуциите на стария офицерски състав по време на Ислямската революция през 1979 г, а след това и от санкциите.  Основен двигател на това влияние са елитните сили Кудс, които работят по целия регион заедно със съюзни групировки, създавайки асиметрична заплаха, която да противодейства на усъвършенстваните оръжия, с които разполагат САЩ и техните регионални съюзници. Сред тези партньори са бойците от иракските милиции, ливанското движение Хизбула и йеменските бунтовници хуси.  Когато обяви Гаани за приемник на Солеймани, аятолах Али Хаменей нарече новия началник на Кудс \"един от най-видните командири\" на Иран.   Силите Кудс \"ще продължат да действат по същия начин, както по времето на неговия предшественик\", каза Хаменей, цитиран от ИРНА.  Солеймани дълго време беше лицето на силите Кудс. Той придоби известност, след като американски официални представители започнаха да го обвиняват за смъртоносните крайпътни бомби, използвани срещу американски войници в Ирак. Неговият образ, който отдавна е използван в профилите на хардлайнери в Инстаграм и като тапети за дисплеите на мобилни телефони, сега гледа от билборди, които призовават Иран да отмъсти за смъртта му.    Докато операциите на Солеймани в Ирак и Сирия предизвикаха стотици анализи, Гаани остана по-скоро в сенките на организацията. Името му само от време на време се появяваше в западните и дори в иранските медии. Личната му история обаче до голяма степен наподобява тази на Солеймани.  Гаани е роден на 8 август 1957 г. в град Машхад, Североизточен Иран. Детските и юношеските му години съвпадат с последното десетилетие на монархията. Той се присъединява към революционната гвардия година след революцията през 1979 г. Подобно на Солеймани, той най-напред е пратен да потушава кюрдско въстание, избухнало в Иран след свалянето на шаха.  След това Ирак напада Иран и започва осемгодишна война, в която са убити един милион души. Много от жертвите са леко въоръжени членове на революционната гвардия, част от които млади момчета, убити при масови щурмове срещу иракски позиции.    Доброволците \"виждаха, че ги убиват всичките, но като им нареждахме да тръгнат в бой, те не се колебаеха\", разказва по-късно Гаани. \"Командирът гледа на войниците си като на свои деца, а войникът има усещането, че Бог му е наредил и че трябва да направи това\".    Гаани оцелява през войната и се присъединява към силите Кудс малко след създаването им. Той работи със Солеймани и ръководи контраразузнаването на революционната гвардия. Според западни експерти Солеймани се е фокусирал върху държавите на запад от Иран, а Гаани - върху тези на изток като Афганистан и Пакистан. Иранските медии обаче не дават подробна информация за дейността му в революционната гвардия.    През 2012 г. американското финансово министерство въвежда санкции срещу Гаани с твърдението, че той е отговорен за \"финансови плащания\" на прокси сили, свързани с Кудс. Санкциите в частност свързваха Гани с пратка с оръжия, заловена през 2010 г. на пристанището в най-многолюдния нигерийски град Лагос.    Властите задържаха 13 контейнера, маскирани като контейнери със стъклена вата и каменни палети. Те намериха в тях 107-милиметрови ракети тип \"Катюша\", патрони и други оръжия. Ракетите \"Катюша\" остават любимо оръжие на иранските прокси сили, сред които са иракските милиции и ливанското движение Хизбула.    Един иранец и неговият нигерийски партньор по-късно бяха осъдени на пет години затвор заради доставката с дестинация Гамбия, която тогава беше под управлението на диктатора Яя Джаме. Израелски служители заявиха, че ракетите са щели да бъдат доставени на екстремисти в ивицата Газа, а нигерийските власти казаха, че местни политици могат да използват оръжията при следващи избори.  През 2012 г. Гаани бе разкритикуван от американския Държавен департамент, след като заяви, че \"ако Ислямската република не присъстваше в Сирия, избиването на хора щеше да е много по-голямо\". Гаани направи това си изказване, непосредствено след като въоръжени поддръжници на сирийския президент Башар Асад избиха над сто души в Хула, провинция Хомс.    \"През уикенда заместник-ръководителят на силите Кудс изрази публично гордостта си от ролята, която са изиграли при обучението и оказването на помощ на сирийските сили, и вижте до какво доведе това\", заяви тогавашната говорителка на Държавния департамент Виктория Нюланд.   През януари 2015 г. Гаани индиректно каза, че Иран доставя ракети и оръжия на палестинците за борба с Израел.    \"САЩ и Израел са прекалено малки, че да си мислят, че могат да устоят на военната мощ на Иран. Тази мощ сега се проявява в помощ на онеправдания палестински народ и Газа под формата на ракети и оръжия\", каза Гаани тогава.    Сега силите Кудс са под контрола на Гаани. Макар иранските лидери да заявиха, че имат план как да отмъстят за смъртта на Солеймани, такъв не е оповестен на фона на подготовките за погребалната церемония на генерала, започнали вчера.   Какъвто и да е планът за отмъщение, Гаани вероятно ще бъде замесен в него.    \"Това, че Гаани оцеля на такива високи позиции (в гвардията) и остана заместник на Солеймани толкова дълго време, говори много за доверието, което му имаха Хаменей и Солеймани. Подозирам, че той няма да има особени трудност да заеме мястото на Солеймани, що се отнася до операции и стратегия\", казва Афшон Остовар, автор на книга за иранската революционна гвардия.     ", "date": "2020.01.08", "title": "Есмаил Гаани - новият командващ на елитните ирански сили Ал Кудс"}
{"url": "http://epicenter.bg/article/Sayuz-na-hlebarite--Hlyabat-shte-poskapva-/203293/4/0", "text": "Хлябът ще поскъпва, каза пред БНР Мариана Кукушева – председател на Националния браншови съюз на хлебарите и сладкарите. По думите ѝ причините са комплексни – от тол таксите, през евентуална лоша реколта до поскъпването на тока и газа.    „Ние не участваме в никакви стачни действия, защото оставяне на населението без хляб в пряк превод значи обявяване на военно положение. При нас нещата не са толкова пряко свързани с възможността да се включим в активни действия, изразяващи недоволство, но категорично трябва да кажем, че ситуацията е напрегната. Очакванията за отразяване на тол таксите върху цените на насъщния са много тревожни“, каза тя в интервю за предаването „Преди всички“ на програма „Хоризонт“. И продължи:    „Нямаме ясна представа какво ще струва това за нашия бранш, тъй като всеки хлебопроизводител има собствен периметър, в който доставя своята суровина и превозва допълнителната суровина – тя не беше включена в таблицата на Световната банка. Световната банка някак много наизуст беше определила някакви 2 стотинки на бройка хляб, като се базираше на цени на основни суровини от преди 3-4 години. Неактуалността на тези изчисления ни прави тревожни и неустойчиви в икономическо развитие“.    Кукушева обаче не се ангажира с точни изчисления за поскъпването на хляба в следствие на тол таксите.    Ръст на сивия сектор?    В хлебопроизводството има огромен сив сектор, припомни тя и уточни в тази връзка:    „Въвеждането на такива тежки, донякъде и рестриктивни мерки спрямо изрядните бизнесоператори би довело до увеличаване на сивия сектор. Той е този, който не плаща задължения и данъци“.    Като друг голям проблем Мариана Кукушева посочи сушата:    „Сушата рискува правилното развитие на зърнените култури. Липсата на сняг води до невъзможност растенията да създадат своя силна коренова система. Очакваме, че не малко площи в България ще бъдат разорани напролет, когато се установи какви са щетите“.    И все пак тя е категорична, че няма никаква опасност България да остане без пшенична реколта.    Оскъпяването на хляба и на всички останали стоки и услуги в страната се диктува и от очакваното повишение на цената на енергията за бизнеса, на газа, на новата минималната заплата, покачването на цената на нощния труд и т.н.", "date": "2020.01.08", "title": "Мариана Кукушева: Хлябът ще поскъпва "}
{"url": "http://epicenter.bg/article/-Agroinzhenering-90--EOOD--Kade-otiva-vodata-na-yazovir--quot-Bebresh-quot--/203301/4/0", "text": "От „Агроинженеринг-90“ ЕООД (собственик на МВЕЦ „Бебреш“) отговориха на обвиненията на кмета на Ботевград Иван Гавалюгов, че яз. \"Бебреш\" се източва от ВЕЦ-а.        Във връзка с многократните медийни изяви на кмета на община Ботевград Иван Гавалюгов, ръководството на „Агроинженеринг-90“ ЕООД (собственик на МВЕЦ „Бебреш“) заявява:    Твърденията, че МВЕЦ „Бебреш“ е отговорна за ниското ниво на водите в язовир Бебреш, че „работи нерегламентирано“ и „извън обхвата на своето разрешително“ са неверни и манипулативни. МВЕЦ „Бебреш“ притежава Разрешение №11140131 от Басейнова дирекция „Дунавски район“ за ползване на вода за производство на електрическа енергия. По силата на Споразумение между „Агроинженеринг-90“, „Напоителни системи“ и „ВиК Бебреш“ от 21.08.2018 г., което прилагаме, на МВЕЦ „Бебреш“ бяха дадени права да извършва дейност при води до 12,6 метра под преливния ръб на язовир Бебреш. Предвид факта, че по време на подписването на въпросното споразумение „ВиК Бебреш“ беше 100% общинско предприятие, това обстоятелство е отлично известно на Община Ботевград и кмета Иван Гавалюгов.    Същевременно, МВЕЦ „Бебреш“ напълно спря производствената си дейност на 25.09.2018 г. - преди 470 дни. Оттогава до днес централата е била пускана с цел профилактика на съоръженията общо два пъти – от 20 до 28 май и от 18 до 24 юни 2019 г., като за целта е използвала и заплатила водни количества в размер на 749,6 хиляди куб.м. – тоест, минимална част от общия обем на язовира.    По време на втората профилактика (18-24.06.2019 г.), по данни на „Напоителни системи“, нивото на водите в язовир Бебреш е било 8,95 метра под преливния ръб. Днес, над 6 месеца по-късно, през които МВЕЦ „Бебреш“ не е работила нито ден и не е използвала нито литър вода, това ниво е 18,54 метра под преливния ръб на язовира – или с над 9 метра по-ниско. Къде е водата?    Редно е кметът Гавалюгов да се откаже от демагогията и да даде на обществото отговор на следните въпроси:    Къде отива водата на язовир Бебреш? Защо, според доклад на „Напоителни системи“, всички други ползватели на вода от язовира имат водомери и отчитат и заплащат на държавата всеки ползван литър, а най-големият ползвател - ВиК-дружеството, снабдяващо общината - няма такъв? Защо, според „Напоителни системи“, при разрешени 2,5 милиона кубически метра годишно потребление на вода от язовир Бебреш, ВиК дружеството източва над 3 пъти повече – около 9 милиона куб.м. годишно?    И, след като населението на общината потребява и плаща на ВиК 9 милиона куб.м. вода годишно, защо ВиК-дружеството плаща на държавата само за 2,5 милиона куб.метра вода, къде отиват останалите пари? Има ли изобщо в момента въпросното дружество действащо разрешително да черпи вода от язовира, от кога и от кого е издадено?    Защо язовир Бебреш се ползва от ВиК дружеството като основен водоизточник за питейна вода, след като водата в него не е питейна, а „условно чиста“, и той следва да бъде само допълнителен питеен източник, и то след пречистване? Снабдява ли се ботевградската водна мрежа с непречистена вода от язовира през 17 нерегламентирани байпаса?    В заключение, относно изказаните публично „съмнения“ на кмета, че централата можело да работи едва ли не тайно, държим да подчертаем, че както всяка електроцентрала, така и МВЕЦ „Бебреш“ произвежда не стоки, а електричество, което не може нито да си отнесе вкъщи, нито да скрие в склада. Веднъж произведено, то постъпва в енергийната система на страната и всеки киловатчас от него, както и времето на неговото производство се проследяват и регистрират документално.    Призоваваме компетентните органи да извършат детайлна проверка на всички ползватели на вода от язовир Бебреш, в това число и на дейността на ВиК, за да бъде установено по категоричен начин къде отива водата от язовира и да се прекратят всякакви внушения за фалшива водна криза по измислени причини.       ", "date": "2020.01.08", "title": "„Агроинженеринг-90“ ЕООД: Къде отива водата на язовир \"Бебреш\"? "}
{"url": "http://epicenter.bg/article/D-r-Polina-Hadzhistoeva--Tsenata-na-svinskoto-meso-zasega-shte-se-zapazi-/203313/4/0", "text": "„Засега ще има задържане на цената на свинското месо. Надяваме се да няма повече покачване“. Това заяви пред БНР д-р Полина Хаджистоева – председател на Асоциацията на свиневъдите. По думите ѝ обаче прогнозите не са оптимистични. Тя изрази надежда да се овладее африканската чума по свинете и да се възстановят свинекомплексите и производството в страната.    „2018-а започна с цена от около 2,2-2,5 лв. за килограм живо месо. В момента се търгува на 4 лв. Съпоставката е около 1,5 лв. на едро, живо месо. При разфасовките след клането - от 8 до 10 лв. е стигала цената на дребно във веригите и в магазините“, посочи д-р Хаджистоева в интервю за предаването „Преди всички“ на програма „Хоризонт“.    Тя подчерта, че са много малко държавите, които успяват да се справят с чумата. По думите ѝ включително България не може да се справи със заболяването.    „Производството от страните, които нямат чума към момента - Белгия, Германия, износът им е основно към Китай. В Европа остава по-малко свинско. Като цяло количеството на свинско месо на европейския пазар е намалено драстично. Потреблението е много голямо. Това налага и увеличаването на цената“, обясни д-р Хаджистоева.    Според нея преди проблема с чумата страната ни е задоволявала родния пазар с около 50% от свинското месо. Сега обаче вече сме на около 1/3, т.е. около 35% се произвежда у нас, добави тя.    Хаджистоева определи битката с чумата като боксов мач от висшата лига:    „В момента, в който се смъкне гардът, и болестта ти нанася нокаут“.    От една страна се закриват свинекомплекси след пораженията и ликвидирането на стопанства, каза тя и добави още, че липсата на суровина пък води до затваряне и на следващите по веригата – месопреработвателите. Тепърва предстои да се сблъскваме с това в следващите месеци и години, прогнозира още д-р Полина Хаджистоева.", "date": "2020.01.08", "title": "Д-р Полина Хаджистоева: Цената на свинското месо засега ще се запази "}
{"url": "http://epicenter.bg/article/Vasil-Velev--Vsyaka-godina-gubim-50-000-dushi-na-pazara-na-truda/203319/4/0", "text": "Всяка година губим 50 000 души на пазара на труда. Това каза председателят на Управителния съвет (УС) на Асоциация на индустриалния капитал в България (АИКБ) Васил Велев в интервю за Агенция „Фокус“. Според Васил Велев от Министерството на труда и социалната политика не разбират напълно новата демографска ситуация в страната и не успяват да отговорят на предизвикателствата пред икономиката и бизнеса.  „Най-острият проблем за икономиката е недостигът на човешки ресурс. Това се получава отскоро и защо се получава не се разбира. Демографската ситуация е такава, че кохортата от хора, деца, родени след началото на промените, след 90-те години на миналия век, са в порядъка на 50 000 по-малко, отколкото преди 90-та година. Тези деца пораснаха, изучиха се и сега идват на пазара на труда. А тези, които си отиват поради пенсия от пазара на труда, са с 50 000 повече и се заместват с тези, които са с 50 000 по-малко“, отбеляза той. Велев посочи, че 40 мерки и програми, които се предлагат от работодателите са съгласувани със синдикатите и оттук-нататък предстоят разговори с правителството, като от бизнеса искат разговорите да протекат на ниво министри.    „Трудните моменти ще бъдат свързани с преодоляване на инерцията в държавната администрация. Затова настояваме преговорите да се водят на ниво министри, а не на ниво държавни служители, държавна експертиза, защото трябва да се взимат решения и поемат отговорности, каквито експертите не могат. Например в раздела „Трудова миграция“ и „Пазар на труда“ имаме много сериозни различия с експертите в Министерството на труда и социалната политика. Вярваме, че новият министър на труда ще вземе една позиция, която да е в полза на развитието на икономиката, а не в полза на по-малко работа за служителите в министерството“, добави председателят на АИКБ.  ", "date": "2020.01.08", "title": "Васил Велев: Всяка година губим 50 000 души на пазара на труда"}
{"url": "http://epicenter.bg/article/-Bulgartransgaz--EAD-shte-pridobie-20--ot-kapitala-na--Gaztreyd-/203326/4/0", "text": "„Булгартрансгаз“ ЕАД ще придобие 20% от капитала на проектната компания „Газтрейд“ С.А., която изгражда терминала за втечнен природен газ край Александруполис. Това е регламентирано в решение на Министерския съвет, взето на днешното му заседание, с което е одобрено акционерното участие на българския газопреносен оператор. Информацията е на правителствената пресслужба. Участието на българската страна в проекта за изграждане на терминал за втечнен природен газ в Северна Гърция е изцяло в съответствие с актуализираната енергийна стратегия на България. Това е съществена стъпка за реализиране на цялостната концепция за газов хъб „Балкан“, в основата на която е утвърждаването на прозрачен, ликвиден и надежден пазар на природен газ. Проектът за терминал за втечнен природен газ край Александруполис, Гърция, се реализира изцяло в изпълнение на политиката и приоритетите за изграждане на единен взаимосвързан общоевропейски енергиен пазар. Той ще съдейства за подобряване сигурността на доставките и диверсификация на източниците на природен газ в региона. Синергията на този проект с изграждането на междусистемната връзка Гърция–България (IGB) ще доведе до повишаване достъпа на България и останалите страни в региона до втечнен природен газ. Компании от САЩ, Катар и др. се очаква да бъдат основните доставчици на газ до терминала в Александруполис. По този начин проектът ще допринесе както за диверсифициране на източниците и трасетата за доставка на газ, така и за насърчаване на конкуренцията в полза на крайните клиенти. Проектът е идентифициран от Групата на високо равнище за газова свързаност на Централна и Югоизточна Европа (CESEC), както и от Европейската стратегия за Енергиен съюз. С днешното си решение Министерският съвет одобри извършването от страна на „Булгартрансгаз“ ЕАД на инвестиционни разходи за изграждане на съоръжението, съответстващи на 20%-то му акционерно участие. „Булгаргаз“ ЕАД ще участва в обвързващата фаза на процедурата по пазарен тест за резервиране на капацитет от терминала за втечнен природен газ до Александруполис, като резервира до 500 млн. куб. м. на година, но не по-малко от 300 млн. куб. м. на година, за период от 3 до 5 години. За използване на резервирания капацитет, „Булгаргаз“ ЕАД ще проведе преговори за реализиране на доставки на втечнен природен газ през интерконектора Гърция – България.   ", "date": "2020.01.08", "title": "„Булгартрансгаз“ ЕАД ще придобие 20% от капитала на „Газтрейд“"}
{"url": "http://epicenter.bg/article/MRRB--Blizo-117-000-dushi-sa-zasegnati-ot-narusheno-vodosnabdyavane-/203355/4/0", "text": "116 951 души живеят в места с нарушено водоснабдяване. Това показват актуалните данни на ВиК операторите в страната към 30.12.2019 година, съобщиха от пресцентъра на МРРБ. На воден режим са жители на 5 града (83 037 засегнати) и 99 села (33 914 засегнати жители).    Най-много от тях са в Перник - 73 111, като общо за областта засегнатите от нарушено водоснабдяване са 81 969 души, живеещи в 2 града (Перник и Батановци) и 17 села.    Другите населени места на воден режим са в областите Търговище, Шумен, Сливен Велико Търново, Ловеч, Монтана, Бургас, Габрово и Кюстендил.    Основната причина за нарушеното водоснабдяване е намаленият дебит на водоизточниците.  Пресцентърът на МРРБ прави това уточнение поради големия брой запитвания след твърдения на представители на БСП, че вече близо половин милион българи са без ежечасен, ежедневен достъп до питейна вода.   Ето и таблица с обобщената информация.        \r\n \r\n  ", "date": "2020.01.08", "title": "МРРБ: Близо 117 000 души са засегнати от нарушено водоснабдяване "}
{"url": "http://epicenter.bg/article/BABH-nasochi-za-unishtozhavane-nad-44-kg-med/203365/4/0", "text": "Българската агенция по безопасност на храните (БАБХ) насочи за унищожаване 44 кг и 700 гр. мед за нарушения при етикетирането. Това съобщиха от пресцентъра на Агенцията.    Търговци в страната ще трябва да доказват произхода на още 62,77 кг мед, които не са били придружени от документите, изисквани по регламент, некоректно етикетирани и без идентификационна маркировка.    Издадени са 3 предписания на територията на ОДБХ Кюстендил, Русе и София област за некоректно етикетиране, липса на идентификационна маркировка и етикет. Съставени са 9 акта за установяване на административни нарушения, включително за липса на регистрация на обекта като търгуващ с храни.    На територията на две Областни дирекции по безопасност на храните (ОДБХ) Кюстендил и Сливен са констатирани нарушения при етикетирането на мед, съгласно изискванията на чл. 5 от Наредба № 26 от 14.10.2010 г. , т.е. липсва страна на произход, която задължително трябва да бъде изписана на етикета на пчелния продукт.    Нарушенията са открити при тематичните проверки, които Агенцията проведе по Заповед на изпълнителния директор в периода 16.12.2019 г. до 03.01.2020 г. Контролът целеше да провери съответствието на етикетирането на пчелен мед и пчелни продукти с изискванията на Регламент (ЕС) № 1169/2011 за предоставяне на информация за потребителите, като особено внимание се обърне на посочването на страната на произход, където е бил добит медът - задължително изискване на чл.5 от Наредбата за изискванията към пчелен мед, предназначен за консумация от човека.    На територията на цялата страна са проверени общо 736 търговски обекта, от тях 529 за търговия на дребно, 67 – на едро, 140 обекта за обществено хранене.", "date": "2020.01.08", "title": "БАБХ насочи за унищожаване над 44 кг мед"}
{"url": "http://epicenter.bg/article/API--Vtori-dostavchik-na-uslugi-premina-uspeshno-testovete-za-operativna-savmestimost-s-tol-sistemata-/203372/4/0", "text": "И вторият национален доставчик на услуги, който подписа договори с Агенция „Пътна инфраструктура“ (АПИ) по новите Общи условия – „Конкорд Смарт Инфраструктура“ АД, премина успешно интеграционните тестове от край до край за оперативна съвместимост с електронната система за събиране на пътни такси за изминато разстояние - тол, оперирана и поддържана от АПИ. Както по-рано съобщихме, интеграционните тестове с „Конкорд Смарт Инфраструктура“ АД се проведоха днес – 8 януари. Интеграционните изпитвания премина успешно и другият регистриран доставчик на услуги „Интелигентни трафик системи“ АД.    Това дава възможност на двете дружества за предварителни регистрации за оборудване на автопарка на превозвачите с бордови устройства, както и да започнат подготовка за сключване на договори с тях. Те ще влязат в сила, когато тол системата за товарните превозни средства над 3,5 тона бъде въведена в търговска експлоатация.    Процедурата за доказване на оперативна съвместимост за нуждите на тол системата се състои от три етапа. Първият включва оценка на съответствието и разглеждане по допустимост на подадените документи. Вторият етап включва интеграционни тестове от край до край, а третият етап – приложни тестове от край до край с бордови устройства, които ще функционират в реална среда. „Интелигентни трафик системи“ АД и „Конкорд Смарт Инфраструктура“ АД преминаха успешно втория етап от процедурата.    Другите два регистрирани национални доставчика на услуги „Телетол“ АД и „Иком“ ООД все още не са подписали договори по новите Общи условия на АПИ.    Дружеството „Телетол“ има договор с АПИ за предоставяне на тол услуги по действащите до 29 ноември 2019 г. Общи условия на АПИ, но предстои да потвърди промените в условията. „Иком“ ООД трябва да предостави допълнителни документи за сключване на договор. След подписването на договори двете дружества ще могат да влязат в процедура за интегриране със системата на АПИ.  ", "date": "2020.01.08", "title": "АПИ: Втори доставчик на услуги премина успешно тестовете за оперативна съвместимост с тол системата "}
{"url": "http://epicenter.bg/article/BABH--Ima-e-novo-ognishte-na-afrikanska-chuma-po-svinete-v-industrialna-ferma-s--Brestak--obl--Varna/203379/4/0", "text": "Българската агенция по безопасност на храните (БАБХ) констатира четири нови огнища на Африканска чума по свинете (АЧС). Положителните резултати от пробите са потвърдени днес, 8 януари 2020 г. от Националната референтна лаборатория в Националния диагностичен научноизследователски ветеринарномедицински институт в София. Това съобщиха от пресцентъра на Агенцията. Едно от тях е индустриална ферма в с. Брестак, общ. Вълчи дол, обл. Варна. В засегнатия свинекомплекс се отглеждат 39 656 свине. Пробите са изследвани като пасивен надзор въз основа на огнището в „Тетрахиб“ АД, с. Никола Козлево, обл. Шумен. При откриването на огнището стана ясно, че дейност на обекта е угояване на свине. БАБХ извършва проследяване на движението на животните от и към засегнатия животновъден обект за най-малко 35 дни, предхождащи датата на потвърждаване на заболяването на прасетата. Част от свинете в Никола Козлево са пристигнали от обекта в с. Брестак, което наложи да бъде забранено движението на животни от свинекомплекса и вземането на проби за АЧС. Определена е трикилометрова предпазна зона около огнището, в която влизат селата Брестак и Генерал Киселово, общ. Вълчи дол, обл. Варна. Определена е и десеткилометрова наблюдавана зона. Ново огнище е регистрирано в обект за отглеждане на източнобалкански свине в с. Веселиново, общ. Смядово, обл. Шумен. В обекта се отглеждат 125 прасета. Землищата на две села Веселиново и Александрово в община Смядово, обл. Шумен попадат в предпазната зона с радиус 3 км. Друго огнище е констатирано във фамилна ферма тип „А“ с. Гергини, общ. Габрово, обл. Габрово. Там се отглеждат 29 прасета. В трикилометровата предпазна зона влизат с. Гергини, с. Гарван, с. Пейовци, с. Николчовци, с. Рачевци, с. Поповци, с. Чавеи, с. Янковци, с. Милковци, с. Враниловци, с. Стоевци, с. Трънито и с. Пецовци, общ. Габрово, обл. Габрово. От вируса на АЧС е засегнато и лично стопанство тип „заден двор“ в с. Боров дол, общ. Твърдица, обл. Сливен. Огнището е потвърдено в резултат на подаден сигнал в ОДБХ Сливен за заболели два броя свине. Определени са 3 км предпазна зона, около огнището и 10 км наблюдавана зона. Предприети са мерки за контрол и ликвидиране на заболяването съгласно правилата на европейското и националното законодателство и Плана за спешни действия при контрол на АЧС. Предстои умъртвяване по хуманен начин и обезвреждане на всички заразени и контактни свине в засегнатите обекти, при спазване на нормативните изисквания.  ", "date": "2020.01.08", "title": "БАБХ: Има ново огнище на чума по свинете в индустриална ферма в с. Брестак, Варненско"}
{"url": "http://epicenter.bg/article/Tsenata-na-petrola-mozhe-da-skochi-nad-100-dolara-za-barel--ako-Iran-blokira-Ormuzkiya-protok-/203384/4/0", "text": "Цените на петрола може да скочат високо, ако Иран реши да блокира напълно ключовия Ормузки проток, обясниха енергийни експерти пред CNBC в сряда. Ескалиращото геополитическо напрежение създаде страхове за увеличаване мащабите на конфликта в Близкия изток, а притесненията на енергийните търговци за евентуално разрушаване на регионалните канали за доставка на петрол растат.    Инвестиционният анализатор на Tribeca Investment Partners Джеймс Иджайнтън заяви, че ако Иран реши да затвори Ормузкия проток за доставки на суровини, ще прати цената на петрола високо. „Ако бъде блокиран, цената на петрола ще достигне 100 долара за барел“, коментира той.    Намиращ се между Иран и Оман, Ормузкият проток е от голямо стратегическо значение за пътя на петрола от Близкия изток към ключови пазари по света. През 2018 г. дневно през канала, който е дълъг едва 21 мили (ок. 34 км), преминаваха средно по 21 млн. барела. Това количество е равно на 21% от глобалната консумацията на петролни продукти.    „Ако през следващите дни видим признаци, че иранците започват да се опитват да блокират Ормузкият проток, тогава трябва да се подготвим за много по-високи цени на петрола“, твърди Иджайнтън.    По-рано БНР съобщи, че множество големи петролни танкерни компании спряха в сряда преминаването през Ормузкия проток като реакция на засиленото напрежение между Иран и Съединените щати след ракетната атака на Техеран по две американски военни бази в Ирак    В сряда рано сутрин след на атаките на Иран над американски войски, разположени в Ирак, цените на петрола се повишиха с над 4%, като сорт Брент достигна 71.75 долара за барел, а лекият суров американски петрол WTI – 65.65 долара за барел.    Бомбардировките над американските бази бяха инициирани малко след погребението на върховния главнокомандващ на иранските войски Касем Солеймани, който бе убит при атака на САЩ. Потенциалът за засилване на конфликта създава опасения за непланирани дефицити на петрол от Близкия изток.    От Bank of America също вярват, че при затваряне на Ормузкия проток цените на суровите фючърси ще достигнат трицифрени стойности. От банката уточняват, че смятат подобен ход от страна на Иран за малко вероятен, тъй като в замяна на него ще бъдат засилени американските войски.    Според Енергийната информационна администрация 76% от петрола, преминал през Ормузкия проток през 2018 г., е бил предназначен за азиатските пазари – главно за Китай, Индия, Япония, Южна Корея и Сингапур.    ", "date": "2020.01.08", "title": "Цената на петрола може да скочи над 100 долара за барел, ако Иран блокира Ормузкия проток "}
{"url": "http://epicenter.bg/article/Balgarite-izprevarvat-germantsite-po-razhodi-v-restoranti-/203390/4/0", "text": "Домакинствата в Европейския съюз харчат повече от 600 милиарда евро за хранене в ресторанти, кафенета и столови, което е около 3,8% от брутния вътрешен продукт на ЕС.    „Разходите за обществено хранене представляват седем процента от разходите на домакинствата през 2018 г.“, съобщават от Евростат, цитирани от БГНЕС.    Най-голям е делът на разходите за обществено хранене в Ирландия (14,4%), следван от Испания, Малта и Гърция, също с двуцифрен дял.    От друга страна, най-пестеливи по отношение на разходите за обществено хранене са в Румъния с 1,9 на сто от общото потребление на домакинствата, следват Полша с 3 на сто и Литва с 3,4 на сто.    По фактора колко пари се харчат в ресторанти българите изпреварват „бедните“ германци – сънародниците на канцлера Ангела Меркел дават по ресторантите 4,3% средно на домакинство, докато в България става дума за 4,5%.    Между 2008 г. и 2018 г. делът на разходите за услуги в общото потребление на домакинствата нараства в повечето държави-членки и най-много в Малта с 4,4 процента до 12,6 процента. След това следва Ирландия с ръст от 2,9 процентни пункта и Унгария с 2,5%.  ", "date": "2020.01.08", "title": "Българите изпреварват германците по разходи в ресторанти "}
{"url": "http://epicenter.bg/article/Osadiha-libiyski-ofitseri-da-platyat-polovin-milion-na-Valya-Chervenyashka/203292/3/0", "text": "Софийски градски съд осъди 12 либийски офицери да заплатят 500 000 лв. за неимуществени вреди, причинени на медицинската сестра Валя Червеняшка, съобщи Нова телевизия.   Съдебният състав приема за безспорно установено по делото, че Червеняшка е била изтезавана с цел изтръгване на самопризнания в периода 09.02.1999 г.-24.07.2007 г.    Съдът отхвърли като неоснователен и недоказан предявения иск за имуществени вреди в размер на 55 334,56 лв.    Решението подлежи на обжалване в двуседмичен срок от връчването му на страните пред Софийски апелативен съд.", "date": "2020.01.08", "title": "Осъдиха либийски офицери да платят половин милион на Валя Червеняшка"}
{"url": "http://epicenter.bg/article/TIR-se-preobarna-v-kanafkata-kray-Plovdiv--vodachat-e-zaginal/203302/3/0", "text": "От пресцентъра на ОДМВР-Пловдив съобщиха, че движението по  околовръстния път от село Рогош към Пловдив е временно ограничено поради настъпило тежко пътнотранспортно произшествие. Това съобщава novini.bg.   В 9.33 часа е получен сигнал за катастрофирал ТИР \"Ивеко\" с пловдивска регистрация, който се е преобърнал в канавка. 46-годишният водач е починал на място. Шофьорът е самокатастрофирал.  Движението временно е ограничено и се регулира от екипи на Пътна полиция.", "date": "2020.01.08", "title": "ТИР се преобърна в канавка край Пловдив, водачът е загинал"}
{"url": "http://epicenter.bg/article/Siyka-Mileva-e-noviyat-govoritel-na-glavniya-prokuror/203311/3/0", "text": "Главният прокурор Иван Гешев определи за свой говорител прокурора Сийка Милева. Досега тя беше говорител на Специализираната прокуратура, припомнят от  .   Сийка Милева е сравнително отскоро в Специализираната прокуратура. До 2017 г. тя беше следовател в отдела към Софийската градска прокуратура.    Милева наследява на поста Румяна Арнаудова, която беше говорител на Сотир Цацаров. Арнаудова подаде оставка в последните дни от мандата на Цацаров.  ", "date": "2020.01.08", "title": "Сийка Милева е новият говорител на главния прокурор"}
{"url": "http://epicenter.bg/article/Varnenskata-advokatska-kolegiya-preduprezhdava-za--quot-fishing-quot--ataki-ot-imeto-na-advokatski-druzhestva/203330/3/0", "text": "В деловодството на Варненската адвокатска колегия са постъпили сигнали от адвокатски дружества, че от тяхно име са разпространени имейли до граждани, с които се изисква превеждане на различни суми по сметките на дружествата. Това съобщи за БНР председателят на Адвокатския съвет във Варна адвокат Юлиян Георгиев.    \"Това са случайни граждани от страната, които получават имейл уж от името на Адвокатското дружество. В някои случаи имейлът е от името на старото наименование на Адвокатското дружество. Това е масов опит за измама на граждани\", поясни Георгиев.    , публикувано на сайта на колегията, се казва, че нито едно адвокатско дружество не действа по този начин, а изпратените съобщения представляват т.нар. „фишинг” атака, която цели инсталиране на зловреден софтуер на компютъра, за което органите на МВР и Адвокатския съвет са информирани.    Предупреждават се гражданите да бъдат сериозни и внимателни при приемането на такива съобщения и да ги изтрият.", "date": "2020.01.08", "title": "Варненската адвокатска колегия предупреждава за \"фишинг\" атаки от името на адвокатски дружества"}
{"url": "http://epicenter.bg/article/Tsatsarov-poiska-otnemane-na-nezakonno-imushtestvo-za-2-7-miliona-leva-/203336/3/0", "text": "На днешното редовно заседание Комисията за противодействие на корупцията и за отнемане на незаконно придобитото имущество (КПКОНПИ) взе 6 решения за внасяне на искове в окръжните съдилища в Благоевград, Плевен, Сливен, София и Шумен за отнемане в полза на държавата на незаконно придобито имущество, след образувани производства.  Това съобщиха от КПКОНПИ.   Проверките са започнати след получени уведомления за привличане на лицата в качеството на обвиняеми за извършени престъпления - държане на високорискови наркотични вещества с цел разпространение, избягване плащането на данъци в особено големи размери, държане на акцизни стоки без бандерол, участие в организирана престъпна група за трафик на хора и имотна измама.    С решенията на КПКОНПИ се иска от компетентните съдилища отнемане на имущество, придобито от шестте проверявани и свързаните с тях лица на обща стойност 2 734 454.86 лв., включително 27 недвижими имота и 4 автомобила.", "date": "2020.01.08", "title": "Цацаров поиска отнемане на незаконно имущество за 2,7 милиона лева "}
{"url": "http://epicenter.bg/article/Dneshnoto-zasedanie-po-deloto--quot-Banevi-quot--zapochna-s-razpit-na-klyuchov-svidetel/203348/3/0", "text": "С разпит на ключов свидетел започна днешното заседание по делото срещу Николай и Евгения Баневи, съобщава Dariknews. Тримата от фамилията, заедно с майката на Банев – Мария Банева, са изправени пред съда като организирана престъпна група за данъчни престъпление и пране на пари.    Показания даде личният им шофьор Венцислав Генов. В съдебната зала той обяви, че работил за семейството в различни периоди от началото на 90-те до 2005 година, а след известно прекъсване се е върнал на работа отново през 2014 година. Първоначално той охранявал обменно бюро в столицата, а по-късно е станал личен шофьор и охрана на Николай Банев, но е возил и съпругата му. В показанията си свидетелят заяви, че в даден момент е бил вкаран от шефа си като независим член на Борда на директорите в завода за хартия и хартиени изделия в Костенец.    „Николай Банев ми каза: Венци, ти си. Слагаме те независим член и ще ти бъде увеличена заплатата“, заяви в залата Генов. Пред съда той обясни, че няма никакви познания в областта на производството и търговията с хартиени изделия, за да заема този пост, както и че не е участвал в нито едно от заседанията, но са му давани документи за подпис.    Години по-късно по същия начин е назначен и за управител на дружеството „Партнърс комерс“. „Нямаш право да откажеш. Ставаш“, му казали. Това обяви той в показанията си пред съдията. Като управител той е трябвало да подпише документи, с които да бъде прехвърлена къщата на Баневи в луксозния квартал „Бояна“ на офшорна компания, но отказал. Въпросните документи му били дадени от адвокат, на когото той си спомня само малкото име – Ненко, но изплашен от голямата сума, не сложил подписа си. В показанията свидетелят твърди още, че бил заплашен с отрязване на заплатата, която така и не му била изплатена, ако не разпише. Нареждания идвали и от жена на име Зорница Илиева, която по думите му била една от най-приближените до Баневи.    Интересен детайл в разказа му бе свързан с девненския завод „Полимери“, докъдето му се наложило да пътува служебно във втория му период на работа при Баневи. „След като се върнах видях, че заводът почти не съществува“, посочи той.    Според прокуратурата разпитът на Венцислав Генов цели да установи дали той е бил подставено лице, което само е подписвало документи, предоставени му от шефовете. „Това лице е било вписано за управител на едно от дружествата – „Партнърс комерс“, което е инкриминирано, че е избягвало плащания на данъчни задължения. Изключително важен е, за да се установи по-какъв начин са вземани решения кой да бъде член на управителните органи на дружествата, кой е бил назначаван за управител, както и дали реално те са извършвали някаква търговска дейност или са били просто подставени лица“, обясни прокурор Мария Дочева.   „Нищо ключово нямаше в свидетеля. Той обясни като какъв е работил. Дружеството „Партнърс комерс“ е собственост на Банев и той може да назначава когото си иска. Свидетелят не си спомняше и доста неща, станали преди 5 години“, смята адвокат Ивета Анадолска от защитниците на Николай Банев. Според нея прокуратурата се опитва, но не успява да докаже, че Венцислав Генов е бил подставено лице във въпросните дружества.    Делото продължава с още разпити на свидетели, които са общо 175 в целия списък.    ", "date": "2020.01.08", "title": "Днешното заседание по делото \"Баневи\" започна с разпит на ключов свидетел"}
{"url": "http://epicenter.bg/article/Novite-globi-na-KAT---kakvi-shte-sa-zavishenite-sanktsii/203370/3/0", "text": "След като стана ясно, че КАТ предвижда нови по-солени глоби за шофьорите-нарушители, публикуваме пълен ценоразпис на завишените санкции. Страната ни малко закъсня в сравнение с другите балкански страни. През лятото санкциите скочиха в Гърция, Северна Македония, Черна гора, Хърватия и Босна и Херцеговина. Новите санкции влизат в сила от 21 януари, съобщава Канал 3.      В населени места за превишаване с:  10 км/ч - глоба 20 лв.;  от 11 до 20 км/ч - глоба 50 лв.;  от 21 до 30 км/ч - глоба 100 лв и отнемане на 2 контролни точки;  от 31 до 40 км/ч - глоба 400 лв и 6 точки;  над 40 км/ч - глоба 600 лв и 12 точки;  над 50 км/ч - глоба 700 лв, за всеки следващи 5 км/ч превишаване над 50 км/ч глобата се увеличава с 50 лв и три месеца без книжка и 16 точки.    Извън населено място за превишаване с:  10 км/ч - глоба 20 лв.;  от 11 до 20 км/ч - глоба 50 лв.;  от 21 до 30 км/ч - глоба 100 лв, и отнемане на 2 контролни точки;  от 31 до 40 км/ч - глоба 300 лв и 6 точки;  от 41 до 50 км/ч - глоба 400 лв и 12 точки;  над 50 км/ч - глоба 600 лв, за всеки следващи 5 км/ч превишаване над 50 км/ч глобата се увеличава с 50 лв и 16 точки.        Паркиране на място за инвалиди, без водачът да има това право - глоба 200 лв.  Паркиране в паркове, градини, детски площадки, площи, предназначени само за пешеходци, и на тротоари - глоба от 50 до 200 лв.  Паркиране в зоната на пешеходна пътека - глоба 50 лева и 3 контролни точки.  Престоява или паркира като втори ред в активна лента за движение - глоба 50 лева и 4 точки.  Паркиране на спирка - глоба от 20 до 150 лева и 3 контролни точки.  Неправилно паркиране - 20 лева.        Лек автомобил - 300 лева.  Превозно средство за превоз на пътници с 8 места, без мястото на водача - 600 лв.  Превозно средство, предназначено за превоз на пътници с повече от 8 места за сядане, камиони с допустима максимална маса 12 или повече тона - 1500 лв.  Камион с две и повече оси с технически допустима максимална маса 12 или повече тона - 3000 лв. Неправилно престояване - глоба 20 лева.  Нарушение на правилата за разположение на превозно средство върху платното за движение - глоба 20 лева.  Нарушава правилата за движение назад - глоба 20 лева.  Неправилно престояване - глоба 50 лева.  Движение в BUS лента - глоба 50 лева. Каране по релси и нарушаване на правилата за преминаване през железопътен прелез - глоба от 20 до 150 лв и 4 контролни точки.  Необозначено спряло на платното превозно средство - глоба 150 лв и 6 точки.  Неосигуряване на преминаване на превозно средство със специален режим на движение - глоба 150 лева и 6 контролни точки.  Каране в насрещното по автомагистрала и скоростен път - без книжка за срок от три месеца и глоба 1000 лв. При повторно нарушение половин години без книжка и глоба 4000 лв.        Неспиране на знак STOP - глоба 20 лева и глоба 7 точки.  Неправилно включване в движението, неправилно престрояване, неправилно изпреварване, не спазване на предимството - глоба 20 лева.  Навлиза след знак, забраняващ влизането на съответното пътно превозно средство, или се движи в забранената посока на еднопосочен път - глоба 30 лева.  Неправилно изпреварване без опасност за движението - глоба 30 лева и 4 точки.  Неспазване светлинните сигнали на пътните светофари и сигналите на регулировчика - глоба 50 лева и 4 точки.  Неспазване на пътни знаци, пътната маркировка и другите средства за сигнализиране, правилата за предимство, за разминаване, за изпреварване или за заобикаляне, ако от това е създадена непосредствена опасност за движението - глоба 150 лева и 6 контролни точки.  Преминаване на червен сигнал на светофара - 100 лева и 10 контролни точки. При повторно нарушение глобата е 200 лева и книжката се взима за месец.  Неосигуряване на предимство при преминаване през пешеходна пътека - глоба 100 лева. При повторно нарушение глобата е 200 лева и книжката се отнема за месец.        Глоба 50 лева се налага за управление на моторно превозно средство с износени или разкъсани гуми и 6 контролни точки.В периода от 15 ноември до 1 март колите трябва да са с предназначени за зимни условия гуми, или с гуми с дълбочина на протектора не по-малка или равна на 4 мм.        Не носи свидетелство за управление, контролен талон и талон на превозното средство - глоба 10 лева.  Не носи документ за сключена задължителна застраховка \"Гражданска отговорност\" - глоба 10 лева.  При отказ да се предадат документите за проверка - отнемане на книжката за срок от 1 до 6 месеца и с глоба от 50 до 200 лв.  Управление на моторно превозно средство при отнета книжка - глоба от 100 до 300 лв.  Управление на моторно превозно средство без книжка - глоба от 100 до 300 лева.  Осуетяване на извършването на проверка от органите за контрол - отнемане на книжката за срок от 1 до 6 месеца и с глоба от 50 до 200 лв.  Отказ да се изпълни нареждане на органите за контрол и регулиране на движението - отнемане на книжката за срок от 1 до 6 месеца и с глоба от 50 до 200 лв.        При концентрация над 0.5 до 0.8 промила включително - 6 месеца без книжка и глоба 500 лв, отнемат се и 10 контролни точки.  При концентрация над 0.8 до 1.2 промила включително - година без книжка и глоба 1000 лв.  При повторно нарушение книжката се отнема за една до три години и се налага глоба от 1000 до 2000 лв.  При отказ за проверка за алкохол и/или наркотици - отнемане на книжката за до две години, глоба 2000 лв и отнемане на 12 точки.  Предоставяне на моторно превозно средство на лице, което не притежава съответното свидетелство за управление, употребило е алкохол и/или наркотични вещества или техни аналози - глоба от 100 до 300 лева.        Водач, който организира или участва в нерегламентирани състезания по пътищата, отворени за обществено ползване, или ги ползва за други цели, освен в съответствие с тяхното предназначение се наказва с лишаване от право да управлява моторно превозно средство за срок 12 месеца и глоба 3000 лв.  За повторно нарушение санкцията е без книжка за срок от три години и глоба 5000 лв.        Неправилно използване на звуков сигнал в населено място - глоба 10 лева.  Изхвърляне от превозно средство предмети или вещества, които замърсяват пътя - глоба 30 лева и 5 контролни точки.  Закъснение за технически преглед - глоба до 50 лв.  Управление на моторно превозно средство с емисии на вредни вещества над нормите или с неизправно шумозаглушително устройство - глоба до 50 лева  Използване на антирадар - глоба до 50 лева  Поставен на неправилно място номер - отнемане на книжката за срок от 1 до 6 месеца и с глоба от 50 до 200 лв.  Управление на превозно средство, което не е регистрирано по надлежния ред или е без номера - без книжка от 6 до 12 месеца и с глоба от 200 до 500 лв.  Използване на сигнали, предвидени за автомобил със специален режим на движение - отнемане на книжката за срок от 1 до 6 месеца и с глоба от 50 до 200 лв.  Използване на мобилен телефон по време на управление на превозно средство - глоба 50 лева и 6 контролни точки  Непоставен предпазен колан - глоба 50 лева и 10 контролни точки.  Превоз на деца в нарушение на изискванията - глоба 50 лева  Управление на превозно средство с нечетлив или закрит регистрационен номер - глоба 50 лева.       ", "date": "2020.01.08", "title": "Новите глоби на КАТ - какви ще са завишените санкции"}
{"url": "http://epicenter.bg/article/Sofiya---nay-studenata-stolitsa-v-Evropa-tazi-sutrin/203364/2/0", "text": "Българската столица оглави „ледената класация” в Европа тази сутрин, пише италианското издание „Notizie Meteo Italia”, цитирано от Нова телевизия.   От общо 40 града София се нарежда на първо място с измерена минимална температура от минус 11 градуса. Софийските термометри са показвали по-ниски стойности дори от Хелзинки във Финландия, Рейкявик в Исландия и Москва в Русия.    От НИМХ потвърдиха за NOVA измерената температура в София от минус 11 градуса по Целзий. Втори в класацията е била румънската столица Букурещ - минус 10,9 градуса) и столицата на Косово Прищина - минус 10 градуса.    На другия полюс днес сутринта са били Лондон, където е измерена температура от + 11,1 градуса, Лисабон – 7 градуса, и Амстердам - 6,9 градуса.    След ледената сутрин в България прогнозата е за постепенно затопляне в следващите дни. В петък и събота през деня термометрите ще гонят стойности около и над 10 градуса.  ", "date": "2020.01.08", "title": "София - най-студената столица в Европа тази сутрин"}
{"url": "http://epicenter.bg/article/Radion-Popov--Ochakvam-oshte-naprezhenie-mezhdu-Iran-i-SASht-/203368/2/0", "text": "„Размяната на отмъстителни удари между САЩ и Иран ще продължи за известен период от време, докато и двете страни не стигнат до извода, че по-нататъшна ескалация не е в техен интерес и докато не се намеси посредник, който може и да е Европейският съюз“. Това каза пред БНР Радион Попов, бивш дипломат в страни от Близкия изток и дългогодишен служител във военното разузнаване.    Според него подходът на Доналд Тръмп е погрешен, а Иран е притеснителен за САЩ, защото вече има мощно влияние не само в Сирия, в Ирак, в Афганистан, но и в целия регион.    „Една от целите на убийството на Касем Сулеймани беше да попречи на очертаващото се сътрудничество между Иран - Русия – Турция“, коментира Попов в предаването „Нещо повече“.    Той призова управляващите в нашата страна да бъдат по-балансирани и въздържани в този конфликт:    „Няма нужда в окаяното състояние на националната ни сигурност и на икономиката ни да се превръщаме в много активни и в цел нито на Русия, нито на Иран“.    По думите на Радион Попов САЩ и Иран няма да стигнат до голям конфликт:    „Защото това ще подпали целия регион и държавите в Персийския залив ще платят много висока цена заради това, че Иран е много силен в този регион. Да не говорим за световния петрол, ако нещо се случи в Персийския залив“.  ", "date": "2020.01.08", "title": "Радион Попов: Очаквам още напрежение между Иран и САЩ "}
{"url": "http://epicenter.bg/article/Borisov-razgovarya-na-chetiri-ochi-s-Erdogan/203371/2/0", "text": "Премиерът Бойко Борисов разговаря на четири очи с президента на Турция Реджеп Ердоган.   \"Турция е наш съсед, съюзник в НАТО и ключов партньор в областта на миграцията, сигурността, борбата с тероризма, енергетиката, селското стопанство. Партньорството между България и Турция се основава на принципите на добросъседство и взаимно уважение. С президента Реджеп Тайип Ердоган обсъдихме разширяването на двустранното политическо и икономическо сътрудничество. По време на срещата ни заявих, че високо оценявам приноса на Турция по въпросите с миграцията и прилагането на съвместната Декларация между ЕС и Турция от март 2016 г. Обсъдихме и ситуацията в Близкия изток като изтъкнах, че проблемите могат да се решават само с диалог и мир\", написа след разговора си с турския държавен глава Борисов във Фейсбук.   Министър-председателят Бойко Борисов се срещна с президента на Турция Реджеп Тайип Ердоган в Истанбул. Разговорът между двамата лидери се състоя след тържествената церемония по откриването на газопровода „Турски поток“,съобщи правителствената информационна служба. Борисов и Ердоган обсъдиха разширяването на двустранното политическо и икономическо сътрудничество. Българският министър-председател Борисов изтъкна стабилното и устойчиво развитие на отношенията между България и Турция в редица сектори. Беше подчертано, че партньорството между двете страни се основава на принципите на добросъседство и взаимно уважение. В хода на разговора министър-председателят Борисов отбеляза, че страната ни високо оценява приноса на Турция по въпросите с миграцията и определи като ключово прилагането на съвместната Декларация между ЕС и Турция от 18 март 2016 г.   „Дипломацията и мирът трябва да останат водещи при решаването на редица проблеми. Всички ние имаме интерес да изградим бъдеще, което се основава на стабилност, сигурност и просперитет“, изтъкна още по време на срещата премиерът Борисов.   Българският министър-председател и турският президент обсъдиха също ситуацията в Близкия Изток. Премиерът Борисов подчерта, че страната ни никога не е водила политика срещу някоя държава.   „Само мирът може да реши проблемите в Близкия Изток“, категоричен беше министър-председателят Бойко Борисов.    Борисов е в Истанбул за откриването на газопровода \"Турски поток\". Трима президенти - на Турция, Русия и Сърбия - Реджеп Ердоган, Владимир Путин и Александър Вучич и един премиер - Борисов, символично завъртяха червения кран на газопровода на церемония край \"Златния рог\".   Българският премиер и сръбският президент бяха поканени на тържеството лично от Ердоган. В началото на двустранния разговор Борисов благодари за поканата, съобщава \"Фокус\". Това е поредната двустранна среща между двамата. Последната им среща в Истанбул бе при откриването на реновираната Желязна църква.    Срещата се случва след работната вечеря между Путин, Ердоган, Бойко Борисов и Алелсандър Вучич.   ", "date": "2020.01.08", "title": "Борисов разговаря на четири очи с Ердоган (ВИДЕО, ДОПЪЛНЕНА)"}
{"url": "http://epicenter.bg/article/MVnR--Stachkite-vav-Frantsiya-mozhe-da-zasegnat-i-vazdushniya-transport/203373/2/0", "text": "Във връзка с продължаващата от 5 декември 2019 г. национална стачка във Франция, синдикалните организации са обявили ново мобилизиране от 9 до 11 януари 2020 г. По информация на българското посолство в Париж стачните действия ще засегнат обществения транспорт, включително и полетите, както и училища, болници, рафинерии и бензиностанции. Това съобщиха от Министерството на външните работи.  Авиокомпанията „Еър франс“ предупреждава, че има риск полетите на къси и на средни дестинации да бъдат анулирани, но уверява, че стачката няма да се отрази върху полетите на дълги дестинации. Превозвачът предлага безплатна замяна на полета при определени условия.  .    Стачните действия на 9 януари - 11 януари 2020 г. ще засегнат и голяма част от обществения транспорт в страната – автобуси, метро и влакове, като актуална информация за тяхното движение може да бъде получена на: https://www.gouvernement.fr/info-service-greve.    Синдикалните организации са призовали също така за блокиране на рафинериите във Франция, което е възможно да доведе до недостиг на гориво на бензиностанциите. Обявено е и провеждането на голяма манифестация в Париж на 11 януари 2020 г.  От външно министерство препоръчват на българските граждани, пребиваващи във Франция или планиращи пътуване в страната, да се информират за актуалната обстановка, като имат предвид възможните затруднения и закъснения на обществения транспорт, както и анулиране на полетите от и за страната. При подготовка на пътуване съветваме сънародниците ни да предвидят и осигурят алтернативен транспорт за придвижване от и до летищата и да се информират за актуалната обстановка на място, като спазват инструкциите и указанията на съответните транспортни компании и на местните власти.     ", "date": "2020.01.08", "title": "МВнР: Стачките във Франция може да засегнат и въздушния транспорт"}
{"url": "http://epicenter.bg/article/Balgarski-voenni-shte-uchastvat-v-operatsiya--quot-Reshitelna-podkrepa-quot--na-NATO-v-Afganistan/203374/2/0", "text": "Тържествена церемония по изпращането на група от националния мобилен комуникационно-информационен модул (DCM-F) за участие в операцията на НАТО в Афганистан „Решителна подкрепа“ беше проведена днес, 8 януари, в района на Мобилната КИС от състава на Съвместното командване на силите, съобщиха от пресцентъра на Министерство на отбраната. „Уверен съм, че след проведената сериозна подготовка на национално и съюзно ниво през изминалата 2019 г., както и благодарение на натрупания до момента опит от участие в предишни мисии и учения, личният състав от Националния мобилен модул по КИС е готов за изпълнение на поставените му задачи в мисията „Решителна подкрепа” на НАТО в Афганистан“, заяви командващият на Съвместното командване на силите генерал-лейтенант Любчо Тодоров в обръщението си към военнослужещите. Той връчи сертификат за готовност за участие на групата от националния мобилен комуникационно-информационен модул в мисията на НАТО „Решителна подкрепа” в Афганистан на нейния командир капитан Ивайло Мараченски. „През изминалите три месеца ние положихме неимоверни усилия, за да можем да потвърдим, че се чувстваме подготвени, силно мотивирани и уверени в себе си, че можем не само да изпълним поставените задачи, но на първо място да защитим авторитета на страната и Българската армия”, заяви капитан Мараченски. Командирът на мобилната КИС полковник Орлин Гърков пожела на военнослужещите успешно изпълнение на поставените задачи и достойно представяне в мисията на НАТО в Афганистан. Групата е в състав от девет военнослужещи, които ще изпълняват задачи по осигуряване на комуникационно-информационната поддръжка на щаба на мисията за период от 6 месеца. Поредното трето участие в тази мисия (предходните са през 2014 и 2015 год.) е във връзка с поетите ангажименти от Република България пред групата на НАТО по КИС и в изпълнение на Решение на Министерския съвет на Република България от 17 октомври 2019 г. На тържествената церемония присъстваха началникът на отдел КИС в Съвместното командване на силите полковник Димитър Хлебаров, кметът на община Горна Малина инж. Ангел Жиланов и директорът на Средно училище „Христо Ботев”– Горна Малина Нако Наков.", "date": "2020.01.08", "title": "Български военни ще участват в операция \"Решителна подкрепа\" на НАТО в Афганистан"}
{"url": "http://epicenter.bg/article/Denitsa-Sacheva--Nyama-nito-edno-dete-v-Balgariya--koeto-e-izvedeno-zaradi-bednost/203376/2/0", "text": "Отлагането на влизане в сила на Закона за социалните услуги с шест месеца се случи по предложение на народните представители. Социалните услуги се отнасят до бездомни хора, възрастни хора, хора с увреждания, хора с психични проблеми, изоставени деца. Това каза в предаването \"Лице в лице\" по БТВ министърът на труда и социалната политика Деница Сачева.    \"Тези услуги се извършват основно от общини. Ако общината няма възможност да извършва тези услуги, сключва договор с неправителствена организация, като това са само 15% от случаите. Неправилно е да се смята, че държавата не може да контролира неправителствените организации\", заяви Сачева.    \"Няма такъв текст за извеждане на деца без съдебно решение. Разбира се, в случаи, когато има насилие над детето, то се извежда от семейството, но само след решение на съда. Това, което се случи, в своите корени се дължи на това, че имаме съграждани, които са в брак с чужденци и са имали такива случаи в други държави. Може би около 70 са тези случаи – основно с бракове в Норвегия, Холандия, Италия. Може би около тези казуси покълнаха страховете, че се внася чужд модел, който застрашава децата. Категорично мога да кажа, че българското правителство не провежда такива политики\", подчерта социалният министър.    \"Няма нито едно дете в България, което е изведено заради бедност. Гледането на детето не се изчерпва с парите, които родителят получава, а с родителския капацитет, с отговорността на родителя към детето. Няма случай дете да е извеждано и да е давано директно на приемно семейство. Винаги се търси разширеното семейство – баба, дядо, чичо, леля. Детето се извежда едва тогава, когато няма никакъв друг вариант\", категорична е Деница Сачева.    Тя съобщи, че издадените болнични за първите 9 месеца на миналата година са над 2,1 млн. Това е един устойчив, макар и малък ръст. Трябва да видим докъде става въпрос за недобросъвестност на служителите, и докъде има работодатели, които не дават възможниост на работниците да почиват пълноценно, коментира Сачева.    Сачева отбеляза, че заради недостига на кадри на пазара на труда държавата ще се опита да обхване младите хора на възраст между 18 и 29 години, които нито учат, нито работят. \"Ще работим по система за валидиране на уменията им и издаване на сертификат за работата им на пазара на труда. Ще работим и по привличането на висококвалифицирани работници в България. Ще предложим пакет от мерки за по-бързия им достъп до пазара на труда\", посочи министърът на труда и социалната политика.    Социалният министър оповести и резултатите от проверката на социалното министерство по повод изнесените от омбудсмана Диана Ковачева данни, че в Дома за хора с деменция в Горно Косово за по-малко от година са починали 24 души.    \"Въпреки че цифрата звучи стряскащо, трябва да говорим с факти и те са, че смъртността в следствие на деменцията се увеличава двойно в последните пет години по данни на Световната здравна организация. Това е причина номер 7 по смъртност наравно със сърдечно-съдовите и раковите заболявания\", заяви Сачева.    \"14 са домовете за хора с деменция у нас. Всички те подлежат на закриване, до няколко години да бъдат трансформирани в домове от семеен тип, в по-добри битови условия и със специално ангажиран за целта потенциал\", уточни министърът.    Проверката установи, че в случая не може да говорим за недобросъвестност от страна на хората, работещи там. Починалите хора са доста възрастни. Един от хората е починал буквално един час, след като е настанен в дома. Няма какво да констатираме от гледна точка на хората, но има какво да констатираме от гледна точка на битовите условия. Проверката на прокуратурата не е приключила, но нашата проверка не констатира нарушения, които да показват недобросъвестност от страна на персонала, съобщи Сачева.    \"Този случай ни дава още един повод да говорим за Закона за социалните услуги, който погрешно беше възприеман като заплаха за българското семейство. Той предвиждаше да има качество на социалните услуги, да има стандарти за хората, работещи там, както за техните професионални умения, така и за заплащането им. Имаме недостиг както на социални работници, така и на медицински персонал в домовете\", каза още Деница Сачева.", "date": "2020.01.08", "title": "Деница Сачева: Няма нито едно дете в България, което е изведено заради бедност"}
{"url": "http://epicenter.bg/article/Po-predlozhenie-na-Rumen-Radev-Balgariya-shte-e-domakin-na-Sreshta-na-varha-na-initsiativata--quot-Tri-moreta-quot-/203378/2/0", "text": "По предложение на президента Румен Радев България ще бъде домакин на Шестата среща на върха на регионалната инициатива „Три морета“, която обединява 12 държави от Европейския съюз, разположени между Адриатическо, Балтийско и Черно море, и подкрепяна активно от Съединените американски щати.   Българският държавен глава отправи покана за участие във форума към президента на САЩ по време на срещата на върха на НАТО в Лондон. Българското домакинство беше обсъдено днес на среща на Румен Радев с посланик Херо Мустафа и с американска делегация, която е на посещение у нас, водена от Матю Бойс – заместник-помощник държавния секретар на САЩ. На срещата присъства и вицепрезидентът Илияна Йотова. Това съобщиха от прессекретариата на държавния глава. Инициативата „Три морета“ е създадена през 2015 г. и цели да се насърчи транспортната, енергийната и дигиталната свързаност в региона чрез съвместни проекти. На срещите на върха страната ни е представлявана от българския президент, по чиято идея и след консултации с останалите страни участници България ще бъде домакин на форума на високо равнище през следващата година. Румен Радев и участниците в срещата бяха единодушни, че „Три морета“ насърчава условията за икономическо и социално развитие в държавите от Източна Европа, засилва търговските контакти, подобрява енергийната, транспортна и дигитална инфраструктура. Българският президент подчерта и значението на образователната и научна свързаност за развитието на региона. България високо цени подкрепата на САЩ в усилията на страната ни в борбата с корупцията и за утвърждаване на върховенството на закона. Ефективни резултати в тази насока ще се постигнат само с безкомпромисен подход в духа на демократичните ценности, заяви още президентът Румен Радев по време на срещата. В разговора беше обсъден целият спектър от въпроси от взаимен интерес, влизащи в обхвата на Стратегическия диалог между България и САЩ – сигурност, икономика, енергетика и образование. Българският държавен глава подчерта, че за засилване на Стратегическия диалог между двете държави е необходимо поставянето на ясни насоки и мерки за сътрудничеството в области от взаимен интерес. Президентът призова за конкретни срокове и мерки при изпълнение на поръчката за нови самолети за Военновъздушните ни сили, включително за изясняване на необходимите допълнителни средства за придобиване на пълноценни оперативни способности. „Засилването на индустриалното сътрудничество трябва да е важен елемент от програмата за модернизация на въоръжените ни сили по съвместни проекти със САЩ“, заяви президентът. Румен Радев подчерта, че за да се преодолее технологическата и икономическа пропаст между страните от НАТО, е необходимо да се развиват съвместно високи технологии и да се работи по общи проекти за произвеждане на военно оборудване. „Трябва да се преодолее линията на разделение на държавите съюзници на производители и на купувачи на военно оборудване. Следва да се положат усилия за научно-техническо сътрудничество и трансфер на високи технологии“, заяви Румен Радев.  ", "date": "2020.01.08", "title": "По предложение на Румен Радев България ще е домакин на Среща на върха на инициативата \"Три морета\""}
{"url": "http://epicenter.bg/article/Yulian-Angelov--Ninova-deystva-kato-zhalt-vestnik/203383/2/0", "text": "България върви по правилния път и защитава своите интереси. С изграждането на \"Турски поток\" България си гарантира добро бъдеще от гледна точка на доставките на газ. Това заяви в предаването \"Още от деня\" по БНТ народният представител от ПГ на \"Обединени патриоти\" Юлиан Ангелов. Той коментира откриването на газопровода \"Турски поток\" в Истанбул, на което бе и премиерът Бойко Борисов.    \"Политиката на Сърбия винаги е била насочена срещу България и това е исторически факт, независимо че сме толкова близки като народ и манталитет. Това е поредната демонстрация, която е повече от 100 години. България не е давала никакъв повод на външния министър Ивица Дачич за подобни коментари, защото той е запознат много добре със съдбите на българите по Западните покрайнини и Моравието. Когато политици от такъв ранг се изказват по такъв начин, всяка дума и фраза, която се каже, дори и неофициално, не е случайно. Явно заради проблемите на Сърбия с Черна гора и Косово те си търсят и друг скандал. Нашето външно министерство и министър Каракачанов реагираха правилно, но Дачич така и не се извини официално, а сподели за някакв грешка в превода. За съжаление тази политика и тези действия на Сърбия ще продължават и занапред\", коментира Ангелов последният скандал между България и Сърбия с участието на външния министър Ивица Дачич.  \"Ние сме част от управлението на страната. Виждаме, че опозицията иска да клати управлението, което е нейно право, затова Нинова иска и вот на недоверие. Но е малко странно да искаш вот на недоверие по едни политики, които липсваха у нас през последните 30 години, което е грешка на всички политици. В България се отделят страшно много средства по общини за подобряване на атмосферния въздух\", посочи още народният представител.    \"Проблемът не е само в Перник, но има възможност тези проблеми да се решат. В подмяната на водопровода и водната мрежа трябва да са активни общините\", сподели той по отношение на водната криза в миньорския град.    Той посочи, че щом в яз. \"Студена\" няма вода, значи е бил източван.  \"От ВМРО подкрепяме българското правителство, а не един или друг министър. Лошото е, че Министерството на регионалното развитие и благоустройството иска да прехвърли проблема на Министерството на околната среда и водите. Когато искаш да избягаш от отговорност, търсиш други отговорни\", каза още той.    Относно кризата с боклука Юлиан Ангелов бе категоричен, че България не внася отпадъци от Африка и Азия, както твърди лидерът на БСП Корнелия Нинова.    \"Корнелия Нинова действа като жълт вестник, непрекъснато тиражира лъжи\", посочи в заключение депутатът от ВМРО. ", "date": "2020.01.08", "title": "Юлиан Ангелов: Нинова действа като жълт вестник"}
{"url": "http://epicenter.bg/article/Borisov-za-razgovorite-s-Putin-i-Erdogan--NA-ZhIVO-/203385/2/0", "text": "\" Това заяви премиерът Бойко Борисов на импровизирана пресконферения на летището в София при завръщането си от Истанбул, където участва в церемонията по официалното откриване на газопровода \"Турски поток\".    \"  На наша територия разширяваме газопреносната си мрежа с \"Балкански поток\", така че да минава всякакъв газ\", обясни премиерът в отговор на въпрос на специалния пратеник на   Валерия Велева, дали Путин продължава да смята, че България \"бойкотира строежа на \"Турски поток\", както беше обявил в началото на декември 2019-а.   \"Това е нашата газопреносна мрежа. Ние строим, за да може всеки, който поиска, да прекара газ. Има смисъл да строим и ние днес резервирахме 320 млн. куб. м. втечнен газ. Сметката ни излиза, цената е по-ниска. Ние си строим и трябва да ви кажа, показахме снимките, добре, че ги заснехме от хеликоптера. - А какво ви каза Путин, попита отново  - Каза: Молодец!. Е, не е казал, така де! Но беше доволен. На три километра от нас беше църквата \"Свети Стефан\", казах му: при тебе Асад пали свещ, аз вкарах Тайпи в църквата, но не успях да го накарам да се прекръсти\", сподели още Борисов.   \"Обсъдихме и АЕЦ \"Белене\", какво възнамеряваме да правим\", обясни още премиерът.    \"  Защото всяко едно мое действие е подчинено, първо на интереса на България, и второ – на общността, която ние сме приели, че сме – ЕС и НАТО\". Така премиерът отговори отново на въпрос на   дали участниците, с които седна на една маса след откриването на газопровода (Ердоган, Путин и Вучич), го смятат за \"човек на Тръмп\".   \"Трето, в чисто човешки план се познаваме от десетки години и си вярваме,\" допълни още премиерът.   \"Ако го интересува, ще споделим, потвърдил съм срещата.\" Така премиерът отговори на въпроса дали на утрешния КСНС при президента ще сподели информация за мнението на Путин и Ердоган за изострената обстановка в Близкия изток.    „Днес е един хубав ден. Защо? От сутринта пет сесии вървят в България по диалога ни със САЩ. Това е един изключително важен ден за българо-американските отношения.   и в стратегическото ни положение, и във всички други сфери: отбрана, сигурност, върховенство на закона, култура. И за мен най-важното това е, че след като президентът Тръмп разпореди да се работи по падането на визите в България, вече се работи активно“, подчерта още Борисов.    „Днес Турция и Русия пуснаха своята част от „Турски поток“. Нещо, което навремето в България се говореше, че нито имат пари, нито технологични възможности. Те си го направиха и го пуснаха.   България активно изгражда Интерконектора с Гърция и активно развива своята газопреносна система с т.нар „Балкански поток“, допълни още Борисов. Министър-председателят поясни, че по време на двустранната си среща със сръбския президент,  „По този Балкански поток ще тече руски газ, азерски газ и втечнен газ и всеки, който може да достави до тези газови магистрали газ в посока не само Изток – Запад, а и Север - юг и обратното в зависимост къде цената е най-ниска“, каза още Бойко Борисов.  А това, че президентите на Турция, Сърбия и Русия са ме поканили, оставям на вас и вашите коментари и на анализатори, подчерта Борисов.   И допълни: . Строителите са италианци, саудитци, други. Целта ни е до май месец да построим българската газопреносна мрежа.   За разлика от предишните обществени поръчки за \"Южен поток\", които бяха обявени и за това беше наложена наказателна процедура на България заради корупция по време на управлението на БСП – бяха спрени. Затова се забавихме близо две години, но ги направихме така, че да бъдат съгласно всички регламенти“, допълни премиерът отново обръщайки се към пратеника на     По думите му не е случайно, че две гръцки компании са спечелили търговете за интерконектора с Гърция.    „Тук са италианци и какви ли не още. , допълни още министър-председателят. \"С президента Путин си говорихме много други работи. . Ние бяхме четиримата. И в началото бяхме заедно, но и на вечерята, която президентът Ердоган даде, ние седяхме заедно с президента Путин. Имах възможност да си задам много въпроси и доста отговори получих както от него, така и от президента Ердоган. Първо,  допълни още Борисов.    По думите му всичко, което завършва с мир, се радва на неговата подкрепа.    „ Мисля, че по Иран и Ирак са загрижени много, както всички останали и се надяваме с водеща роля на ЕС, с водеща роля на НАТО и на всички страни, които не желаят да гинат невинни хора, не желаят тези военни конфликти да продължават.  .  С президента на Турция Реджеп Ердоган премиерът е договорил разширяване на граничните пунктове, за да могат да поемат увеличения трафик.    \"Както направихме със Сърбия и сега разширяваме \"Калотина\", така ще направим и на граничните пунктове с Турция\", обясни премиерът.   . Както видяхте, дори в доклада на Европа, под 200 човека са минали нелегално през България и то под 200, защото те няма как да ги засекат\", обясни още Борисов.     каза още премиерът. Той посочи, че една от темите, които са обсъджали, са граничните пунктове. Министър-председателят посочи, че около 2000 ТИР-а преминават на българо-турската и българо-сръбската граница.   „Поехме ангажимент да разширим КПП-тата на „Капитан Андреево“, „Лесово“ и на „Калотина““, допълни още премиерът. По думите му има и идея да се направят буферни паркинги.     е точно толкова важна, колкото за мен. Аз и сутринта пред вас съобщих, че в това отношение той си държи изключително на думата. Спазвайки всички правила, имаме нула миграция“, каза още Борисов.    \"Благодари ни за газа. Затова, че и ние продължаваме да им помагаме много. Превъртаме газа през България, защото още не се готови. Нямат и този опит, ние за радост имаме компресорни станции, много добра газоразпределителна система\", допълни още Борисов.     \"Ремонтирахме Софийската джамия, в Стара Загора направихме ремонт страхотен. В Пловдив. \"Етническата толератност е действително изведена за пример в света и в Европа\", допълни още Борисов.     допълни още премиерът. Попитан кога ще дойде турският президент у нас и дали и Путин ще дойде, Борисов каза: \"Ще дойде, ако го поканя. И единият, и другият искат да дойдат\", допълни Борисов.   На въпрос дали ще дойдат, премиерът каза: \"Не трябва да се прекалява. Днес за геостратегическото ни партньорство със САЩ стана дума и  с президента Ердоган и с президента Путин. Те се шегуват: \"Внимавай какво говориш, защото нали знаеш, че Бойко ще информира и Брюксел и Вашингтон\". Така че днес сме били с нашите геостратегически партьнори, били сме с нашите съседи: Русия, Турция и Сърбия. С всичките сме постигнали разбирателство и проекти, които да носят просперитет\", допълни Борисов.       ", "date": "2020.01.08", "title": "Борисов за срещата с Путин: Много приятен разговор, няма тема за бойкот на \"Турски поток\"! (ВИДЕО)"}
{"url": "http://epicenter.bg/article/Prof--Dyulgerova--Borisov-v-Istanbul-pokaza-na-Rusiya-i-Turtsiya--che-e-partnyor--no-i-faktor-v-regiona/203387/2/0", "text": " В момента съществуваме и, както обичам да казвам, от миналата година сме в ситуация на стабилна нестабилност, с възможност да продължаваме нагоре, имаме огромни предизвикателства.    И той е представител на държава, без която интересите както на Русия, така и на Турция, не могат да се реализират.   Така експертът по международни отношения проф. Нина Дюлгерова обобщи в \"Денят на живо с Наделина Анева\" по Канал 3 днешните международни събития с участието на премиера Борисов - първата сесия на Стратегическия диалог България-САЩ с участието на посланика на Съединените щати Херо Мустафа, и на официалното откриване на \"Турски поток\" в Истанбул.    За преговорите със САЩ проф. Дюлгерова обобщи:    \"Скептик съм, няма безплатни обеди и вечери.  Мисля, че по този начин сме си заплатили своята сигурност. Обикновено когато ние взимаме подобни решения, те не са свързани с това какво искаме ние, а какво ни казват. Но да бъдем акционери в нещо, което още го няма, е като трите милиарда за самолети, които ги няма още\".        \"Спомням си как преди няколко години Путин каза в Турция - \"приключваме с Южен поток\". Тогава се постави като идея, после като реализация \"Турски поток\".      \"И когато се заговори тези дни за \"Турски поток\" и продължението му през България, за пореден път стигнах до извода, че когато коментираме тези проекти, не толкова удобно, колкото конюктурно се забравя, че когато се строят такива проекти, те много сериозно утвърждават позицията на всяка една от държавите. Да транзитираш газ, нефт или да правиш АЕЦ в общи линии това са трите акцента на съвременния енергиен свят. И \"Южен поток\" даваше възможност България не само да бъде на първо място в това трасе, което щеше да транзитира 63 милиарда куб. метра газ към Австрия. За мен това е гео-енергетиката - когато политическите интереси на държави или организации извън България го решиха, а \"Северен поток 1 и 2\" ще се случи. И започваме отново да си говорим за двоен стандарт.     Но колкото и да се опитват външни сили, с помощта на своите послушници в България, в , заяви проф. Нина Дюлгерова.    \"В случая мога да коментирам, че Турция като регионална сила, Русия и САЩ - като глобални сили, защитават своите интереси, но те действат и от позицията на силата, която имат. Не трябва да се забравя, че в Черноморския район вече имаме тези, бих казала, вече стратегически партньори Русия и Турция.      По думите на проф. Дюлгерова      \"Говорим в конюктурен план със стратегически измерения в бъдеще.  . Миналата година България чрез Бойко Борисов удържа една сериозна победа -      Ципрас, спазвайки правилото да брани националните интереси, който и да е на власт, отиде в Москва и заяви - \"забравете, че експулсирахме ваши дипломати, нека \"Турски поток\" да мине през Гърция. Отиде и в Брюксел и там каза, че го иска. Третата му визита бе в Истанбул, въпреки напрежението между Атина и Анкара, това не му попречи да отиде и да каже: \"Аз искам\". Това е поведение на тази конкретна личност, но и същевременно той действа от позицията на факта, че Гърция винаги е била любимото дете на великите сили, още от векове - да не забравяме, че е първата държава от Балканите, получила независимост през 1832 г.    България, въпреки своето достойно историческо минало, през тези 142 години, откакто е възстановена, българската държавност е на европейската карта, и за българите е характерно, че     Той няма друг вариант - да не забравяме и нещо друго: в момента не виждам основание той да се притеснява и да не отиде в Истанбул. Знаете ли какво значи това?  категорична е проф. Дюлгерова.     ", "date": "2020.01.08", "title": "Проф. Дюлгерова: Борисов в Истанбул показа на Русия и Турция, че е партньор, но и фактор в региона"}
