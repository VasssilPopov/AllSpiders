{"url": "http://epicenter.bg/article/Zoran-Zaev--Priznavame-istoricheskiya-dyal-na-balgarskoto-v-Makedoniya/152789/2/0", "text": "Нов кръг от преговорите между Скопие и Атина за името Македония се проведе днес във Виена. Външните министри на двете страни – Димитров и Коциас се срещнаха със специалния пратеник на ООН Матю Нимиц.   Какво ще бъде новото име на западната ни съседка - премиерът на Македония Зоран Заев специално за зрителите на bTV пред репортера Иван Георгиев.                                                                   - Ако погледнем исторически къде е била тази историческа Македония, има един дял в България. Има един дял в Гърция! Ние сме само една част. И това е факт – ние сме горния дял, северния, Вардарския дял.  Много важно у дома да не бъдем обезличени. Да не бъдем обезчестени. Когато влязохте в тази сграда, отвън пишеше \"Правителство на република Македония\". Да не се налага това да го променяме.   \r\n \r\n \r\n                                                                                 - Не. Мисля, че въпреки че имаше някои публични изказвания, накрая стана ясно, че по същество това и не е важно. Ние делът на тази историческа Македония, която е в България, го признаваме като български дял и тук няма никакви дилеми. Ние го наричаме този Пиринския дял, защото Пирин е най-голямата планина, но там живеят граждани на България, някои от които се чувстват македонци и това е тяхно право. И нямаме никакъв такъв проблем.   \r\n \r\n                                                                                    „Ако не успеем, няма да имаме вероятно бъдеще в ЕС, в НАТО. Тогава ще трябва Европа да я доведем в Скопие, в Македония – не виждам друг вариант! В най-краен случай, ако не се намери решение, въпросът ще остане отворен и ще продължим след три месеца, след шест месеца пак да търсим отговор”, посочва Заев.                      ", "date": "2018.04.25", "title": "Зоран Заев: Признаваме историческия дял на българското в Македония"}
{"url": "http://epicenter.bg/article/Prof--Mihail-Konstantinov--Evropa-ima-dvoyni-standarti-kam-Rusiya/152708/2/0", "text": "Участието на лидера на партия \"Атака\" Волен Сидеров, придружен от зам.-председателя на Народното събрание Явор Нотев, на икономическия форум в Крим, предизвика немалко коментира у родните политически субекти. Извънпарламентарната опозиция поиска оставката на Нотев, но по негови думи те нямат моралното право да изискват подобно нещо.  \"Всеки човек има право да отстоява своите възгледи. В случая притеснителното е, че Волен Сидеров е представител на властта и всяко негово изказване е изказване на държавата. Трябва да правим ясно разделение между ГЕРБ и избирателите им. Повечето им електорат не е твърдо против Русия\", отбеляза социологът Кънчо Стойчев.  Според анализатора Михаил Константинов България трябва да се съобразява с общата европейска политика, но както трябва да бъдем критични към решенията на ЕС, така и не трябв   \"Искам да припомня двойните стандарти към Крим, тъй като там постоянно има евроделегати и евродепутати. Има едно очевидно нещо – Европа зависи от руския газ. Ако са толкова против Русия, да спрат да внасят. Или сме тотално против Русия, или не\", подчерта той в \"България сутрин\"на Bulgaria ON AIR. Досега нито една парламентарно представена партия не е поискала оставката на Явор Нотев.  \"Партия \"Атака\" не се е вляла в партия ГЕРБ. Ние имаме своите специфики и различия. Няма никакво основание, че това ще произведе катаклизъм в управляващата коалиция, тъй като нашата позиция е заявена от самото начало\", категоричен бе зам.-председателят на НС Явор Нотев.", "date": "2018.04.25", "title": "Проф. Михаил Константинов: Европа има двойни стандарти към Русия"}
{"url": "http://epicenter.bg/article/Skandalat-se-razrastva--Bryuksel-nyama-da-plashta-vodkite-na-Sofiyskiya-mladezhki-forum/152709/2/0", "text": "Скандалът се разраства! Брюксел няма да плаща водките на Софийския младежки форум. Под това заглавие излезе нова статия в позиционирания в Брюскел сайт Еуроактив, който се финансира по програми на Европейската комисия и се смята за нещо като официално издание на Комисията. Статията е на първа страница на изданието и отново се фокусира върху излагащите България моменти от провеждането на Младежкия форум в София.   Европейската комисия ще плаща само за кафетата и закуските по време на младежката конференция в София, провела се преди седмица. Няма да се плаща за твърдия алкохол и сметката за нощния клуб с полуголите танцьорки, които ще бъдат покрити от българските данъкоплатци\". Това става ясно от информацията на Еуроактив, който се позовава на свои източници в Европейската комисия.  Младежката конференция в София (17-19 април) е платена предварително с пари на ЕС. Еврокомисията обаче си резервира правото да направи одит на разходите и да не покрие част от сумите, включени във финалния финансов доклад.  ЕК твърди, че младежите са били представени на конференцията и във всички дискусии. “Вижте, младите хора са имали възможност да представят своята работа пред хората, които взимат решенията. Младежите са присъствали в публиката, макар да не са били на сцената“, коментират от ЕК.  “Комисията не е замесена (в историята с полуголите танцьорки) и отпуснатите европейски пари не покриват нощните партита, които са се провели между сесиите на младежката конференция“, заявява представителят на ЕК.  Няма да бъдат платени и водките, защото европейските пари покриват само закуските и кафетата на конференцията. Според източника от ЕК на официалната част от конференцията не е била сервирана водка, а само умерени количества трапезно вино.  Скандалът с конференцията избухна след разкритията на президента на Европейския младежки форум Луис Алварадо. Пред европейския  Еуроактив той разказа, че Младежката конференция под егидата на Българското председателство е \"унищожила труда на няколко генерации европейски младежи и е показало пълно пренебрежение към младите хора изобщо\".  Алварадо обяснява, че за първи път не са били платени билетите на участниците в конференцията, а те ще си чакат парите после. Той напомня, че България е взела пари от ЕС за нейното организиране. Неплатените билети са създали големи проблеми за хората в неравностойно социално положение, които са се чудили как да дойдат изобщо в София.  Младежите не са били допуснати като говорители в нито един панел от дискусиите, допълва Алварадо. За сметка на това е имало твърд алкохол, сервиран още по време на конференцията, което е елиминирало част от по-неустойчивите участници от ранните дискусии на следващия ден. Българското председателство е организирало посещение в клуб с \"полуголи\" танцьорки за участниците след дискусията за равенството на половете.  Вицепредседателят на Българския младежки съвет Райчо Райчев потвърди твърденията на Алварадо. Той допълни, че българските организатори на конференцията са докарали доброволци, които да стават и аплодират премиера Борисов по време на речта му, пише отново Еуроактив. Българските институции не отричат за водките, нощния клуб и самолетните билиети. Те твърдят, че конференцията е била много успешна и младите хора са били включени във всички дискусии.   Втората статия на изданието за младежката конференция слага акцент и върху реакциите в България на скандала, който предизвика сервирането на алкохол и полуголите момичета в дискотека.  „Управляващата партия ГЕРБ също нагази в аферата”, пише Euractiv. И още: „Тома Биков, политик от ГЕРБ, каза пред националната телевизия БНТ, че Луис Алварадо дори не е присъствал на събитието, което критикува. Биков допълва, че информацията му е от „много добри източници”, правейки алюзия със специалните служби. Трудно е да се обясни защо Биков предлага подобно обяснение, след като присъствието на Алварадо е документирано във видеокадри и социалните мрежи.”   Епицентър.бг ви предлага какво заяви вчера тома Биков в „Още от деня” на БНТ. На въпрос на водещата за скандала около форума Биков казва:  „Нито съм присъствал, нито съм бил ангажиран с този форум, нито съм се занимавал с младежки политики.    Водеща: Кой не е присъствал? Биков: Този, чужденецът.  Водеща: Г-н Алварадо? Биков: Така ми казаха днес. Ако са ме излъгали, но не вярвам,  По-нататък в разговора Биков уточнява, че подобни младежки форуми са място за срещи, за обмен на контакти и че посещението на дискотека не е било задължително. Той отново заявява, че „не мисля, че това е мнение на всички (б.ред. – негативните реакции). Пак казвам, това е мнение на човек, който не е присъствал”. А за целия скандал твърди, че    Euractiv цитира и лидера на опозицията Корнелия Нинова, която заяви вчера, че най-лошото е, че случилото се на конференцията е заличило работата на поколения млади лидери.  Изданието описва и реакцията на заместник министъра на външните работи Георг Георгиев, който е и политик от младежката организация на управляващата партия ГЕРБ. Той упреква Алварадо, че провежда атаката си с егоистични мотиви.   По думите на Георгиев очевидно Алварадо стартирал кампанията си за следващ мандат, като срещу атаката е получил обещание от националната си структура за подкрепа. Георгиев е цитиран от БиТиВи. Пред телевизията самият Алварадо казва, че демократичната структура на организацията не му позволява да се кандидатира отново:  По отношение на инструкциите към доброволци, работещи за Българското Председателство, да аплодират премиера, БиТиВи потвърждава, че те наистина са получили SMS-и с такива указания. Според самите доброволци това не било проблем, тъй като те така или иначе щели да го аплодират.   ", "date": "2018.04.25", "title": "Скандалът се разраства! Брюксел няма да плаща водките на Софийския младежки форум"}
{"url": "http://epicenter.bg/article/DPS-sabira-elita-na-ALDE-v-Sofiya/152748/2/0", "text": "Движението за права и свободи (ДПС) ще бъде домакин на Съвет на Алианса на либералите и демократите в Европа (АЛДЕ- партия). Форумът ще се проведе този уикенд (27-28 април) в София, съобщиха от пресцентъра на партията. На Съвета на АЛДЕ ще участват над 200 делегати и гости, представители на 47 либерални партии - членки на АЛДЕ. Акцентът на Съвета ще бъде изготвянето на проект на Манифест за предстоящите Европейски избори през 2019 година. Това е първото формално събиране на европейските либерали във връзка с подготовката  на документа и България има честта да бъде негов домакин. Форумът ще бъде открит от председателя на АЛДЕ – партията Ханс ван Баален и председателя на ДПС Мустафа Карадайъ. Офицалното откриване на Съвета на АЛДЕ ще бъде от 9.30 ч в хотел „Хилтън“, зала \"Мусала 1\" и ще бъде отворено за медии. От ДПС припомнят, че новини от срещите в рамките на Съвета ще бъдат публикувани на сайта на партията (www.dps.bg), официалната ни страница във Фейсбук (www.facebook.com/presscenterdps/) , както и на официаалната станица на АЛДЕ (www.facebook.com/ALDEparty/ ). ", "date": "2018.04.25", "title": "ДПС събира елита на АЛДЕ в София"}
{"url": "http://epicenter.bg/article/Tsvetanov--Razgranichavame-se-ot-pozitsiyata-na-Siderov-za-Krim/152751/2/0", "text": "\"В предстоящите дни ще се съберем на коалиционен съвет. Не само темата за \"Атака\", а и за тези свързани със законопроектите и програмата ни свързана с управленската дейност. Не приемаме посещението за нормално и аз съм изразил позицията си. В тази посока се разграничаваме от позицията, която беше заявена от Волен Сидеров. Той не е изразител на външната политика на правителството.\"    Това заяви председателят на парламентарната група на ГЕРБ Цветан Цветанов пред журналисти в Народното събрание за изразената позиция от лидера на \"Атака\" Волен Сидеров в Крим, че той не е бил анексиран и окупиран, предаде „Фокус“. Цветанов допълни, че лидерът на \"Атака\" не е изразител на външната политика на правителството.   \"Ще защитаваме принципната си политическа позиция, която кореспондира с Европейската народна партия и демократичната власт в България. Не смятам, че трябва да приемаме всяко едно различие като лично разминаване, а като начин на изразяване на политически мнения\", коментира Цветанов.   Шефът на депутатите от ГЕРБ подчерта, че вече е поставил въпроса за посещението пред коалиционния съвет, като по думите му това, което се е случило не било \"здравословно за държавата\". \"Те казаха, че това е лично посещение, което са направили. Имали са лично посещение на българската общност в Крим и това е тяхното обяснение.   Имаме коалиционно споразумение на база акцентите, покрай които сме се обединили и управленска програма, която е съгласувана и изпълняваме четиригодишния си управленски мандат\", каза той. \"Волен не иска да напускаме НАТО и ЕС. Те са безалтернативни\", допълни Цветанов.   На въпрос искат ли от ГЕРБ да наложат \"черен печат\" на президента Румен Радев, заради слуховете, че той иска да прави партия, Цветанов каза така: \"Нека не говорим за президента, защото пак ще кажат, че имаме някакви лични противоречия. Имаме принципни политически противоречия, но не и личностни\". Той посочи, че с президента биха могли да водят нормален разговор, но само ако е по теми, по които имат единомислие.", "date": "2018.04.25", "title": "Цветанов: Разграничаваме се от позицията на Сидеров за Крим"}
{"url": "http://epicenter.bg/article/Poslanik-Erik-Rubin--Gord-sam--che-podkrepyame-reditsa-obrazovatelni-programi-v-Balgariya-/152755/2/0", "text": "Посланик Ерик Рубин, министърът на образованието Красимир Вълчев, президентът на Фондация „Америка за България“ Нанси Шилър и други представители на фондацията участваха в церемонията по официално откриване на напълно обновените училищни стаи по математика и природни науки в 18-то СОУ „Уилям Гладстон“ в София. Това съобщиха от посолството на САЩ у нас.  Финансиран съвместно от Фондация „Америка за България“ и бюджета на училището, проектът обхваща пет дигитално оборудвани кабинета по химия, биология, роботика, компютърно програмиране и математика.  „Науката, технологиите, инженерните дисциплини и математиката, това което в САЩ наричаме STEM, са ключ към бъдещето. Професиите на бъдещето, някои от които още не са измислени, ще налагат учениците да „говорят“ свободно езика на STEM. Тъй като България има дълбоки традиции в областта на науката, особено компютърните науки, съм горд, че посолството има възможност да подкрепи редица образователни програми в областта на науката и математиката — от обучения по роботика за деца в библиотеките в цяла България до изпращането на български ученици и преподаватели в Космически лагер в САЩ,“ изтъкна посланик Ерик Рубин.  ", "date": "2018.04.25", "title": "Посланик Ерик Рубин: Горд съм, че подкрепяме редица образователни програми в България "}
{"url": "http://epicenter.bg/article/Radev--Ima-polititsi--koito-vodyat-voyna-s-balgarskata-darzhavnost-/152757/2/0", "text": "\"Как очакваме да бъдем приети в Шенген и Еврозоната, когато властта насажда убеждението, че тук няма консенсус относно нашата европейска принадлежност? Колкото повече се кълнат в евроатлантизма, толкова повече ни отдалечават от Европа!\" Това заяви пред журналисти президентът Румен Радев, коментирайки напрежението между институциите, появило се след заседанието на КСНС, предаде репортер на Агенция „Фокус”.   Президентът коментира и думите на Цветан Цветанов по повод скандала между президента и зам.-председателя на ГЕРБ, а именно, че ГЕРБ не са влезли в политиката, за да водят \"махленски дебати\".  „ . Вие виждате какви лъжи се тиражират в медиите. , посочи президентът Радев. По думите му в страната ни има политици, които опитват се да приватизират европейската идея за лични и политически цели.  „Колко струват техните евроатлантически клетви, след като деградират армията и заблуждават съюзниците? ? А България да бъде изхвърлена от европейската карта, що се касае до свободата на медиите? Виждате, че нашата корупция вече се вижда и отвъд океана.   коментира пред журналисти президентът Радев.  На въпрос дали при него са идвали министри от кабинета, за да обсъждат сфери, в които има съмнения за корупция, съгласно заръката на премиера, държавният глава отговори: „ ”.  ", "date": "2018.04.25", "title": "Радев отвърна на удара: Има политици, които водят война с българската държавност!"}
{"url": "http://epicenter.bg/article/MDPS-za-mladezhkata-konferentsiya-v-Sofiya--Mladite-hora-byaha-prevarnati-v-bezuchastni-zriteli/152759/2/0", "text": "Младежката организация на ДПС разкритикува провелата се в софия конференция на младите хора в ЕС, която предизвика скандал в европейските медии.      През изминалия уикенд младежки представители от цяла Европа се събраха в София за конференция, част от Структурния диалог с младите хора на Комисията и Съвета. Целта на конференцията бе овластяването на младите хора чрез предоставяне на платформа за тяхното активно включване в процесите на вземане на решения. Резултатът от този диалог трябваше да бъде включен в следващата Програма за младежта на Европейската комисия.   Уви, младите хора бяха превърнати в безучастни зрители. Европейските делегати напуснаха страната ни с усещане за липса на значимост и игнориране и на техните идеи, и на важните за тях теми.   Младежко ДПС осъжда равнодушния подход на българското правителство и напомня, че толерантното изслушване на речи и режисираните аплодисменти са твърде далеч от европейския начин за вземане на решения – чрез обмяна на мнения, взаимно изслушване и диалог.   Случилото се по време на конференцията за пореден път показва общото отношение на българското правителство към проблемите на младите хора – приоритет на хартия, незачитане на практика.   Ние вярваме, че единствено активното и пряко включване в процесите на вземане на решения на младите хора е бъдещето на Европа , че всеки опит за омаловажаване на младежкото участие трябва да бъде предотвратен. Уверени сме, че трябва да продължим да настояваме за пълноценно младежко участие и диалог по политиките за младите хора.", "date": "2018.04.25", "title": "Младежкото ДПС за конференцията в София: Младите хора бяха превърнати в безучастни зрители"}
{"url": "http://epicenter.bg/article/Politsiyata-blokira-tsentara-na-Sofiya-zaradi-vechnoto-derbi/152703/3/0", "text": "    Столичната дирекция на полицията предприема всички необходими мерки за охрана на обществения ред и безопасност на движението в столицата във връзка с поредното дерби \"Левски\"-ЦСКА. Мачът е от 18.30 часа на Национален стадион \"Васил Левски\", съобщиха от пресслужбата на  МВР,  предаде  Dir.bg.   Преди, по време и след провеждане на спортната среща полицейските служители ще следят за опазването на обществения ред и за недопускане на инциденти на територията на града. На изградени контролно - пропускателни пунктове в района на стадиона полицаи ще извършват щателна проверка на всички посетители на футболния мач.   Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона. Униформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри).   Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост.   За да бъде избегнато струпване, зрителите могат да влязат в стадиона още в 16.30 часа.     информира bTV Въпреки че няма да има официални шествия от страна на фенклубовете на двата отбора, се очаква да има специални контролни пунктове на полицията по маршрутите, където по традиция минават привържениците на „Левски” и ЦСКА.   За сините фенове стартовата точка обикновено е бул. „Тодор Александров”, след което се минава по бул. „Цар Освободител”.  За феновете на ЦСКА ще има засилено полицейско присъствие в района около „Цар Иван Асен II”, Орлов мост и след това около Националния стадион.  В знак на съпричастност към двамата си ранени колеги полицаите ще носят специални стикери, които част от кампания под надслов „Не на насилието по стадионите”.  ", "date": "2018.04.25", "title": "Полицията блокира центъра на София заради вечното дерби"}
{"url": "http://epicenter.bg/article/Evrostat--Vseki-treti-balgarin-zhivee-v-seriozen-risk-ot-bednost/152696/4/0", "text": "Около 30 процента от българското население или почти всеки трети българин живее в сериозен риск от бедност, показват данни от анализ на Евростат за делът на хората в тежки материални лишения в ЕС през 2017 г. Средният показател за ЕС на хора живеещи в тежки материални лишения, е 6,7 на сто. Все пак страната ни е постигнала значителен ръст в социалната си политика, тъй като през 2010 г. делът на хората в тежки материални лишения у нас е бил 46 процента, докато за миналата година той е отчетен на 30 процента, показват данните на Евростат.   Отнесени към населението на страната цифрите показват, че през 2010 г. в материални лишения са живели около 3,5 милиона българи, докато през 2017 г. техният брой е бил около 2,1 милиона или намаление от 1,4 млн. души на лицата у нас, които са имали сериозни материални лишения. Според актуални данни на НСИ най-висок дял на хората у нас, които живеят в сериозен риск от бедност или материални лишения, е най-голям сред българите на възраст 65 + години - около 46 на сто от сънародниците ни в тази възрастова категория или близо над 670 хиляди души. Втората група, за която също се отчитат показатели на бедност и материални лишения е на младите българи до 17-годишна възраст, които са около 42 процента или над 550 хиляди. Сред българите в активна трудова възраст 18-64 години процентът на риск от бедност е 37 на сто, показват данните на родната статистика. Около 33 милиона души в ЕС са били в тежки материални лишения през 2017 г. Около 33 милиона европейци или 6,7 на сто от гражданите на Евросъюза са били в ситуация на сериозни материални лишения през 2017 г., отчитат данните на Евростат.   Най-ниски нива на материални лишения са регистрирани в следните страни-членки: Швеция /0,8 на сто/, Люксембург /1,6 на сто/, Финландия /2 на сто/ и Холандия /2,6 на сто/, показват данните на европейската статистика. В другия край на скалата, страните от ЕС, в които се регистрира най-висок процент на хора в материални лишения са: България - 30 на сто, Гърция - 21 на сто, Румъния - 19, 4 на сто и Унгария - 14, 5 на сто. Най-високи дялове на хората в ЕС, които са били в тежки материални лишения са регистрирани сред домакинствата с един възрастен човек - около 10 на сто. Още по-висок е делът на хората с материални лишения сред възрастните домакинства с деца - 14 процента. За домакинствата с двама или повече членове /с деца или без деца/ показателят за бедност е значително по-нисък и варира между 5 - 6 процента. Според европейската практика се счита, че един човек е изложен в риск от бедност, когато не може да си позволи поне четири от следните неща, за които повечето хора смятат, че са желателни или необходими, за адекватен социален живот: да плащат сметките си навреме; да поддържат дома си топъл; изправени пред неочаквани разходи да ги поемат без проблеми; да ядат месо /или вегетариански еквивалент/ редовно; да могат да си позволят една седмица почивка далеч от дома; да ползват без проблеми телевизор, пералня, кола, телефон.  ", "date": "2018.04.25", "title": "Евростат: Всеки трети българин живее в сериозен риск от бедност"}
{"url": "http://epicenter.bg/article/Kevork-Kevorkyan--Silvi-Vartan-i-tsiganite--Mnogo-zdrave-ot-Darzhavniya-departament-/152693/11/33", "text": "С целия си акъл, Цветан Цветанов изпратил поздравително писмо, което да бъде прочетено след концерта на Силви Вартан.  И 5 хиляди души го освиркали мощно.  Дори не оставили диктора да го прочете до края.  В същия този ден медиите оповестиха ежегодния Доклад на Държавния департамент на САЩ за състоянието на човешките права по света.  В него се посочва „влошеното състояние“ на свободата на словото в България.  Сега познайте, колко от телевизиите и „официалните“ медии съобщиха за резила на Цветанов.  Но и в Държавния департамент нямат нищо против да бъдат орезилени.  В доклада се казва, че се увеличавали актовете на расова дискриминация срещу „ромите“.  Посочва се и авторът на тази мерзост: Българският Хелзинкски комитет.  Ще дочакаме ли деня, в който Докладът ще посочи циганските насилия, на които са подложени българите?  Но някой трябва да пише - не на Силви Вартан, а на Държавния департамент.  ***  *Предлагам ви кратък фрагмент от интервюто ми със Силви Вратан – „Всяка неделя“, 7 октомври 1990 година.  Колкото да си оправим настроението.  ***  ", "date": "2018.04.25", "title": "Кеворк Кеворкян: Силви Вартан и циганите. Много здраве от Държавния департамент (Видео)"}
{"url": "http://epicenter.bg/article/-quot-Vashington-post-quot--Armentsite-nanasyat-udar-na-politicheskiya-model-na-Putin/152697/11/0", "text": "Серж Саркисян, който управляваше Армения като президент от 2008 г. до този месец, беше предан довереник на Владимир Путин. През 2013 г. след среща с руския президент той внезапно прекъсна преговорите с Европейския съюз и вместо това се присъедини към оглавявани от Москва организации в икономиката и сигурността. При посещение във Вашингтон няколко години по-късно той откровено ни каза, че неговата малка кавказка страна с близо 3-милионно население не е имала особен избор, тъй като арменците, работещи в Русия, осигуряват една пета от нейния брутен вътрешен продукт, а руски компании са монополизирали енергийните й ресурси. \"Арменският коняк всъщност не може да бъде продаван в Париж\", обясни той.   Саркисян обаче подцени собствените си граждани, когато се опита да подражава на Путин, извършвайки класически ход в негов стил. Тъй като беше ограничен от конституцията до два президентски мандата, той прокара конституционна поправка, прехвърляща повечето изпълнителни правомощия към министър-председателя, а после беше избран от парламента на поста, въпреки че години наред отхвърляше подобна възможност. В резултат се стигна до 11-дневни разрастващи се масови демонстрации, които вчера принудиха Саркисян да напусне поста. \"Сгреших\", каза той в изявление. Не е ясно дали оттеглянето на Саркисян ще доведе до истинска промяна в управлението на Армения или в раболепната й позиция към Кремъл. Благодарение на манипулирани избори управляващата партия има доминиращо мнозинство в парламента, а водачът на протестите от миналата седмица - дългогодишният дисидент Никол Пашинян, контролира само девет от 105-те места. Въпреки това народният бунт е удар върху насърчавания от Путин авторитарен политически модел, който се разпространява не само в други бивши държави от съветския блок, намиращи се в орбитата на Русия, но и в Турция, където управникът Реджеп Тайип Ердоган се надява да завърши през юни прехода от министър-председател към всесилен президент. Няма съмнение, че Путин погрешно ще изтълкува неочакваното отхвърляне. Обхванати от цинизъм, руският управник и неговата клика са неспособни да приемат, че са възможни спонтанни политически въстания на разгневени общества. Според тях те трябва да са резултат от държавно направлявани заговори, подобно на намесите на самата Русия в демократични избори на Запад. Путин обвини ЦРУ и други разузнавателни служби за бунтовете, които свалиха подкрепящите Москва правителства в Украйна и Грузия, а когато хиляди руснаци протестираха срещу изборните измами и собствения му преход от министър-председател към президент през 2012 г., определи Хилари Клинтън за лично отговорна. Наистина е вярно да се каже, че правителството на Тръмп нямаше нищо общо със събитията в Армения. Единствената американска реакция на демонстрациите беше меко изявление на посолството в Ереван, призоваващо правителството към \"сдържаност\" и същевременно приканващо протестиращите да \"предотвратят изостряне на напрежението\". Това, което изкара арменците по улиците, не бяха чуждестранни провокации, а фактът, че надеждите, които Саркисян възлагаше на Русия, не се оправдаха. През неговото десетгодишно управление икономиката изпадна я застой. Около 10 процента от населението напусна страната, а 30 процента от тези, които останаха, са под официалния праг на бедността. Може да се очаква, че Путин ще окаже натиск върху приемника на Саркисян на министър-председателския пост, който и да е той; освен икономическите лостове, които притежава, Русия поддържа военна база в Армения. Това обаче няма да подобри живота на арменците. По-вероятно е то да засили съпротивата им срещу бандитския, проникнат от корупция и икономически провален модел, какъвто е путинизмът.    ", "date": "2018.04.25", "title": "\"Вашингтон пост\": Арменците нанасят удар на политическия модел на Путин"}
{"url": "http://epicenter.bg/article/Otlichen-Grigor-s-parva-pobeda-na-kley-nad-Simon-i-parva-v-Barselona-/152747/8/0", "text": "Григор Димитров изигра силен мач и елиминира Жил Симон в два сета 6-2, 6-1 в двубой от втори кръг на тенис турнира на клей в Барселона. За петия в света българин това е първа победа в каталунската столица, след като отпадна още на старта през сезоните 2008 (в квалификациите), 2011 и 2013, предава БГНЕС.  Димитров реализира първия пробив в началния сет в шестия гейм и поведе с 4-2, след което го затвърди и преднината му стана 5-2. В следващия гейм французинът отново се пропука и загуби сета след двойна грешка. Вторият сет също се разви чудесно за Димитров, който поведе с 3-0 с пробив във втория гейм. Симон единствено успя да спре серията на българина и намали на 3-1, но последваха нови три гейма в полза на нашия тенисист, който сложи край на спора след един час и 22 минути игра.  Двамата се срещнаха за девети път и Гришо постигна четвърта победа в преките двубои и първа на клей.  В третия кръг съперник на първата ни ракета ще бъде тунизиецът Малек Джазири, който във вторник победи американеца Ернесто Ескобедо. Димитров има да си връща на Джазири, от когото загуби изненадващо в три сета тази година на турнира на твърди кортове в Дубай. Това бе и първа среща между Димитров и Джазири, който е 88-и в света.  Финалистът от предния турнир на червени кортове в Монте Карло Кей Нишикори отпадна от надпреварата. В двубоя си от втори кръг срещу Гийермо Гарсия Лопес японецът загуби първия сет с 3-6, след което бе принуден да се откаже заради контузия.  ", "date": "2018.04.25", "title": "Отличен Григор с първа победа на клей над Симон и първа в Барселона "}
{"url": "http://epicenter.bg/article/Melaniya-Tramp/152548/10/84", "text": "В понеделник френският държавен глава Еманюел Макрон и съпругата му Бриджит пристигнаха във Вашингтон. Тридневната визита на първото семейство включва наситена програма - две вечери, един обяд, културни мероприятия, както и множество подаръци, символ на здравите връзки между двете страни. Посещението е с държавнически статут и почести, каквито до момента Доналд Тръмп не е оказвал на чужд лидер.   Оставяйки настрана диаметрално противоположните позиции на двамата ръководители по редица политически въпроси,  Припомняме, че визитата на семейство Тръмп в Париж се превърна в моден дуел между Мелания Тръмп и Бриджит Макрон.    , където основни критерии отново са елегантност, стил и етикет.    Мероприятието се проведе във вторник вечер в Белия дом.  Всички детайли се пазеха в дълбока тайна, като ясен бе единствено броят на гостите - около 150 души.    И този път американската първа дама бе неотразима. , освен това изборът е търсен жест на гостоприемност към първото семейство на Франция. Дългата   изрисувана ръчно с благородния метал и украсена с кристали и пайети. А елегантните обувки в сходен цвят на марката louboutin допълваха перфектната й визия.    По време на тоста той вдигна чаша и за    появявайки се в кремава рокля с дълги ръкави и златни детайли от новата колекция на марката. Основни елементи бяха преплетените ивици около деколтето и врата, както и масивния колан, точно под бюста.   Г-жа Макрон също бе подбрала обувки в сходен нюанс с тоалета си и клъч със златисти детайли.   Фактите са ясни,   и   от страна на първите дами на САЩ и Франция.    И двете доказаха, че добрият държавен етикет е залегнал във визиите им - от прическата, през избора на тоалет до съчетанието на цветовете.   , която успя да наложи собствен маниер в избора на модерно елегантно облекло.   От своя страна френската й колежка привлича вниманието с младежка визия.", "date": "2018.04.25", "title": "Мелания заложи на сребро, а Бриджит - на злато на първата държавна вечеря в ерата Тръмп (Снимки)"}
{"url": "http://epicenter.bg/article/Prodavat-na-targ-kartinata-na-Modilyani--quot-Legnalo-golo-tyalo-quot--/152712/10/0", "text": "Най-малко 150 милиона долара ще трябва да плати ценителят, който иска да притежава картината на Модиляни \"Легнало голо тяло\". Творбата ще бъде изложена на търг в Ню Йорк, предаде бТВ.  Аукционът ще се проведе от \"Сотбис\" на 14 май, но ценителите на изящното изкуство още отсега са в трескаво очакване.  Творбата е създадена през 1917 г., малко преди смъртта на 35-годишния Амедео Модиляни.  Новината за аукциона беше обявена в Сингапур заради нарастващия в Азия брой милиардери, желаещи да притежават безценни произведения на изкуството или просто да инвестират парите си.  ", "date": "2018.04.25", "title": "Продават на търг картината на Модиляни \"Легнало голо тяло\" "}
{"url": "http://epicenter.bg/article/Orhan-Murad-besen--Kakvo-skandalno-ima-v-klipa-na-Suzanita--Seksstsenite-sa-mente--/152716/10/100", "text": "Пушенето на марихуана и секссцените в новия клип на Сузанита са менте, твърди бащата на певицата Орхан Мурад. Той е категоричен, че декларацията, която изисква Държавната агенция за закрила на детето е безсмислена, тъй като придружава Сузанита навсякъде и очевидно е запознат с действията й, съобщава \"Телеграф\".   \"Въобще не искам да коментирам. Нека всеки, който смята, че трябва да се вземат някакви мерки, да действа. Няма нужда да говорим две години поред едно и също нещо. Агенцията ако има въпроси да ги зададе към мен. Да заповядат, чакам ги с отворени обятия\", споделя Орхан Мурад.   Очевидно той и съпругата му Шенай са присъствали на снимките на видеоклипа към песента \"К'во става, брат\" и най-вероятно са наясно как дъщеря им имитира фелацио и клати дупе на сантиметри от по-възрастния й партньор Ангел. Това придружено с пушенето на марихуана и средните пръсти, които сочи, се приема крайно непрофесионално от страна на нейните колеги, допълва изданието.   \"Нямам против чупките в кръста, но да се правиш, че лапаш на някого... Стига, не това е начинът. Въпреки че гнусният шоубизнес диктува правилата\", разкрива Крум, който в миналото си партнираше с блондинката.   От ДАДЗ уточняват, че в момента правят проверка, дали действително родителите са дали разрешение в писмен вид за кадрите.   \"Няма развитие по случая. В момента правим проверка, сезираме СЕМ по отношение на видеото. Това, което искаме да установим е дали родителите действително са дали разрешение в писмен вид за кадрите, декларацията е задължителна когато лицето е непълнолетно. Колегите работят по сигнала - това със секссцените и пушенето на марихуана. Те са и най-фрапиращи. Изпълнителката се опитва да рекламира нещо абсолютно забранено и не само. СЕМ могат да изискват от продуцентите спиране на излъчването на видеото по съответните телевизии\", коментират от ДАДЗ пред вестника и допълват, че случаят \"Сузаните\" е задминал скандала, който се разрази след излъчването на първия клип на Гери-Никол.   Последователите на Сузанита са убедени, че видеото ще бъде свалено до дни.", "date": "2018.04.25", "title": "Орхан Мурад бесен: Какво скандално има в клипа на Сузанита? Секссцените са менте!  "}
{"url": "http://epicenter.bg/article/Menda-Stoyanova--Balgariya-zapazva-vodeshtata-si-pozitsiya-za-nay-niska-zadlazhnyalost/152710/2/0", "text": "\"България запазва водещата си позиция за най-ниска задлъжнялост, само след Естония и Люксембург – третата страна в Европа.\" Това заяви от парламентарната трибуна народният представител от ПГ на ГЕРБ Менда Стоянова в декларация от името на парламентарната група на управляващата партия. Стоянова цитира данни от най-новата информация на Евростат, според която страната ни отчита изключително ниско ниво на държавния дълг. Точно това бе и поводът за декларацията.   „ От числата е видно, че провежданата от правителството благоразумна фискална политика поставя България в едно от челните места на в ЕС по нисък размер на консолидирания дълг „Държавно управление”, продължи Менда Стоянова.    \"Съотнесен към БВП, той бележи спад до ниво 25,4%, при 29% в края на 2016 г.”, коментира Стоянова. По думите ѝ отчетените ниски нива са значително под средните нива за всички 28 страни-членки на ЕС.  „ Това не е просто статистика, а резултат от политиката по управление на дълга на правителството и на финансовото министерство”,тегли чертата председателят на бюджетната комисия в Народното събрание.   „ Дълг не се управлява с кухи фрази и лозунги. Не се управлява със страховити лъжи пред медиите, нито с неоснователни критики, чрез които се нагнетява несигурност и страх от хората”, обърна се към опозицията тя. И отсече: „От години се бяхте заели със задачата да внушите трайно на обществото, че дългът на страната ни расте, но след вчерашния ден, мисля че трябва да замълчите. Опорната точка на БСП се спука”.   ", "date": "2018.04.25", "title": "Менда Стоянова: България е на челно място в ЕС по нисък дълг! Да благодарим на правителството!"}
{"url": "http://epicenter.bg/article/Krasimir-Uzunov--Stogodishnite-problemi-na-Balkanite-ne-se-reshavat-za-edno-evropredsedatelstvo/152715/2/0", "text": "  Цялата обстановка в Европа е тревожна и на този фон Балканите, които имат лоша слава през последните 100 години, не се очертава скоро да получат пътна карта за присъединяване към ЕС. Основание за това не трябва да търсим само в мнението на Макрон, че първо трябва да има реформи, а след това да се говори за присъединяване. Това е един тревожен звън за очакванията кой би получил някаква дата през юни месец. Това каза Красимир Узунов, президент на Информационна агенция и Радио \"Фокус\", в предаването \"Светът е бизнес\" на Bloomberg TV Bulgaria.   \"Усещането на Балканите винаги трябва да бъде тревожно. За съжаление това е така през последните години. Не трябва да товарим с прекалени очаквания срещата, която е насрочена за 17 май в София. Не е основание само обявеното вето, което ще се наложи от Испания, публикациите днес, които има. Прочитът на срещата Балкански страни - Европейски съюз в София всеки един от големите или малките членове на ЕС ще я пречупва през своите собствени проблеми. Не говорим само за отношението към Косово. Това е лакмусът - има държави, които са признали Косово и такива, които не са го признали“, коментира Узунов.    По думите му по същия начин има държави, които са признали Македония под нейното конституционно име и държави, които я признават като Бивша Югославска Република.    Според него нерешените проблеми са повече от отговорите, които можем да се дадат. \"Разбирам амбицията на българското председателство и правителство, защото България успя да постави на дневен ред присъединяването на Западните Балкани за пръв път след Дейтънското споразумение. От 23 години насам за пръв път се говори за Западни Балкани\", допълни той.    \"Ако се връщаме към Дейтън, то трябва да се върнем и към една донорска конференция, проведена веднага след това, която трябваше да гарантира проекти на Западните Балкани. Както виждаме нищо не се е случило\", посочи Узунов.    Според него Балканите за 25 години не са станали по-мирни. \"Спорът между Гърция и Македония вече е на 25 години. Спорът между Турция и Гърция датира от Първата световна война. Не раните на Първата, а на Втората световна война продължават да терзаят Балканите\", обясни Узунов.   По думите му всичко се повтаря през 20 години. „Живеем в едно дежа вю. Балканите не са станали по-спокойно място. Да, усилията на България категорично могат да поставят проблемите на Балканите, но не могат да ги решат. Тоест, това, което не се решава за сто години, няма как да се реши за едно председателство\", коментира той и уточни, че разбира амбицията на Борисов да има документ, в който да има гаранция за някакви проекти, но има разлика между гаранцията и изпълнението.    \"Ето, подписахме договора за добросъседство с Македония, но сега министърът на образованието каза, че няма да променят историята в учебниците си, защото \"не виждат основания\". Ако подписваме договори, заради самите договори, това е похвално, но не решава проблемите на Балканите\", подчерта Узунов.    Той заяви още, че България няма експертиза за проблемите на Западните Балкани. „Това, че Европейският съюз няма експертиза по въпроса е ясно. Брюксел разсъждава с понятия, които са между Белгия и Франция. Проблемите са на друго икономическо ниво, докато тук, на Балканите, експертизата е задължителна, защото не всичко започва с нашето председателство и не всичко свършва с него\", добави той.    Според него България може да бъде много стойностна и много силна без да е председател. „Тя е най-близката държава по манталитет, тя трябва да познава проблематиката. Но нямаме експертиза\", каза още Красимир Узунов.  ", "date": "2018.04.25", "title": "Красимир Узунов: Стогодишните проблеми на Балканите не се решават за едно европредседателство"}
{"url": "http://epicenter.bg/article/Lecheva-kam-upravlyavashtite--Mozhete-da-izmiete-sramnoto-petno--koeto-lepnahte-na-Balgariya-/152717/2/0", "text": "Управляващите могат да изтрият срамното петно, което лепнаха на България с провалената Eвропейска младежка конференция. Това заяви от парламентарната трибуна зам.-председателят на ПГ на „БСП за България“ Весела Лечева в декларация от името на червените. „Гласувах „въздържал се“ по дневния ред, защото отсъства точката за младите хора. Управляващите днес имат възможност да поправят грешката си и най-вече да изтрият срамното петно, което лепнаха на България с провалената и опорочена Eвропейска младежка конференция“, каза Весела Лечева веднага, след като мина гласуването по дневния ред на народното събрание за седмицата, в който не намери място предложението на левицата за изменение и допълнение на Закона за младежта.   „С опорочената младежка конференция те показаха отново обидното отношението към младите хора. Управляващите винаги казват, че младите хора са приоритет, но винаги отсъстват от дневния ред на НС“, коментира Лечева. По нейните думи на младежката конференция те са пропуснали да чуят младите хора. „Нашият законопроект предлага и регламентира законови гаранции за младежкото присъствие, за младежко представителство. Това искат младите хора – да участват активно във взимането на решения в политика, която касае тяхното развитие и тяхната реализация в България. Какъв е вашият приоритет към младите хора – съществуват ли в дневния ред или не?“, попита Весела Лечева управляващото мнозинство.          ", "date": "2018.04.25", "title": "Лечева към управляващите: Можете да измиете срамното петно, което лепнахте на България!"}
{"url": "http://epicenter.bg/article/Borisov-kam-ministrite--Balgariya-namali-vanshniya-si-dalg-s-2-3-mlrd--leva---treti-sme-v-Evropa-/152722/2/0", "text": "Преди година слушахме как сме задължили държавата. Как външният дълг расте, как поколения наред ще плащат. Това каза министър-председателят Бойко Борисов в началото на правителственото заседание, предаде репортер на Агенция „Фокус“.  „Излезе докладът на „Евростат“ от 29% на 25,4% намалява външният дълг на България. Трети сме в класацията по най-нисък външен дълг в Европа след Естония и Люксембург. Люксембург има към 23%, но с това темпо, с което работи правителството, накрая на годината ще го свалим докъм 20%. Сиреч поколенията в България и сега са в тройката на отличните по нисък външен дълг в Европа“, коментира Борисов. По думите му в пари това е около 2,3 млрд. по-малко задължения.  „И на финансовия министър, и на всички вас, когато питат за една година управление, може и с това да почвате – намаляване на външния дълг с 2,3 млрд. лв.“, каза още Бойко Борисов.  ", "date": "2018.04.25", "title": "Борисов: България намали външния си дълг с 2,3 млрд. лева – трети сме в Европа (Видео)"}
{"url": "http://epicenter.bg/article/Kabinetat-otpusna-nad-20-7-mln--lv--za-preodolyavane-na-posleditsi-ot-bedstviya-/152727/2/0", "text": "Правителството одобри допълнителни разходи по бюджетите на министерства и трансфери към общини в общ размер на 20 784 639 лв. Средствата са предвидени в централния бюджет за финансиране на разходи, свързани с дейности по предотвратяване, овладяване и преодоляване на последиците от бедствия. Тяхното разпределение е одобрено на заседание на Междуведомствената комисия за възстановяване и подпомагане, проведено през март т.г. Това съобщиха от правителствената информационна служба.  Част от средствата се предоставят на областните управители на Добрич, Монтана и Смолян за почистване на речни корита. Предвидените за общините средства са за изграждане на диги, възстановяване на обществени сгради, пътни настилки, подпорни стени, укрепване на мостове и др.    Правителството утвърди таксите за кандидатстване и обучение в държавните висши училища за учебната 2018/2019 година. Те са определени въз основа на предложенията на академичните ръководства на висшите училища.  Намаление на такси за студенти се регистрира единствено при СУ „Св. Климент Охридски“. Те са с най-големи стойности при специалностите от професионално направление „Физически науки“ и за специалността „Ядрена химия“. В редовна форма на обучение годишните такси са 200 лв. (при 750 лв. за настоящата учебна година), а в задочна форма на обучение са 100 лева (при 300 лева за тази година). СУ „Св. Кл. Охридски“ обаче увеличава таксите за новоприети студенти в професионалните направления „Администрация и управление“, „Право“, „Психология“, и „Филология“. Увеличението за редовната форма на обучение е в границите 40-61 лв., а за задочна форма – 100-160 лв. Единствено в професионално направление „Социални дейности“ се отчита по-голямо увеличение в задочната форма – 300 лв.  Без промяна остават таксите за студенти в 17 държавни висши училища – Университет „Проф. д-р Асен Златаров“ – Бургас, ШУ „Епископ Константин Преславски“, ТУ – София, ТУ – Варна, УАСГ – София, МГУ – София, ЛТУ – София, МУ – София, МУ – Варна, УНСС, Икономически университет – Варна, НМА „Проф. Панчо Владигеров“, НАТФИЗ „Кр. Сарафов“, АМТИ – Пловдив, НСА, ВСУ “Л. Каравелов” и УниБИТ.  В 16 висши училища се увеличават таксите за обучение в някои професионални направления средно с 11,7 на сто.  В ПУ „Паисий Хилендарски“ се увеличават таксите с по 40 лв. във всички професионални направления, с изключение на тези в „Администрация и управление“, „Туризъм“, „Икономика“ и направленията от природните науки, математика и информатика, както и техническите науки. Във ВТУ “Св. Св. Кирил и Методий” увеличението е с 50 лв. само за новоприети студенти в професионално направление „Педагогика“ – редовна и задочна форма. В техническите университети увеличение има в Габрово – от 100 лв. до 240 лв. в редовна форма и до 30 лв. в задочна форма, а студентите в ХТМУ – София, ще плащат 50 лв. повече във всички професионални направления.  В медицинските университети повишение на таксите има в Пловдив и в Плевен. За първия университет таксите се повишават с 250 лв. в направленията „Медицина“, „Фармация“ и „Стоматология“ – за І курс редовна форма на обучение. При втория университет се наблюдава увеличение от 50 лв. до 100 лв. в различните професионални направления.  От 6% до 8% е увеличението на таксите за всички специалности в РУ „Ангел Кънчев“, с изключение на тези от социалните, стопански и правни науки. Увеличението в ЮЗУ „Неофит Рилски“ е от 11 до 24 процента.  При сравнителния анализ на досегашните такси и предложенията на висшите училища за новата учебна година е установено, че при девет държавни висши училища размерът на таксите за обучение на докторанти се увеличава средно с 13,1% (от 20 лв. до 300 лева). При 24 държавни висши училища и БАН няма промяна в размера на таксите за обучение на докторантите.    Правителството одобри допълнителни разходи и трансфери в размер на 204 930 лв. Средствата са за стипендии на ученици от държавни и общински училища, постигнали високи резултати на олимпиади и състезания.  Средствата са предвидени в централния бюджет по Програмата на мерките за закрила на деца с изявени дарби.    Правителството одобри допълнителни разходи в размер до 26 млн. лв. по бюджета на Министерството на отбраната. Средствата са предвидени в централния бюджет за плащания по договори по рамковото споразумение с РСК „МиГ“ за осигуряване на летателната годност на самолети МиГ-29.  Със сключването на договорите се създават необходимите условия ВВС да поддържат и развиват способности за контрол на въздухоплаването и за гарантиране на въздушния суверенитет, за прилагане на механизмите на колективната отбрана на НАТО и общата политика за сигурност и отбрана на Европейския съюз.  По бюджета на МВР бяха одобрени 10 млн. лв. допълнителни разходи. Средствата са предвидени в централния бюджет за финансово обезпечаване на дейности, свързани с издаването на българските лични документи.    Правителството предостави на Министерството на здравеопазването имот в Русе, който ще позволи изграждането на центрове за специализирана здравно-социална грижа за деца с увреждания с потребност от постоянни медицински грижи. Имотът – терен от 1,3 дка и четири сгради на бул. „Скобелев“ №42-А, е необходим за реализирането на проект „Подкрепа за деинституционализация на грижа за деца“, финансиран по Оперативна програма „Региони в растеж“. Чрез него се осигурява подходяща и ефективна социална инфраструктура за предоставяне на нов вид резидентни и съпътстващи услуги в общността, включително здравно-социални, които заменят модела на грижа за деца, настанени в институции. Проектът предвижда строителство, ремонт, реконструкция, преустройство, обновяване на сграден фонд или ново строителство за обособяване на центровете.  Община Пордим получава собствеността върху имота, в който се намира средното училище „Св. Св. Кирил и Методий“. Промяната е свързана с обявяването на учебното заведение за общинско. С прехвърлянето на сградите и терена ще се осигури по-доброто им стопанисване и съхраняването на материалната база за обучение на селскостопански специалисти. Гаражните клетки ще бъдат използвани за прибиране на селскостопанска техника, необходима за учебни практики, и на училищните автобуси. Предвижда се спортните площадки и съблекалните към общежитието да бъдат използвани от детската секция по футбол, създадена по проекта „Толерантни заедно“, по който общината и училището са бенефициенти.  Правителството даде съгласието си „Български пощи“ ЕАД да продаде чрез търг с тайно наддаване жилищен имот в Батак и четири гаражни помещения в Смолян. Апартаментът е с площ 133 кв. м, а всеки от гаражите – около 20 кв. м. Предложените за продажба имоти не са необходими за изпълнение на основната дейност на дружеството и не се използват за технологични или други дейности.  Кабинетът възложи на министъра на отбраната да сключи договор за покупка в полза на държавата на недвижим имот в район „Приморски“ във Варна. Той представлява терен от 620 дка, собственост на дружество в несъстоятелност, върху който се намират сгради, ползвани от структура на Министерството на отбраната.  От публична в частна държавна собственост беше променен статутът на имоти в областите Търговище и Шумен, предоставени за управление на Министерството на отбраната. Това са терен и 10 сгради в землището на с. Баячево, община Търговище, и терен и 40 сгради край с. Хан Крум в община Велики Преслав. Имотите са с отпаднала необходимост за МО и с тях може да бъдат извършени разпоредителни действия по реда на Закона за държавната собственост.  За частна държавна собственост е обявена и сграда със застроена площ от 774 кв. м в плевенския квартал „Сторгозия“. Към нея няма проявен интерес от държавни ведомства и институции поради състоянието й и отдалечеността й от централната градска част, а промяната в статута създава възможност за последваща процедура по продажба.  С промени в РМС 527 и 697 от 2017 г. се отстраняват технически несъответствия, констатирани при фактическото предаване на имотите съответно на община Елин Пелин и на ДКСИ.    Правителството одобри проекта на спогодба между България и Армения за международни автомобилни превози на пътници и товари. С влизането си в сила тя ще замени действащия от 1995 г. двустранен документ като осъвремени договореностите.  Текстовете на проекта бяха съгласувани по време на заседанието на Смесената българско-арменска комисия по автомобилен транспорт, което се проведе в София през януари тази година. В документа ясно са разписани определенията на термините, общите положения и условия за извършването на превозите на пътници и товари, както и задълженията на превозвачите, предвидените санкции, принципите и условията за издаването на разрешителните.    Правителството утвърди подписаното през ноември 2017 г. в Рияд Споразумение за сътрудничество в областта на земеделието, животновъдството и рибарството между българското Министерство на земеделието, храните и горите и Министерството на околната среда, водите и земеделието на Кралство Саудитска Арабия.  Документът подпомага въвеждането на нови технологии в земеделието, животновъдството и рибарството, както и участието в изпълнението на съвместни проекти. Споразумението ще способства за стимулиране на търговията със селскостопански продукти като улесни достъпа до пазара на всяка от страните. Целта е да се насърчат инвестициите в областта на земеделието, животновъдството и рибарството.    Министерският съвет одобри проекта на споразумение за учредяване на Висша съвместна комисия за сътрудничество между правителствата на България и Кувейт.  Кувейт е най-дългогодишният партньор на България сред арабските държави от региона на Персийския залив. Българо-кувейтските отношения имат богата история, а създаването на съвместната комисия ще окаже въздействие за тяхното задълбочаване и за реализирането на конкретни проекти и инициативи. Новата комисия ще работи за засилване на сътрудничеството в областта на икономиката, търговията, инвестициите, финансите, културата, науката, здравеопазването и социалните услуги.  С подготвеното споразумение се създава двустранен механизъм за съгласуване на сътрудничеството на политическо ниво и за контрол на практическата реализацията на проектите и инициативите в конкретните области.    Правителството одобри проекта на Програма за сътрудничество между министерствата на образованието и науката на България и на Хърватия в областта на науката и образованието.  Програмата обхваща периода 2018-2021 г. Тя предвижда финансиране, според възможностите на двете страни, на съвместни научноизследователски проекти, обмен на учени и експерти, които да бъдат включени в изпълнението на тези проекти, съвместно организиране на научни семинари, кръгли маси и насърчаване на съвместното участие на партниращи си научни институти и университети в проекти по Европейската рамкова програма за изследвания и иновации „Хоризонт 2020“.  Предвижда се и насърчаване на сътрудничеството между институциите за средно образование и висшите училища в България и в Хърватия с цел разпространяването на българския и хърватския език и литература, обмен на данни за структурата и съдържанието на образователните системи на двете държави, както и обмяната на опит и информация за съществуващите добри практики.  В проекта на Програмата са посочени конкретните квоти за обмен на студенти, докторанти, специализанти, преподаватели, насърчаване на прякото сътрудничество между висши училища на двете страни, както и изучаването на български и на хърватски език и култура, включително чрез лекторска дейност и провеждане на летни училища по език, литература и култура.    Международната банка за възстановяване и развитие ще консултира Агенция „Пътна инфраструктура“ (АПИ) при въвеждането на Националната система за електронно събиране на пътни такси в България. Правителството даде мандат на председателя на Управителния съвет на АПИ да подпише Споразумение за предоставяне на консултантски услуги за подпомагане на агенцията. То ще даде възможност АПИ да ползва експертизата на банката за успешното изпълнение на проект „Проектиране, изграждане и въвеждане на електронна система за събиране на таксите за ползване на републиканската пътна мрежа на база изминато разстояние за превозни средства с обща технически допустима максимална маса над 3,5 т (тол) и на база време за леки автомобили с обща технически допустима максимална маса до 3,5 т (електронна винетка)“.  Консултантските услуги по Споразумението са специално предназначени да подпомогнат агенцията при изпълнението и въвеждането на националната система за електронно събиране на пътни такси в България спрямо представения план и етапи.  Споразумението предвижда определяне на обхвата на таксуваната тол мрежа, както и на тарифата. Включва, също така, преглед на цялата техническа документация на проекта, включително всички аспекти на проекта, планиране и внедряване, проектиране на системата, оперативни процедури, графици за изпитване и изпробване и доклади от изпитвания и изпробвания. Ще бъде направено тестване на системните компоненти и системи (не само в България, но и на местата, където изпълнителят извършва разработки и извършва тестове в своите лаборатории). Предвижда се също подпомагане за структуриране на организация за опериране на системата, както и изграждане на капацитет на оператора и подобряване на капацитета и трансфер на знания, свързани с въвеждането на доставчиците на декларирани данни и националните доставчици на услуги.  Дейностите по споразумението ще се изпълняват в рамките на националния бюджет след ратификация от Народното събрание.    Министерският съвет прие постановление за изменение и допълнение на нормативни актове по прилагането на Закона за безопасно използване на ядрената енергия. Промените са резултат от влезлите в сила изменения в закона, с които се въвежда на Директива 2013/59/Евратом за дейностите, подлежащи на регистрационен или уведомителен режим.  Трите осъвременени подзаконови акта са Наредбата за реда за издаване на лицензии и разрешения за безопасно използване на ядрената енергия, Тарифа за таксите, събирани от Агенцията за ядрено регулиране, и Наредбата за реда за заплащане на таксите по Закона за безопасно използване на ядрената енергия.  Целта на промените е да осигури по-добра регламентация при използването на ядрена енергия, която да е и в съответствие с европейските стандарти.    Правителството одобри позицията на България за неформалното заседание на Съвета на ЕС по икономически и финансови въпроси, което ще се проведе на 27 и 28 април в София.  В първия ден от заседанието финансовите министри ще обменят мнения върху конвергенцията в Европейския съюз и по-нататъшното намаляване на фрагментацията на финансовите пазари в рамките на Съюза на капиталовите пазари. Втората сесия е посветена на дискусия за начините за подобряване събираемостта на приходите и борбата с данъчните измами. Ще бъде обсъдено корпоративното облагане в рамките на единния пазар и данъчните предизвикателства, свързани с цифровата икономика.  Одобрен беше и доклад от заседанието на Съвета на Европейския съюз по общи въпроси, формат „Кохезионна политика“, което се проведе на 12 април в Люксембург. Дебатът за бъдещите приоритети на европейската политика за икономическо, социално и териториално сближаване след 2020 г. беше последният преди Европейската комисия да предложи проекта на Многогодишна финансова рамка и пакета законодателни предложения за следващия програмен период.  На заседанието държавите-членки се обединиха около ключовото послание, че ролята на Кохезионната политика за инвестиции в растеж и подобряване живота на хората следва за бъде запазена. Очаква се тя да подкрепи и усилията за справяне с предизвикателства като миграцията и борбата с изменението на климата, пред които е изправен ЕС. Политиката на сближаване следва да бъде насочена към всички европейски региони с фокус върху по-слабо развитите. Необходимо е продължаване на усилията за опростяване на правилата с цел ефективно разходване на средствата, по-добро и гъвкаво програмиране, плавен преход между програмните периоди.    Четири временни експозиции, представящи културни ценности от България, ще бъдат организирани в Москва, Варшава, Братислава и Париж през тази година. Правителството днес прие да осигури държавни гаранции за експонатите, които ще бъдат изложени в Третяковската галерия и в музеите „Лаженки Крулевские, „Братиславски замък“ и „Лувър“. Културните ценности са от фондовете на Националния исторически музей, Националната библиотека „Св. Св. Кирил и Методий“, музея „Старинен Несебър“, археологическия музей „Велики Преслав“ и Националния археологически институт с музей при БАН.  Осигуряването на държавна гаранция за експонатите за периода на провеждане на изложба в чужбина е общоприета европейска практика, която позволява реално да се намалят разходите за организирането на изложби. По този начин се стимулира двустранното сътрудничество между музеите, мобилността на колекциите и популяризирането на националното културно наследство.  ", "date": "2018.04.25", "title": "Кабинетът отпусна над 20,7 млн. лв. за преодоляване на последици от бедствия "}
{"url": "http://epicenter.bg/article/GERB-otgovarya-na-kritikite-na-BSP-za-mladezhkata-konferentsiya--Zavizhdate--Tova-be-mashtabno-sabitie-/152729/2/0", "text": "\"БСП ги боли, защото конференцията е успешна и правителството на Бойко Борисов се бори за по-доброто реализиране на младите хора.\"   Така, с истински ентусиазъм, младежите от ГЕРБ отговориха на критиката на социалистите за това как бе проведена Европейската младежка конференция. Според червените тя е провал и затова те излязоха със специална декларация от името на парламентарната група, прочетена от трибуната на Народното събрание. Завиждате, това бе мащабно събитие, в него участваха над 250 души, реагираха младите от ГЕРБ. Пред медиите застанаха млади депутати от управляващата партия, зам.-министърът на външните работи Георг Георгиев, Петър Младенов - шеф на отдел \"Младежки политики\" в Министерството за младежта и спорта. Според Младенов имало истински диалог между младежите и \"тези, които взимат решения\". \"На младите хора активно им бе дадена платформата и те да работят в партньорство. И именно затова трябва днес да отпразнуваме успеха, че бяха създадени първите младежки цели\", изтъкна Младенов. Според него въпросните \"младежки цели\" били 11. След това думата взе Георг Георгиев. Който уточни пред медиите, че взима думата като председател на най-голямата младежка организация в страната - тази на ПП ГЕРБ.   \"Така се разпростря мрежата от лъжи, че нямаше как да бъде подмината толкова важна и съществена тема като младежките политики. И, със съжаление отбелязвам, нещо толкова важно за бъдещето на държавата и на Европа бе въвлечено в капана на спекулациите и интригите на БСП\", започна той. „Вчера зададох няколко въпроса, свързани с тази буря, която се разрази около абсолютно успешно провелата се Европейска младежка конференция, домакин на която беше София”, допълни той и уточни, че конференцията е събрала над 250 делегати и чуждестранни представители. „Но какво се случи впоследствие? Хора, много тясно партийно ангажирани, които трябва да отговорят на някои въпроси. Дали г-жа Мина Кутева, член на УС на Националния младежки форум и дъщеря на народния представител от БСП Антон Кутев, имат нещо общо с така направените внушения за международната конференция. Дали г-жа Лилия Еленкова, бивш председател на Националния младежки форум и човек и сестра на депутата от 42-то Народно събрание Станислав Владимиров, имат нещо общо с разразилата се буря. Дали е случайност това, че БСП и младежката им организация излязоха с почти идентична декларация в подкрепа на обвиненията, които чухме от Европейския младежки форум и Националния младежки форум”, попита риторично Георгиев. И направи следния извод: \"Опозицията просто не може да прости поредния успех на правителството по отношение на председателството на Съвета на ЕС.\"", "date": "2018.04.25", "title": "ГЕРБ отговаря на критиките на БСП за младежката конференция: Завиждате! Това бе мащабно събитие!"}
{"url": "http://epicenter.bg/article/Treti-den-protestirat-tvortsite-ot-muzikalnite-sastavi-na-BNR/152731/2/0", "text": "  Трети ден протестират творците от музикалните състави на Българското национално радио. Пред Министерския съвет те отново поискаха увеличение на бюджета на радиото, за да се позволи ръст на заплатите им поне с 50 процента, съобщи БНР. Вчера около 200 протестиращи бяха пред Министерството на финансите.   За утре е насрочено извънредно заседание на парламентарната комисия по културата и медии по проблема. То беше насрочено от председателя Вежди Рашидов по казуса с искането за повишение на бюджета на БНР, което да даде възможност за повишение на заплатите на музикантите. На заседанието е поканено и ръководството на БНР. Днес творците обявиха, че ще поискат среща с генералния директор на Българското национално радио Александър Велев, за да му споделят очакванията си от утрешното извънредно заседание.   \"Това е срам. 500-600 лева е ненормална заплата за толкова трудна работа. Аз мисля, че държавата трябва да направи някакви усилия. Ние очакваме утре срещата с комисията по култура и сме сигурни, че ще има резултат от нашите протести. Мисля, че те ще ни чуят и се надявам, че ще има някаква промяна, защото ситуацията със заплатите е много, много лоша. Всички знаят\", коментира диригентът на симфоничния оркестър на Българското национално радио Марк Кадин.   Средната основна заплата е около 650-660 лева – около 50% минимум по-ниска от останалите, казаха по-рано днес протестиращите и споделиха, че при тези заплати те трябва да поддържат и музикалните си инструменти, и дадоха за пример – цената на струни за контрабас е 400 лева.   Председателят на радиосдружение \"Подкрепа\" Атанас Каравезлиев обясни, че протестите продължават.   \"Мислим преди светлия празник - 24 май, да направим един общ концерт на всички музикални състави пред Народното събрание, на една голяма сцена - протестен концерт. Ние няма да отстъпим от нашите искания, защото смятаме, че те са справедливи\".  ", "date": "2018.04.25", "title": "Трети ден протестират творците от музикалните състави на БНР"}
{"url": "http://epicenter.bg/article/Pravitelstvoto-dava-do-26-mln-lv--za-remont-na-MiG-ovete/152735/2/0", "text": "Правителството ще даде на министерството на отбраната до 26 млн. лв, с които да се ремонтират самолетите \"МиГ-29\". Решението беше взето днес на заседанието на кабинета, съобщи Правителствената информационна служба. Средствата са предвидени в централния бюджет за плащания по договори по рамковото споразумение с РСК \"МиГ\". Като мотив се посочва, че със сключването на договорите се създават необходимите условия военновъздушните сили да поддържат и развиват способности за контрол на въздухоплаването и за гарантиране на въздушния суверенитет на страната и за включване в механизмите на колективната отбрана на НАТО и общата политика за сигурност и отбрана на Европейския съюз.   Неотдавна военният министър Красимир Каракачанов обяви, че договорът с РСК МиГ е за следващите четири години, като ремонтите ще се правят в България, с части, купени от Русия. Амбицията е в следващите седем години да летят всичките 15 български многоцелеви изтребители МиГ-29. Изпълнението на целия договор ще струва 81 милион лева, така че отпусната сума е само за първата година от него.", "date": "2018.04.25", "title": "Правителството дава до 26 млн.лв. за ремонт на МиГ-овете"}
{"url": "http://epicenter.bg/article/MDPS-vnasya-24-634-podpisa-v-podkrepa-na-initsiativa-za-kulturnoto-i-ezikovo-mnogoobrazie-na-ES/152737/2/0", "text": "Младежко ДПС внесе 24 634 подписа в подкрепа на инициативата Minority Safepack, която цели да подобри защитата на правата на гражданите на ЕС. Петицията бе инициирана от организацията Федерален съюз на европейските националности (FUEN). За входирането на подписите в България пристигна Лорант Виндзе, председател на oрганизацията.   Петицията събра повече от необходимите 1 000 000 подписа. Европейските граждани, които са я подкрепили, са над 1 320 000 Това означава, че  Европейската комисия трябва да се ангажира с предложението и да стартира законодателна инициатива.   Българският евродепутат Илхан Кючюк подчерта, че това е изключителен успех за всички членове на Младежко ДПС, които са работили с огромен ентусиазъм в инициативата, целяща да подобри защитата на правата на гражданите на ЕС, принадлежащи към различни етнически и езикови малцинства.   „Доволен съм. Успехът на Minority Safepack е ясен знак, че гражданите на ЕС очакват институциите да поемат своята отговорност за защита на малцинствата. Ясен знак, че хората не желаят конфронтация, а напротив – съжителство в условия на разбирателство и уважение. В рамките на ЕС има около 50 милиона граждани, които принадлежат към дадено етническо или езиково малцинство – те правят Европа по-богата. И наш ангажимент е да ги съхраним и насърчим“, коментира Илхан Кючюк.   За Minority Safepack: Minority SafePack има единадесет оригинални предложения как ЕС да защитава/насърчава културното и езиково многообразие в Европа, девет от които са регистрирани от Европейската комисия:  ", "date": "2018.04.25", "title": "МДПС внася 24 634 подписа в подкрепа на инициатива за културното и езиково многообразие на ЕС"}
{"url": "http://epicenter.bg/article/Oblekchavat-administrativnoto-obsluzhvane-na-horata-s-uvrezhdaniya/152739/2/0", "text": "    Агенцията за социално подпомагане облекчава административното обслужване на хората с увреждания. Това стана ясно по време на брифинг на министъра на труда и социалната политика Бисер Петков в Министерския съвет, предаде News.bg.   След анализ на предоставяните услуги от АСП и облекчаване на административното обслужване с цел отпадане на представянето на документи на хартиен носител, който могат да бъдат предоставени от други администрации, министър Петков посочи, че служителите на агенцията ще правят служебни справки за ТЕЛК, гражданска застраховка и за подоходен критерий.   По думите му анализът показвал, че за заявяване и ползване на услуги от хора с увреждания, свързани с изплащане на интеграционни добавки, се изисква копие на решение от ТЕЛК или респективно, НЕЛК.   Петков увери, че със съдействието на Държавната агенция Електронно управление и Националната експертна лекарска комисия да бъде осигурен достъпа до регистъра на НЕЛК, в който са регистрирани всички телкови решения, издадени след 2014 г.   Свързаност със средата за междурегистров обмен RegiX ще осигурява по служебен път свързаност с регистъра на НАП за доходите на лицето. Досега за получаване на някои социални услуги е било необходимо да се предоставя служебна бележка за доходите на лицето. Сега информацията ще се удостоверява по служебен път с достъп до регистъра на НАП за осигурителния статус на лицата.   При кандидатстване за винетен стикер сега се изисква копие от валидна застраховка гражданска отговорност. Служителите на АСП вече ще правят тази справка в публичния регистър на КФН. \"По този начин ще се облекчат хората с увреждания, които по правилно са затруднени в своето придвижване за ползване на услугите на АСП\", заяви министър Петков.   Относно данните на Евростат, че 30% от населението живее в риск от бедност министърът коментира, че те потвърждават , че значителна част от българското население е в този риск от бедност. \"Рискът от бедност е голям както при децата, така и сред възрастното население. Затова политиките на правителството са насочени към намаляване на този риск от бедност и социално включване на този кръг от населението\", увери министър Петков.  ", "date": "2018.04.25", "title": "Облекчават административното обслужване на хората с увреждания"}
{"url": "http://epicenter.bg/article/2603-parkomesta-shte-badat-obosobeni-v-Sinya-zona---tsentar-vav-Varna/152740/2/0", "text": "  2603 паркоместа ще бъдат обособени в Синя зона – център във Варна, която обхваща карето между бул. “Христо Ботев“, бул. “Мария Луиза“, бул. “Осми приморски полк“, бул. “Цар Освободител“, бул. “Приморски“ и ул. “Девня“. Зоната е разделена в четири подзони, а от днес стартира паралелно рехабилитация на пътната инфраструктура и полагане на хоризонталната маркировка по ул. „Батак“ с цел да не се натоварва допълнително трафика.   „ Изминахме дълъг път от процедури, за да стигнем до етап реализация на синята зона, която ще се случи поетапно, за да не се създава дискомфорт на гражданите. Това е уреден в световен мащаб механизъм на регулиране на паркирането в натоварените градски зони във всеки един град. Целта е облекчаване на трафика в централната част и осигуряване на проходимост за пешеходците. Всички приходи, генерирани от синята зона ще бъдат реинвестирани в изграждане и рехабилитация на тротоари и улици, и в създаване на по-добри условия за пешеходците, майките с колички, велосипедистите“, обясни на пресконференция днес кметът на Варна Иван Портних.    В срещата участваха директорът на общинското предприятие „Общински паркинги и синя зона“ Младен Иванов, зам.-кметът Христо Иванов и директорът на дирекция „Инженерна инфраструктура и благоустрояване“ Петър Гърбузов.   Работното време на Синята зона ще бъде от 9:00 до 19:00 часа. През уикенда и в празнични дни паркирането ще е безплатно. Таксата за престой е 1 лев на час. Плащането ще бъде чрез смс, каквато е практиката в други градове, ще може да се плаща и със специално мобилно приложение или чрез плащане в брой в търговски обекти, намиращи се в обхвата на зоната, които са около 100 на брой. Варна е единственият голям град в страната, в който ще може да се плати и кеш в магазин или заведение. Освен това чрез мобилното приложение, шофьорите ще имат възможността да плащат и половинчасов престой, обясни Младен Иванов.    Синята зона ще функционира след като се положи пътната маркировка, очаква се това да стане до края на май. След въвеждане в експлоатация, на гражданите и гостите на Варна, ще бъде осигурен гратисен период от минимум 30 дни. По време на гратисния период служители от общинското предприятие „Общински паркинги и синя зона“ ще раздават информационни брошури и няма да бъде налагана санкция - задържане на автомобил с техническо средство тип „скоба“. Това ще важи за хора, които не са платили, но са паркирали правилно, обясни Иванов.    На територията на Синя Зона - Център, ще бъдат монтирани 10 броя зарядни станции за 20 електрически автомомобили. Електромобилите, мотори, мотопеди ще паркират безплатно. Целта е да стимулират хората да се ориентират към този по-екологичен транспорт. Преференциално паркиране на автомобили ще бъде осигурено за хора с трайни увреждания, за които са предвидени 104 места.   Живеещите в обхвата на зоната ще паркират срещу такса - за първи автомобил - 5 лева на месец или 55 лева на година, за втори автомобил - 10 лева на месец или 110 лева/ годишно. Заплащането на сумата не гарантира паркомясто. За да ползват преференцията, живущите в зоната трябва да имат постоянен адрес на регистрация и автомобилът да е на името на физическо лице. Те ще имат право да паркират единствено в обхвата на една от четирите подзони, в която попада адресът им. Живущите на гранични улици между подзоните имат право да изберат в коя подзона да придобият право на паркиране.    Цените за паркиране за търговци в Синя зона - 150 лева на месец или 1650 лева за 12 месеца. Цени за платено паркиране тип „Служебен абонамент“ - 350 лева на месец или 3850 лева на година. Документи за издаване на разрешение за локално паркиране за живущи и търговци, ще се приемат на интернет страницата www.varnaparking.bg и в офис на ОП „Общински паркинги и синя зона“ за обслужване на граждани и фирми, находящ се на ул.“Александър Рачински“ 29. Публично ще бъде оповестено, кога започва приемането на документи.   Следващата година ще бъде въведена и Синя зона – широк център, която е с над 4500 паркоместа.       ", "date": "2018.04.25", "title": "2603 паркоместа ще бъдат обособени в Синя зона – център във Варна"}
{"url": "http://epicenter.bg/article/Tramp-izchetka-parhot-ot-kostyuma-na-Makron/152692/7/0", "text": "  Тръмп направи неочаквания жест пред операторите и фотографите в Овалния кабинет на Белия дом.    \"Имаме много привилегировани отношения. Даже сега ще махна този пърхот. Трябва да го направим безупречен. Сега е безупречен\", каза Тръмп, докато изчеткваше костюма на френския президент.  Макрон се посмути от случилото се, но само се засмя в отговор.   \"Мисля, че водихме съдържателни обсъждания по Иран и с нетърпение очакваме да направим нещо. Можем поне да постигнем разбирателство помежду си много бързо. Мисля, че сме доста близо до такова разбирателство\", каза Тръмп, цитиран от Ройтерс и БТА.   Тръмп предупреди Иран да не изпълнява заплахите си, че ще възобнови ядрената си програма.   \"Ако рестартират ядрената си програма, ще имат по-големи проблеми от когато и да било досега\", заяви Тръмп, без да обясни какво има предвид. Според Тръмп това споразумение е \"безумно и смехотворно\", защото не взема предвид балистичните ракети или намесата на Иран в конфликти като тези в Йемен и Сирия.   Една от целите на визитата на Макрон във Вашингтон е да убеди Тръмп да не оттегля САЩ от иранското ядрено споразумение. Според френския президент дори да не е идеално, то е най-добрият шанс да бъде удържан Техеран от сдобиване с ядрено оръжие.   През последните дни Русия, Китай и Великобритания призоваха за запазване на споразумението, а в неделя Макрон повтори, че няма \"план Б\" да бъде спрян Иран от сдобиване с ядрено оръжие.   Визитата на френския президент е първото държавно посещение на чуждестранен лидер в САЩ от встъпването в длъжност на Доналд Тръмп. Въпреки разногласията им по множество въпроси Макрон прави всичко възможно за създаване на тесни отношения с президента на САЩ. \"Той ще е велик президент за Франция, предричам го\", каза Тръмп за Макрон преди двамата да влязат в Овалния кабинет. Той добави, че френският президент \"се справя чудесно\".   В присъствието на френския си гост Тръмп обаче открито съжали, че му се налага да преговаря с ЕС по икономическите въпроси. \"Въпросът за търговския обмен с Франция е сложен, защото го има Европейският съюз. Бих предпочел да преговарям само с Франция\", каза Тръмп. \"ЕС е много суров с нас. Имат митнически бариери, които са недопустими\", заяви президентът на САЩ.", "date": "2018.04.25", "title": "Тръмп изчетка пърхот от костюма на Макрон"}
{"url": "http://epicenter.bg/article/Minuti-predi-napadenieto-v-Toronto--Minasyan-publikuval-ozadachavashto-saobshtenie-vav-Feysbuk/152695/7/0", "text": "Минути преди нападението човекът, врязал се с ван в група пешеходци в Торонто, публикувал \"шифровано\" съобщение във Фейсбук, съобщи местната полиция, цитирана от Асошиейтед прес и Новини.бг.   Във вече изтритият си акаунт във Фейсбук Алек Минасян приветства студент, убил шестима и ранил 13 души при стрелба и нападения с нож край Калифорнийския университет в Санта Барбара през 2014 г. Той нарекъл убиеца от Калифорния Елиът Роджър \"Върховният джентълмен\".   В поста във Фейсбук се казвало: \"Бунтът на въздържателите по принуда вече започна! Ще разгромим всички Чадове и Стейсита\". Минасян използвал съкращения, както и пренебрежителни жаргонни названия, с които във интернет форумите наричат мъжете и жените, които имат активен сексуален живот. Двадесет и две годишният Роджър употребявал същото съкращение за \"въздържател по принуда\" в постове в интернет, в които изразявал гнева си срещу жени, които го били отхвърлили. При нападението в неделя Минасян уби 10 души и рани 14. Франс прес цитира следователя Греъм Гибсън, който отбеляза на пресконференция, че повечето от жертвите са жени. Сред загиналите има двама южнокорейски граждани, както и един сред ранените, съобщи южнокорейската информационна агенция Йонхап, като се позова на правителствени източници. Според йорданската осведомителна агенция Петра, сред жертвите има гражданин на Йордания.   Правителствена говорителка каза, че миналата година Минасян бил за около два месеца в редовете на канадските въоръжени сили. Той не завършил обучението за наемане и поискал да бъде освободен, каза тя.", "date": "2018.04.25", "title": "Минути преди нападението в Торонто, Минасян публикувал озадачаващо съобщение във Фейсбук"}
{"url": "http://epicenter.bg/article/Borisov-i-Stanishev-obsazhdat--Balgariya-v-Evrozonata--Ikonomicheskata-logika-sreshtu-mitovete-/152741/2/0", "text": "„ЕВРОПА ОТНОВО НА ПЪТ“ е поредица от събития, с която важният обществен разговор за бъдещето на ЕС започна и в България. Този разговор продължава с трето събитие, защото е време проевропейските сили и личности у нас да се обединят около позиционирането на България в интеграционното ядро на ЕС – Шенген и Еврозоната. Критериите за членство са изпълнени. Нужно е политическо решение.  Дискусията „БЪЛГАРИЯ В ЕВРОЗОНАТА. ИКОНОМИЧЕСКАТА ЛОГИКА СРЕЩУ МИТОВЕТЕ“, ще се проведе на 26 април 2018 г. от 11.30 часа в София Ивент Център, „Парадайз център“, София, ул. „Черни връх“ 100, ет 3. В нея ще вземат участие министър-председателят на Република България, министърът на финансите, политици от различни политически сили, икономисти, политолози, анализатори, журналисти, представители на гражданското общество и на научните среди.  Събитието е по инициатива на президента на ПЕС и ръководител на Делегацията на българските социалисти в ЕП Сергей Станишев и Ева Майдел, член на ЕП и председател на Европейското международно движение.   Конференцията се организира  от Академията за леви европейски политики (АЛЕП), Атлантическия клуб в България, Европейското международно движение, Изследователски център Тренд, Института за дясна политика, Либералния институт за политически анализи (ЛИПА), Института за пазарна икономика, ПанЕвропа България и Центъра за устойчиво развитие към УНСС.  Институтът за пазарна икономика и Центърът за устойчиво развитие към УНСС ще представят свои икономически анализи по темата, а „Сова харис“ – представително социологическо проучване за нагласите на българите за присъединяването към Еврозоната.", "date": "2018.04.25", "title": "Борисов и Станишев заедно на дискусия \"България в Еврозоната. Икономическата логика срещу митовете!\""}
{"url": "http://epicenter.bg/article/Rumantsi-iskat-da-ni-vzemat-ostrov-Vetren--tormozyat-ribari-ot-Silistrensko/152742/2/0", "text": "Рибари в Силистра се оплакват от тормоз на румънски граничари. Причината е спор за остров Ветрен. Румънците смятат че е техен, а според двустранната гранична конвенция, това място е българската територия.   Остров Ветрен се е образувал през 1928 година. Съседите ни го наричат Чоканещи. И въпреки че България и Румъния не би трябвало да имат терирориални спорове като членове на Европейския съюз, Ветрен се оказва остров на раздора. Рибари споделят как е бил закачен за румънски катер и теглен 300 м. граничарят му записал личните данни и бил предупреден, ако пак бъде хванат ще му бъде конфискувано всичко. „В софийската конвенция е описано, че по поречието на река Дунав границата се определя от талвега - или така наречената най-дълбока точка на река Дунав. В случая покрай остров Ветрен талвегът и фарватерът минават от северната страна, което ще рече, че островът е български, а в момента се владее от румънци от румънската държава така да се каже”, обясни депутатът от ВМРО Александър Сабанов, който е от Силистра. От транспортното министерство показват актуална карта на Дунав от 2017 година. В нея указанието е корабите да минават от северната част на острова, тоест той остава на българска територия. Същото показват и лоцманските карти. Но на острова и днес са разположени румънски граничари.   Сабанов обясни, че е получил уверение от министър на външните работи Екатерина Захариева, че проблемът с Румъния ще бъде разрешен в най-скоро време. Въпросният остров е с площ от 4000 дка.", "date": "2018.04.25", "title": "Румънци искат да ни вземат остров Ветрен, тормозят рибари от Силистренско"}
{"url": "http://epicenter.bg/article/Tseliyat-politicheski-elit-obsazhda-prisaedinyavaneto-kam-evroto/152746/2/0", "text": "Политическият елит на България загърбва противоречията си, за да обсъди присъединяването на страната към еврозоната. На една маса ще седнат премиерът и лидер на ГЕРБ Бойко Борисов, лидерът на БСП Корнелия Нинова, финансовият министър Владислав Горанов. Те участват в дискусията на тема „България в Еврозоната. Икономическата логика срещу митовете“, организирана от президента на ПЕС Сергей Станишев и председателят на Европейското международно движение и евродепутат Ева Майдел.   Кръглата маса, която ще се проведе на 26 април в „Парадайз център“, е третият форум под надслов „Европа отново на път“, иницииран от Станишев. Първият бе на 5 юни м.г. и събра трима премиери – Борисов, Станишев и Сакскобургготски. На него бе обсъдена „Бялата книга“ на Жан-Клод Юнкер и участниците в дискусията се обединиха срещу „Европа на две скорости“. Темата на втория, проведен на 16 октомври, бе сигурността и в нея също участва премиерът Борисов.   В дискусията за еврото ще участват и председателят на парламентарната бюджетна комисия Менда Стоянова (ГЕРБ), зам.-председателят Йордан Цонев (ДПС), депутатите от БСП проф. Румен Гечев и Драгомир Стойнев, евродепутатът Георги Пирински (БСП), бившият вицепремиер Николай Василев, икономистът Георги Ганев, социологът Васил Тончев, политологът Димитър Ганев и др.  ", "date": "2018.04.25", "title": "Целият политически елит обсъжда присъединяването към еврото"}
{"url": "http://epicenter.bg/article/Klimatologat-dots--Rachev-za-vremeto-prez-may--Shte-bade-toplo/152694/2/0", "text": "Има голяма вероятност месец април да завърши като най – топлият месец от началото на климатологичните наблюдения.   Това съобщи в сутрешния блок на Нова телевизия климатологът доц. Георги Рачев.   „Вчера имаше типично лятна буря, беше голяма дискотека, както ние го наричаме-бенгалски огън – детска радост. Проблемът е обаче, че вчера дъждът беше малко. Много топло, гръмотевици има, но дъжд няма“, заяви той. И добави: „Винаги има компенсация, въпросът е обаче кога ще бъде“. Днес в цяла Европа отново ще бъде лято, съобщи климатъологът. За 1 май температури ще бъдат от порядъка на 25 – 26 градуса, прогнозира той. „Май месец (принципно) е един от най – валежните месеци за почти 3/4 от България, но за момента се очертава той да бъде сух, особено в Източна България“, каза доц. Рачев. Проблемът е, че първите десет сантиметри от почвата са сухи, а сега се садят пролетниците, обърна внимание той.   Доц. Георги Рачев каза още, че май ще бъде такъв, какъвто всички го знаем – топъл, но и бури ще има, поне според прогнозите за момента. „Лятото се очертава да бъде топло, хубаво и слънчево. Живот и здраве ще се радваме на едно хубаво време“, каза още доц. Георги Рачев.  ", "date": "2018.04.25", "title": "Климатологът доц. Георги Рачев за времето през май: Ще бъде топло!"}
{"url": "http://epicenter.bg/article/Advokat-Nikolay-Kokinov-za-katastrofata-na--quot-Trakiya-quot-/152698/2/0", "text": "Възможно е не само Цвета Таскова да е виновна за катастрофата на АМ \"Тракия\" на 13 април, да има съпричиняване. Тази теза разви в предаването \"Здравей, България\" по Нова телевизия адвокатът й Николай Кокинов. Как 1200-килограмова кола изтласка от пътя 12-тонен автобус, попита той. Коментарът му бе, след като апелативният съд пусна от ареста Таскова, шофьорката, обвинена за катастрофата на магистрала „Тракия”.   При катастрофата загинаха шест души, а повече от 20 души бяха ранени. Цвета Таскова се прибира у дома срещу 5000 лева гаранция.   В „Здравей, България” нейният адвокат Николай Кокинов заяви, че тя съжалява за случилото се и още е в шок. „Никой нормален човек не желае да се случи подобно нещо и неслучайно законът е квалифицирал това деяние като непредпазливо. По закон при всички случаи тя щеше да бъде освободена след месец и половина”, уточни Кокинов. По думите му има само оглед на автомобила и тепърва предстои да бъдат направени експертизи. „На този етап единственото, което е сигурно, е, че Цвета Таскова е предприела изпреварване на автобуса. Предполагам, че е твърде вероятно да има и някаква форма на съпричиняване, тъй като 1200-килограмов  автомобил трудно може да изтласка 12-тонен автобус от пътя само при един лек удар. Тепърва тези факти ще бъдат изяснявани от разследване. Твърде вероятно е и шофьорът на автобуса да е реагирал неадекватно и да е извил волана инстинктивно надясно. Засега обаче това са само предположения”, каза още Николай Кокинов. Той лично е видял автобуса в канавката с извити надясно гуми, което предполага точно тази теза.    ", "date": "2018.04.25", "title": "Адвокат Николай Кокинов за катастрофата на \"Тракия\": Как 1200 кг кола изтласка 12-тонен автобус?!"}
{"url": "http://epicenter.bg/article/Emil-Harsev--Balgarite-sa-nay-nedovolni-i-vinagi-se-oplakvat--che-zhiveyat-zle/152699/2/0", "text": "Българите ще бъдат най-бедните в ЕС, докато не бъдат приети нови страни-членки. Това заяви в сутрешния блок на Нова телевизия финансистът Емил Хърсев. Коментарът му бе по повод на изледване на Евростат, според което около 30% от населението в България или почти всеки трети българин живее в сериозен риск от бедност.   „Ако пресметнем цялото население на Земята, ние със сигурност сме в златния милиард – на единия милиард, който живее най-добре от всички. Това бихме могли да го отнесем и за средния индиец, тъй като Индия е най-бързо развиващата се икономика”, коментира Хърсев. „Не може  да говорим, че повече от една трета от българите мизерстват“, категоричен е той. „Българите са едни от най – недоволните. Въпрос на мислене е – казваме, че живеем най-зле. Не вярвам, че ще има скоро поколение доволни българи“, обясни той. Хърсев обясни, че статистиката не хваща парите, които носят гастарбайтерите, а те съвсем не са малко. Така се получават изкривените данни. А за това догока ще бъдем най-бедната страна в ЕС, той вметна, че докато приемат по-бедни от нас.", "date": "2018.04.25", "title": "Емил Хърсев: Българите са най-недоволни и винаги се оплакват, че живеят зле"}
{"url": "http://epicenter.bg/article/Sotir-Tsatsarov--Nyama-predpostavki-za-ekstradirane-na-Zhelyaz-Andreev-v-SASht/152702/2/0", "text": "Вече започнаха консултациите между България и Съединените щати по казуса „Желяз Андреев\", съобщи в интервю за Нова телевизия главният прокурор Сотир Цацаров. В тях участват представители на Министерство на правосъдието и на Върховната прокуратура от наша страна, както и Държавният департамент и Прокуратурата на Флорида, от американска страна, поясни той.   „Разговорите са в два етапа. Очаква се и окончателното решение. Възможно е въпреки всичко американските власти да поискат екстрадиционно производство, ако преценят това е необходимо“, посочи Цацаров.   „Предпоставките за екстрадиране, според мен, не са налице. Ако се стигне до ситуация, в която Америка настоява, това ще е и позицията на Прокуратурата - няма предпоставки за екстрадация”, заяви още Сотир Цацаров.   \r\n Главният прокурор подчерта пред \"Нова телевизия\", че санкциите за футболните хулигани \"трябва да бъдат жестоки, като това включва реално лишаване от свобода\". \r\n \"Трудно мога да приема насрочване на футболни мачове по време и на място, което да блокира цялото движение в София. Ред трябва да има. Държавата има сила да наложи контрол и трябва да го направи\", допълни главният прокурор. \r\n Днес предстои реваншът от турнира за Купата на България между \"Левски\" и \"ЦСКА-София\" \r\n Цацаров допълни, че не приема критиките, че при ареста на кметицата на \"Младост\" е била премината границата, както заяви вицепремиерът Екатерина Захариева.Според него законът е бил спазен и уточни, че мнението на външния министър е лично и не е позиция на правителството. \r\n Главният прокурор отговори и на лидера на БСП Корнелия Нинова, която също критикува начина на задържане на Иванчева. \r\n \"Ако тя смята, че процедурата води до унижение, нейно право е да предложи изменения в закона. Все пак е част от законодателната власт в страната\", каза Цацаров. \r\n Той каза още, че към момента няма предпоставки за екстрадирането на петимата българи, срещу които се води разследване от властите във Флорида по обвинения, че са нарушили ембаргото за търговия със Сирия. Американските власти поискаха екстрадицията на Желяз Андреев, Михаела Ненова, Любка Христова, Искрен Георгиев и Иван Сергиев. \r\n   \r\n Прокуратурата е направила всичко възможно, за да изпълни своите задължения по закон. Аз считам, че моите колеги си свършиха работата и категорично стоя зад тях, каза главният прокурор Сотир Цацаров по повод ареста на районния кмет Десислава Иванчева. Той посочи, че трябва да се уточни какво се разбира под „премината граница“. „Не мисля, че е премината каквато и да е граница. Просто беше спазен законът. Немалка част от тези, които говорят за премината граница, са тези, които създават закона“, посочи Цацаров.   „А че арестът е унизителен, спор за това няма. Ще ми позволите да цитирам Никола Филчев - няма арест, който да не е унизителен“, подчерта той. \r\n", "date": "2018.04.25", "title": "Сотир Цацаров: Няма предпоставки за екстрадиране на Желяз Андреев в САЩ"}
{"url": "http://epicenter.bg/article/Novakov--Shte-polozha-usiliya-da-ne-se-stiga-do-namalyavane-na-parite-ot-kohezionnite-fondove/152707/2/0", "text": "    Страните от Централна и Източна Европа може да изгубят десетки милиарди евро от кохезионните фондове на ЕС за следващия бюджетен период заради пренасочването им към Южна Европа и съкращаването на средствата, пише вестник \"Файненшъл таймс\". Статията е публикувана броени дни преди неформалната среща на икономическите и финансовите министри на общността в София.   В предаването \"Преди всички\" на БНР новият преговарящ на ЕС за кохезионните фонове Андрей Новаков определи статията като малко спекулативна:   \"Струва ми се малко спекулативно само 10 дни преди да видим какво ще е предложението на Европейската комисия за следващия бюджет след 2020 година да се започва с такива слухове къде ще има повече и по-малко. Считам, че настройва държавите една срещу друга. Нещо повече, считам, че има две задачи, от една страна, ако има съкращения най-вече заради Брекзит, те да са с пренебрежими размери – от порядъка на 5-7-8%, по равно за всички държави. И втората е парите, които имаме, да могат да бъдат използвани по възможно най-небюрократичния и разбираем за държавите-членки\".   Новаков коментира до какви липси ще доведе излизането на Великобритания от ЕС:   \"Истината, че дупката, която оставя Великобритания в европейски бюджет, е на практика отчайваща за всички нас, тъй като говорим за 13 милиарда годишно и за 7-годишния период са почти 100 милиарда. В същото време се радвам, че големите страни-членки, които са и най-големите нетни платци в европейския бюджет, се съгласиха да увеличат вноската си, с което до голяма степен да се преодолее този недостиг\".   Евродепутатът обясни, че средствата, които няма как да бъдат набавени, ще бъдат компенсирани с намаляване на плащанията в различни сектори – като земеделието. Той посочи какво очаква да получи България от новия регламент след 2020 година:   \"Към момента кохезионната политика се оценява на малко над 300 милиарда и ако приемем, че пропорционално ще бъде намалена с около 5-6%, а в момента България разполага с около 30 милиарда лева, то би трябвало намалението да е незначително. Да не говорим, че ще положа усилия, ако може, до това въобще да не се стига, тъй като аз считам, че трябва да има преференциално финансиране за обезлюдяващите се региони, а в България за съжаление има много такива\".  ", "date": "2018.04.25", "title": "Новаков: Ще положа усилия да не се стига до намаляване на парите от кохезионните фондове"}
{"url": "http://epicenter.bg/article/Meteorolozite-protestirat--zastrashena-e-natsionalnata-sigurnost-/152714/2/0", "text": "Националният институт по метеорология и хидрология към Българската академия на науките протестира, предава Нова тв.  Метеоролозите са недоволни от \"несправедливото разпределение на бюджетната субсидия за 2018 от страна на Общото събрание на БАН\". А това според тях застрашава националната сигурност.   В него се казва, че заради липсата на средства все повече специалисти се готвят да напуснат. Институтът няма да може да работи, което е свързано с националната сигурност.  ", "date": "2018.04.25", "title": "Метеоролозите протестират, застрашена е националната сигурност "}
{"url": "http://epicenter.bg/article/16-universiteta-vdigat-studentskite-taksi/152752/2/0", "text": "  Правителството утвърди таксите за кандидатстване и обучение в държавните висши училища за учебната 2018/2019 година. Те са определени въз основа на предложенията на академичните ръководства на висшите училища, съобщи пресцентърът на кабинета, информира  Dir.bg .   Намаление на такси за студенти се регистрира единствено при СУ \"Св. Климент Охридски\". Те са с най-големи стойности при специалностите от професионално направление \"Физически науки\" и за специалността \"Ядрена химия\".  В редовна форма на обучение годишните такси са 200 лв. (при 750 лв. за настоящата учебна година), а в задочна форма на обучение са 100 лева (при 300 лева за тази година).   СУ \"Св. Кл. Охридски\" обаче увеличава таксите за новоприети студенти в професионалните направления \"Администрация и управление\", \"Право\", \"Психология\", и \"Филология\". Увеличението за редовната форма на обучение е в границите 40-61 лв., а за задочна форма - 100-160 лв. Единствено в професионално направление \"Социални дейности\" се отчита по-голямо увеличение в задочната форма - 300 лв.   Без промяна остават таксите за студенти в 17 държавни висши училища - Университет \"Проф. д-р Асен Златаров\" - Бургас, ШУ \"Епископ Константин Преславски\", ТУ - София, ТУ - Варна, УАСГ - София, МГУ - София, ЛТУ - София, МУ - София, МУ - Варна, УНСС, Икономически университет - Варна, НМА \"Проф. Панчо Владигеров\", НАТФИЗ \"Кр. Сарафов\", АМТИ - Пловдив, НСА, ВСУ \"Л. Каравелов\" и УниБИТ.   В 16 висши училища се увеличават таксите за обучение в някои професионални направления средно с 11,7 на сто.   При сравнителния анализ на досегашните такси и предложенията на висшите училища за новата учебна година е установено, че при девет държавни висши училища размерът на таксите за обучение на докторанти се увеличава средно с 13,1 процента (от 20 лв. до 300 лева). При 24 държавни висши училища и БАН няма промяна в размера на таксите за обучение на докторантите.      ", "date": "2018.04.25", "title": "16 университета вдигат студентските такси"}
{"url": "http://epicenter.bg/article/Bezplatnite-turisticheski-obikolki-na-Varna-zapochvat-ot-12-ti-may/152758/2/0", "text": "  Безплатни туристически пешеходни обиколки на Варна за пета поредна година се организират от дирекция „Туризъм“ към Община Варна, Туристическият информационен център в партньорство със Съюза на екскурзоводите в България.   Целта е презентация на културно-историческото наследство на града, а водачите на групите са професионални екскурзоводи, лицензирани от Министерството на туризма и вписани в Националния туристически регистър.   Групите се събират по утвърден график всеки вторник, сряда, петък и събота от 10:30 часа в Туристическия информационен център /на Козирката/. Езикът на беседата е английски.   Маршрутът е: Катедрален храм „Св. Успение Богородично”, паметник на Цар Калоян, паметник на Граф Игнатиев, Театъра, шадраваните, Етнографски музей, Дома на архитектите, католическата църква, малката Богородица, Римски терми, Музей за Нова история на Варна, Малките терми, градските басейни, Военноморски музей, кораба \"Дръзки\", Аквариума, Планетариума, Шишковата градинка, храм „Св. Архангел Михаил”, църквата Св. Николай, ФК, Летния театър, ИУ-Варна, градинката на Севастопол, Художествената галерия, Община Варна, Археологическия музей. Времетраенето е 3 часа.    Специално за българската аудитория се подготвят три тура на български език в дните 5 май, 15 август и 6 септември.    Графикът на туровете за 2018г. може да бъде разгледан на адрес: http://www.visit.varna.bg/bg/guided_tours/preview/116.html    ", "date": "2018.04.25", "title": "Безплатните туристически обиколки на Варна започват от 12-ти май"}
{"url": "http://epicenter.bg/article/Izlyupiha-se-parvite-bebeta-v-Pateshkoto-ezero-na-Borisovata-gradina/152760/2/0", "text": "Излюпиха се 6 зеленоглави патета в Патешкото езеро на Борисовата градина. Това са първите бебета, които се появяват в езерото, след като през 2017 г. Столична община възстанови първоначалния му облик и започна да отглежда в него зеленоглави патици.   Езерото с водоплаващите птици е създадено през 1972 г. През годините то променя характера и предназначението си, докато през 2017 г., във връзка с отбелязването на 135 години парк „Княз-Борисова градина“, Общината възстанови оригиналния му вид – вкл. и емблематичната за цялостния облик на мястото – къща за патици, разположена на островчето в средата му.   За да се създаде подходяща среда за живот на птиците, езерото беше оградено с дървена ограда, която позволи отглеждането им независимо, че паркът е предпочитано място за разходка на домашни кучета. Първите зеленоглави патици бяха предоставени на Столична община от Спасителния център за диви животни в Стара Загора. Управата на Борисова градина полага всекидневна грижа за отглеждането на птиците.", "date": "2018.04.25", "title": "Излюпиха се първите бебета в Патешкото езеро на Борисовата градина"}
{"url": "http://epicenter.bg/article/Siderov-dade-intervyu-na-ruski--Krim-rastyot--idyot-k-luchshe-/152761/2/0", "text": "Лидерът на \"Атака\" Волен Сидеров е дал интервю на руски език пред Правда.ру по време на посещението си в Крим миналата седмица.   бе публикуван вчера.  През уикенда от партията съобщиха, че Сидеров и зам.-председателят на Народното събрание Явор Нотев, също депутат от \"Атака\", са се срещнали с премиера на Крим Сергей Аксьонов. Според тях Крим не анексиран от Русия.  Ето какво казва в интервюто лидерът на националистическата партия:  \"Всичко се променя в Крим - към по-добре, разбира се. Като започнем от летището в Симферопол, когато бяхме там през 2014 година, беше напълно различно. Виждам мащабно строителство тук. Мисля, че Крим расте. Крим върви към по-добре (Крым растьот, Крым идьот к лучше). Жалко е, че хората в България и в Европа не знаят това. Те не получават информация за живота тук. Това е бариера, това не е добро. Мисля, че трябва нещо да се промени\".  Сидеров подчертава, че е председател на парламентарната група на \"Обединени патриоти\", с думите:   Председателят на \"Атака\" заявява още,   А в отговор на уточнение, че дори президентът Румен Радев изтъква, че е генерал от НАТО, казва:  \"Президентът е завършил в САЩ, а премиерът води балансирана политика и това е заради нашето участие.\"  По думите му България \"работи по нещо, което ще компенсира \"Южен поток\", който бил забранен от Запада\".  , категоричен е още той.  На въпрос на Новикова за свободата на медиите в България, в който се казва, че \"журналистите пишат това, което им диктуват издателите\", Сидеров отвръща:  \"В България най-големите телевизии не са българска собственост. Те са американски и шведски компании и политиката на тези медии е подчинена на собственика. Партия \"Атака\" има своя телевизия - \"Алфа\", която се явява око за събитията в Русия и в Крим\".  Накрая в интервюто е засегната и темата за българските домати, които изчезнали от руския пазар, но Волен Сидеров обещава:  \"България се явява домакин на ЕС, стопанин за шест месеца. Ще станем мост между Русия и ЕС\".  ", "date": "2018.04.25", "title": "Сидеров даде интервю и на руски: Крим растьот, идьот к лучше! "}
{"url": "http://epicenter.bg/article/Serina-Uilyams-za-Keyt-Midaltan--Kakva-podla-zhena--Vizhte-ya--syakash-e-rodila-predi-dni--/152721/10/99", "text": "Кейт Мидълтън предизвика вчера вълна от коментари и искрено възхищение. Повод за това стана не само новороденото й трето дете, а и перфектният й външен вид часове след раждането.    Разбира се, тълпа от журналисти и фотографи очакваше херцогинята и третия кралски наследник отпред, за да отразят първите им мигове заедно. Минути след като Кейт бе изписана от болницата, в интернет пространството се появиха куп снимки на нея с принц Уилям и новородения им син, чието име все още не знаем.   От кадрите никой не пропусна да отбележи, че Мидълтън е в отлична форма и не изневерява на елегантния си стил. Този път младата майка заложи на дръзка червена рокля с красива дантелена яка, косата й бе пусната, както обикновено на красиви букли, върху лицето й не липсваше грим, който да подчертава достойнствата й, а визията й бе завършена от бежови обувки на тънки токчета.   Ако не знаехме, че само преди няколко часа е била в родилната зала, по-скоро бихме казали, че е била на почивка и разкрасителни процедури.   Истината е, че повечето родилки не изглеждат точно по този начин, часове след като са дали живот. Перфектният вид на херцогинята на Кеймбридж дори предизвика тенисистката Серина Уилямс да я нарече „подла жена“.   Несъмнено Кейт демонстрира сила и енергия, на които повечето току-що родили дами биха могли само да завидят. Тя бе широко усмихната, както винаги, и гордо застана пред огромна група от журналисти, фотографи и почитатели, които не откъсваха поглед от нея.   Припомняме ви, че самата Серина стана майка за първи път наскоро и тя посрещна новината за раждането на третия кралски наследник с не по-малко вълнение от нас. В интервю пред „POPSUGAR”спортистката сподели, че е била изненадана от отличния вид на Кейт: „В момента съм наистина много заета и нямам време да следя новините. Видях снимките на Кейт малко по-късно, след като излязоха и бях убедена, че тя е родила преди няколко дни. Шокирах се, когато разбрах, че е дала живот преди часове. Каква подла жена! Когато аз родих, не можех да се кача на токчета, вижте я, сякаш е родила поне преди два дни! Уау!“   Серина не бе единствената, която бе възхитена от формата, която демонстрира Кейт. Например телевизионната водеща Нина Уорхърст реши да сравни себе си и Мидълтън, като сподели своя снимка 7 часа, след като е родила до снимка на Кейт от вчера. Определено херцогинята на Кеймбридж отново даде чудесен пример за това как трябва да изглежда една дама!  Източник: woman.bg", "date": "2018.04.25", "title": "Серина Уилямс за Кейт Мидълтън: Каква подла жена! Вижте я, сякаш е родила преди дни! "}
{"url": "http://epicenter.bg/article/Nikoleta-Lozanova-nae-sestra-si-za-reklamno-dupe--Snimki-/152728/10/100", "text": "Николета Лозанова реши да използва сестра си за рекламно дупе за новата си линия бански костюми, пише HotArena.    Велина Лозанова не спира да показва стегнати задни части в социалните мрежи и да промотиора новия бизнес на пробивната си сестра.   Разбирачи дори коментират, че по-голямата Лозанова изглежда по-добре от Николета.    Плеймейтката е кръстила бранда си „NL 4 YOU“.  „Отдавна не съм ви скандализирала, шокирала и разгорещявала! Сега ще го направя с гръм и трясък, както само аз го мога....обожавам да виждам потенциални конкурентки, секси и забележителни. С тази мотивация създадох и първата си колекция бански костюми, авторска, заредена с много страст“, похвали се възлюбената на Ники Михайлов. ", "date": "2018.04.25", "title": "Николета Лозанова нае сестра си за рекламно дупе (Снимки)"}
{"url": "http://epicenter.bg/article/Shanaya-Tueyn--Byah-zhertva-na-seksualen-tormoz-ot-dovedeniya-si-bashta/152730/10/100", "text": "\r\n Често се случва така, че звездите преминават през доста тежки моменти, за да се изправят и след години да стигнат до голямата слава. Един от тези примери е Шаная Туейн. \r\n   \r\n Певицата разкри шокиращи подробности от детските си години. Оказва се, че винаги усмихнатата Шаная години наред е преживявала психически и сексуален тормоз от страна на доведения й баща Джери Туейн. \r\n   \r\n Изпълнителката споделя пред Guardian, че не познава баща си, а майка й така и не я защитава от новия си мъж, защото страда от тежка депресия, пишат от MissBloom. Доведеният й баща бил алкохолик с психически отклонения, а в семейството й царяли безпаричието и насилието. \r\n   \r\n  разказва самата Шаная. \r\n   \r\n \"Всяка нощ, когато се прибирах в стаята си, не смеех да заспя преди да съм сигурна, че майка ми и Джери са заспали. Подслушвах, беше ме страх той да не я убие. Всъщност, притеснявах се, че ще се избият, защото много се караха. Сутрин, когато се будех, първата ми мисъл беше, че трябва да проверя дали и двамата дишат\". \r\n   \r\n Това насилие е прехвърлено и върху невръстната 11-годишна Шаная. В изблик на ярост, Джери пребил малкото момиче, почти до безсъзнание. Накрая се опитал да я удави, като потопил лицето й в тоалетната. \r\n   \r\n Но трудностите за Шаная не спират дотук. Една от най-известните изпълнителки на 90-те, губи гласа си точно в пика на кариерата си. Това налага да се оттегли от сцената за цели 15 години. Загубата на най-скъпото й - музиката, е резултат от лаймската болест, от която се разболява. По-късно се подлага на ларингопластика, заради което успява да се завърне на сцената през 2017 г. \r\n \r\n \r\n", "date": "2018.04.25", "title": "Шаная Туейн: Бях жертва на сексуален тормоз от доведения си баща"}
{"url": "http://epicenter.bg/article/Megan-Markal-vze-uchastie-v-traurna-tseremoniya-na-londonskiya-klub-na-maorite--Snimki-/152734/10/100", "text": "Меган Маркъл участва в първата си официална траурна церемония като годеница на британския принц Хари. Двамата бяха заедно по време на службата в памет на загиналите във войни австралийци и новозеландци, която се проведе в центъра на Лондон, съобщава \"Дейли Мейл\".     На събитието Маркъл изглежда порядъчно тъжна за случая. Те беше избрала да облече сиво дълго палто и черна шапка с голяма периферия.   Хари също беше с дълго, но тъмно палто, окичен с медали от 10-годишната си служба във военните сили. На ревера му беше закачена саморъчно написана бележка с надпис: „За всички тези, които направиха най-голямата саможертва в името на нашата свобода. Благодаря ви, Хари“.     Двамата бяха посрещнати от Те Атарайти Варетини от лондонски клуб на маорите, която ги поздрави с традиционно отъркване на носовете – символ на това, че двете страни споделят дъха си.     По време на церемонията имало и други традиционни маорски елементи като танца хака, който бил изпълнен накрая.     По-късно Варетини сподели за Меган: „Тя беше невероятна. Не съм сигурна дали това е първата ѝ маорска церемония, но тя се справи много добре. Беше наистина прекрасно да се срещна с нея и да споделя дъха на живота и да споделя нашата култура с нея и с Хари“.     Денят на АНЗАК се чества още от първата годишнина от пристигането на Австралийския и Новозеландски корпус (АНЗАК) на полуостров Галиполи през 1916 година. Тогава крал Джордж Пети присъствал на служба в Уестминстърското абатство и над 2000 австралийски и новозеландски войници марширували по улиците на Лондон. Източник: Блиц", "date": "2018.04.25", "title": "Меган Маркъл взе участие в траурна церемония на лондонския клуб на маорите (Снимки)"}
{"url": "http://epicenter.bg/article/Semeystvoto-na-Prins-zavede-delo-za-lekarska-greshka-sreshtu-bolnitsa-v-Chikago-/152744/10/100", "text": "Семейството на Принс заведе дело за професионална грешка срещу чикагска болница, обвинявайки я, че не е анализирала хапчета, от които певецът приел свръхдоза няколко дни преди смъртта си, предаде Франс прес.   Завеждането на делото идва няколко дни след вестта, че няма да има съдебно преследване във връзка със смъртта му.   На 15 април 2016 г. частният самолет, който превозвал Принс след негов концерт в Атланта, кацнал спешно в Молин, Илинойс, след като музикантът загубил съзнание по време на полета. Лекари му предписали лекарството налоксон, използвано за преустановяване на ефекта от свръхдоза опиоиди, и тогава спасили живота му.   Семейството му обаче обвинява болницата \"Тринити медикъл сентър\" в Молин, в която Принс бил приет по-късно, че не е анализирала хапчетата, от които той приел свръхдоза.   Една седмица по-късно - на 21 април 2016 г. певецът умря от нова свръхдоза в имението си \"Пейсли парк\" в Минесота. Данни от разследването сочат, че Принс притежавал кутийка с лекарства менте, представени като обезболяващия опиоид викодил. Хапчетата обаче съдържали също фентанил, за който се смята, че е 30-50 пъти по-силен от хероина и 50-100 пъти по-силен от морфина. Принс не знаел нито при завръщането си от Атланта, нито една седмица по-късно, че приема фентанил. Източник: Новини.бг", "date": "2018.04.25", "title": "Семейството на Принс заведе дело за лекарска грешка срещу болница в Чикаго "}
{"url": "http://epicenter.bg/article/Kralska-romantika--Prints-Hari-i-Megan-Markal-raka-za-raka-v-London/152753/10/0", "text": "  Британският принц Хари и годеницата му Меган Маркъл демонстрират близост и романтика, дори когато присъства на тъжни събития.   Двойката почете паметта на Стивън Лорънс - млад чернокож студент със светло бъдеще, убит от група бели расисти в началото на 90-те години в Лондон, съобщи Dariknews.   Принц Хари и Меган Маркъл ще се венчаят на 19 май в параклиса \"Сейнт Джордж\" на замъка Уиндзор. Размяната на обети ще бъде извършена от архиепископа на Кентърбъри Джъстин Уелби, а самата брачна церемония ще бъде ръководена от епископ Дейвид Конър, настоятел на храма в Уиндзор.   Малко след сватбената церемония, двамата ще се появят за първи път публично като съпруг и съпруга и ще преминат в процесия с карета по близо 3-километров участък в града.  ", "date": "2018.04.25", "title": "Кралска романтика: Принц Хари и Меган Маркъл ръка за ръка в Лондон"}
{"url": "http://epicenter.bg/article/Geri-Nikol-v-triagalnik-s-Kotseto-i-Dzhizasa-/152764/10/100", "text": "Младата певица бройка фолкпевеца Константин и футболиста Благой Георгиев, като се натиска с тях по дискотеките в различни вечери. И докато с Джизъса имат нещо като връзка, то с Коцето го раздават само флиртаджийски, въпреки че често преминават границите на благоприличието, пише в. \"България днес\".   В понеделник вечерта Гери-Никол за пореден път се отдаде на бурна нощна вакханалия след края на шоуто \"Като две капки вода\". В чалготека в Студентски град тя купонясваше с Коцето, актьора Иван Юруков и Боби Турбото. С певеца беше особено близка, като двамата не спираха да се прегръщат и да се целуват по вратовете и бузите.   В един момент емоциите дойдоха в повече на тийнейджърката и тя реши да си тръгне от нощното заведение. Облече си якето, взе си чантата и тръгна, но беше спряна от Константин. Той я сграбчи и не искаше да я пуска да си ходи, тъй като още му се купонясваше.   Сцените едва ли са се харесали на Благо Джизъса, който е хлътнал по варненката и я иска само за себе си. Георгиев си харесва Яката дупара, щом я вижда за пръв път, и започва да я ухажва. Първоначално младата изпълнителка се дърпа, но Джизъса е изключително настоятелен и не приема отказа на Гери да излязат и да се видят насаме. В крайна сметка певицата се съгласява и още след първата среща хлътва по бившия национал. Благо успява да омае в мрежата си Гери.   Именно заради връзката си с варненската певица Георгиев от няколко седмица не пропуска да наблюдава отблизо изявите на певицата в \"Като две капки вода\".   В публичното пространство циркулира кадър, на който се вижда как футболистът е награбил девойчето и я мляска по врата.   \"Гери-Никол е на такава възраст, че трудно ще се кротне и иска да се забавлява. Затова и вероятно се натиска с различни мъже, което едва ли им се харесва. И докато Коцето е женен и има две деца, то Георгиев е прясно разведен и може да флиртува с която си иска мадама. Въпреки различните им семейни статути между тях застава младо момиче и се заформя любовен триъгълник, който може да причини една камара поразии\", коментираха запознати отблизо със заплетена ситуация.   Гери-Никол не крие симпатиите си към Константин и в \"Капките\". В края на гласуването тя почти винаги дава 5 точки за него, а той традиционно й връща жеста.", "date": "2018.04.25", "title": "Гери-Никол в триъгълник с Коцето и Джизъса  "}
{"url": "http://epicenter.bg/article/Lili-Ivanova/152766/10/0", "text": "Примата на българската естрада Лили Иванова отпразнува вчера своя рожден ден.    Политици, видни общественици, колеги, приятели и фенове честитиха цял ден празника на изпълнителката. По традиция тя се похвали с подаръците си в социалната мрежа Фейсбук. От поста става ясно, че примата е подредила даровете в две помещения на жилището си.   В специален албум за повода, наречен \"Благодаря Ви!\", Лили Иванова публикува прекрасните пролетни букети и тагна поименно подателите.   Сред тях са цигуларят Васко Василев, склупторът Вежди Рашидов, актрисите Стоянка Мутафова, Цветана Манева, Елен Колева...   Държавните мъже също се отчетоха с ароматни дарове. Премиерът Бойко Борисов е изпратил на примата кошница с лилиуми, фрезии и перуники в пастелни тонове. Бившият председател на НС Димитър Главчев пък е честитил празника на изпълнителката с бели рози и гергини.    От администрацията на президента Лили Иванова е получила лилави рози в съчетание с перуники и алстромерия. Към подаръка има и картичка, в която държавният глава пожелава на примата да продължава да пише златни страници в българското музикално изкуство.    Цял ден Лили и екипа й са била \"дежурни\" вкъщи и на телефона да приемат десетките букети и поздравителни адреси от фенове от България и от чужбина. В дома й е \"джунгла от цветя\", разкри най-близката й сътрудничка Петя Иванова.   Лили била много щастлива от това внимание. Вечерта отпразнувала събитието в много тесен кръг от приятели.", "date": "2018.04.25", "title": "Държавните мъже затрупаха Лили Иванова с цветя и поздравителни адреси (Снимки)"}
{"url": "http://epicenter.bg/article/melaniya/152769/10/84", "text": "Първата дама на САЩ Мелания Тръмп грабна вниманието с бяла шапка с огромна периферия по време официалното посрещане на френския президент Еманюел Макрон и съпругата му в Белия дом.   Шикозният аксесоар към тоалета на Мелания Тръмп стана хит в мрежата. Самата тя изглеждаше умопомрачително. Социалните мрежи избухнаха, а мнозина бяха на мнение, че първата дама е копирала Бионсе. И е имала именно един „Бионсе момент“, като в клипа на певицата към Lemonade.   „Имаше ли Мелания „Бионсе“ момент?“, бе един от постовете, които се появиха в Туитър. Повечето фенове на певицата бяха убедени, че първата дама е копирала стила на кралицата на шоубизнеса, но залагайки на бяло, а не на черно, както е в оригинала. От друга страна, мнозина решиха, че в действителност тя имитира Кери Уошингтън като Оливия Поуп в „Скандал“.   Не липсваха и препратки към култовия образ на Алексис Колби от „Династия“. Джоан Колинс изглеждаше почти по същия начин. Трети пък я сравниха с дон Фанучи от „Кръстникът“.   Със сигурност шапката на Мелания се превърна в интернет сензация, а първата дама за пореден път открадна вниманието от съпруга си и семейство Макрон. Но освен това тя демонстрира и отличен стил, който предизвика огромно вълнение сред почитателите й.   Модните стилисти стигнаха още по-далеч и видяха връзка между стила на Мелания Тръмп и този на принцеса Даяна. „Тя просто подражава на най-известните и стилни жени на планетата. Не е обичайно да видите първата дама на Америка с шапка, но в Британия това е едва ли не задължително. Тя подражава на британския кралски двор, това е. И определено й се получава“, смятат още те Съпругата на президента на САЩ бе подбрала чисто бял ансамбъл по тялото. Асиметричният костюм от креп с широк колаж е на стойност $2195 и е част от колекцията на \"Майкъл Корс\". Огромната шапка с периферия също е дело на дизайнера.    Цялостната визия на американската първа дама силно напомняше на модата от 80-те години и стилът на предшественицата й Джаки Кенеди. Правилата на добрия етикет, а и протоколните норми, относно носенето на шапки са съвсем ясни. Според тях в затворено помещение шапката задължително се сваля. Изключение се прави за подходящи шапки към тоалета на жената по време на събития и мероприятия от социален характер, и то само през светлата част на деня.   С подобни аксесоари често можем да видим   Дамите подбират шапката като допълнение към тоалета и завършек на цялостната си визия. Освен това на някои места като Уестминстърското абабство шапката е неотменен елемент от костюма на жената.  , като представителите на силния пол непременно е трябвало да свалят своята при поздрав или влизайки на закрито.    Ето защо преди стотина години те не са я сваляли дори в църквата.   В XXI век шапката остава само аксесоар. А носенето й, където и да било, не е със задължителен характер.    За случаите обаче, когато става дума за спортна, зимна или всекидневна шапка, се спазват новите правила, които са еднакви както за мъже, така и за жени.   Ето защо, ако носите универсален тип шапка и минавате през затворена част на сграда, тя не трябва да се сваля, докато достигане на крайната дестинация. По правило свалянето на шапката показва респект към присъстващите, а също и към институцията, в която се влиза. Най-общо казано,  Ето защо първата дама не би трябвало да бъде с шапка. Особено на закрито. Жената задължително трябва да я свали, докато е в закрито помещение. Разрешена е единствено на открито и то през деня само ако функцията й е предпазване от слънчевите лъчи.    - приемливи са само шапки, допълнение към тоалета. Те не се свалят. С периферия, с елементи, с орнаменти, с пера и декоративни цветя - още по-добре, всяка подобна шапка е част от цялостната визия на дамата, следователно не е в разрез с протокола и не е необходимо да бъде сваляна.  Следователно,   Това е така, защото на нея се гледа като на неизменна част от тоалета и в този случай важат правилата от миналия век, според които първата дама на САЩ може да влезе дори в църквата с тази своя визия.   Костюмът на г-жа Тръмп също е правилно подбран. Модата от 80-те години адмирира шапката, и то тази с голяма периферия. Аксесоарът прави визията на Мелания завършена, затова се приема като част от тоалета и не би трябвало да бъде сваляна, дори на закрито.     ", "date": "2018.04.25", "title": "Бялата шапка с периферия на Мелания Тръмп - моден гаф или необходим аксесоар"}
{"url": "http://epicenter.bg/article/Prints-Uilyam--Sinat-mi-nosi-silno-ime/152777/10/0", "text": "Принц Уилям придружи брат си - принц Хари и бъдещата си снаха - Меган, на възпоменателна служба в Уестминстърското абатство по случай Деня на АНЗАК. (Австралийско-Новозеландски военен корпус, воювал без успех 7 месеца срещу Османската империя през 1915 г.) В момент, в който цял свят очаква да чуе името на новородения принц, баща му - принц Уилям, бил дочут да се шегува, че вторият му син носи \"силно име\", съобщават британски медии.   Принц Уилям споделил още, че новороденото му момченце  . Новото попълнение в семейството предимно спяло.   Принц Чарлз все още не е видял най-новото си внуче, тъй като е бил в Шотландия.   За разлика от него семейството на Катрин, в лицето на Майкъл и Каръл Мидълтън, и сестра ѝ Пипа, вече са посетили двореца Кенсингтън, за да прегърнат малкия принц.   Източник: Дир.бг", "date": "2018.04.25", "title": "Принц Уилям: Вторият ми син носи силно име"}
{"url": "http://epicenter.bg/article/Ne-predizvikvayte-konfliktni-situatsii--ne-sporete-i-ne-razreshavayte-problemite-si-tochno-dnes/152787/10/101", "text": "Днес предстои да преживеем втория поред критичен ден при номерологична карта с кармична геометрия кръст и Път на живота пет.   26 април е критичен и е предназначен за така  наречения изпит и проверка за духовното ни израстване и състояние.   Не всичко ще става както трябва, възможно е да се появи дисбаланс в отношения, чувства, мисли, за това по-добре използвайте деня за размисъл, смирение и прошка.   Не предизвиквайте конфликтни ситуации, не спорете и не разрешавайте проблемите си точно днес.   Дори и да ви се иска да постигнете правилното, няма да успеете и е възможно да загубите пътя и посоката .   Кодът на деня благоприятства преживяване в семейството, трапеза, готвене, гости, сън, взаимопомощ и представяне. Другото оставете за следващите дни!  Бъдете разумни, благородни и обичащи!   Мото: Любов и светлина! Повече за критичните дни вижте тук:     ", "date": "2018.04.25", "title": "Не предизвиквайте конфликтни ситуации, не спорете и не разрешавайте проблемите си точно днес"}
{"url": "http://epicenter.bg/article/-quot-Slaviya-quot-----quot-Levski--e-finalat-za-Kupata-na-Balgariya/152784/8/0", "text": "„Левски” е вторият финалист в турнира за Купата на България по футбол. В реванша от 1/2-финалите „сините” завършиха 2:2 с „ЦСКА-София” и се класираха за последния мач с общ резултат 4:2. Както и в предишните две срещи между тези съперници, резултатът бе открит в самото начало. В 6-ата мин. испанецът Жорди Гомес се разписа за формалните домакини на Националния стадион „Васил Левски” с фронтален удар от 15-ина метра. В 28-ата минута „Левски” остана с човек по-малко, след като сенегалецът Кали Тиам бе изгонен с директен червен картон за изключително груб фаул срещу Фернандо Каранга. Бразилската звезда на „ЦСКА-София” бе сменен само пет минути по-късно заради непоносими болки в десния крак. „Червено-белите” успяха да изравнят малко след почивката. Колумбиецът Хеан Бланко отбеляза в 57-ата мин. Румънцът Сержиу Буш отново даде аванс на „сините” в 65-ата, а суринамецът Роланд Алберг оформи равенството в 82-рата. Съперник на „Левски” във финала на 9 май отново на Националния стадион ще бъде тимът на „Славия”. „Белите” се класираха след домакинска победа с 1:0 в скандален реванш срещу „Ботев” (Пд) снощи. Днес от пловдивския клуб обявиха, че ще поискат преиграване на мача в София заради несправедливи съдийски решения на Станислав Ставров. Ето какво публикуваха „жълто-черните” на официалния си сайт след заседание на Съвета на директорите на клуба: „На 26 април в БФС ще бъде входирано пространно писмо, адресирано до футболната централа и компетентните комисии в нея, с настояване за: *Оповестяване на мотивите на Съдийската комисия за назначаването на Станислав Ставров за главен арбитър на срещата-реванщ, *Сезиране на комисията по Етика и феърплей за обидни квалификации в публични изказвания към привържениците на „Ботев” от страна на президента на ПФК „Славия” Венцеслав Стефанов, както и *Нарушения на изискванията при определяне цените на билетите за привърженици на отбор домакин и отбор гост. ПФК „Ботев” ще внесе в законоустановения срок жалба срещу съдийството, с прикрепени към нея видеоматериали на ситуациите, в които всички наблюдавали мача се убедиха, че „Ботев” бе преднамерено и тенденциозно ощетен. В допълнение ПФК „Ботев” ще претендира за формално нарушение на правилата, водещо до искане за преиграване на мача.”  ", "date": "2018.04.25", "title": "\"Славия\" - \"Левски” е финалът за Купата на България"}
{"url": "http://epicenter.bg/article/Senatori-poiskaha-banki-da-razkriyat-smetki-na-oligarsi-ot-Kremalskiya-doklad/152701/7/0", "text": "Представители на Демократическата партия в американския Сенат поискаха от големи международни банки да предоставят информация за сметките на руснаците, включени в Кремълския доклад на финансовото министерство на САЩ, предадоха информационните агенции.  Сенаторите Джин Шахийн и Шелдън Уайтхаус се изпратили писмо до 3 американски и 5 европейски банки, според информация на агенция \"Ройтерс“, съобщи news.bg.  Документът е адресиран до американските Bank of America, JPMorgan Chase и Citibank, както и до германската Deutsche Bank, британските Barclays и HSBC, швейцарските UBS и Credit Suisse.  Сенаторите са поискали финансовите институции да предоставят информация за това, дали през последните 5 години се извършвани проверки за наличие на сметки, принадлежащи на включени в доклада лица.  Ако е имало такива проверки, банките трябва да съобщят за резултатите от тях. Те трябва да обявят също какво е направено за идентифицирането на евентуални връзки с бизнесмени от обкръжението на Владимир Путин.  Ако банките откажат такава информация, сенаторите ще поискат предприемане на строги мерки, включително държавно разследване.", "date": "2018.04.25", "title": "Сенатори поискаха банки да разкрият сметки на бизнесвени от  Кремълския доклад"}
{"url": "http://epicenter.bg/article/-quot-Nyu-York-tayms-quot--Ima-nesamnena-romantika-mezhdu-Tramp-i-Makron/152704/7/0", "text": "Когато президентът Доналд Тръмп посрещна френския си колега Еманюел Макрон в Белия дом за първото официално държавно посещение от встъпването в длъжност на сегашното американско правителство, езикът на телата им стигна далеч отвъд уважителните ръкостискания между двама световни лидери и бе на границата с интимното, пише американският в. \"Ню Йорк таймс\".   Двамата демонстрират съвършено разбирателство, а на четири очи работят по изглаждане на различията. Човек ще каже, че никакво разногласие не може да развали прочувственото приятелство между Тръмп и Макрон. Те се прегръщат, потупват се по гърбовете, държат се за ръка и за пръв път американският президент разцелува свой колега, пише френският в. \"Фигаро\".   Въпреки всичките си разногласия, които обсъдиха вчера на четири очи, всеки от двамата президенти, изглежда, изпитва удоволствие от компанията на другия. Може би това е дипломатическа тактика от страна на Макрон, който дойде в САЩ с неизпълним списък с желания към американския държавен глава, включително да остане част от сделката с Иран, да остави американските военни в Сирия и да освободи европейските страни от митата върху стоманата и алуминия. А може би Тръмп просто опитва да удовлетвори - или да доминира - своя гост. Какъвто и да е случаят, се видя, че между двамата има несъмнена \"романтика\", допълва \"Ню Йорк таймс\".   Различните философии, които изповядват, имат тенденцията да излязат наяве щом двамата навлязат в същината на темите. В началото на срещата им в Овалния кабинет Доналд Тръмп отново се нахвърли на \"ужасното\" ядрено споразумение с Иран, \"което изобщо не биваше да бъде сключвано\". Той дори достигна нов етап във враждебното си отношение и се закани, че ако иранците възобновят своята ядрена програма, \"ще имат толкова сериозни проблеми, каквито никога не са имали\".   В края на разговора обаче двамата мъже като че ли постигнаха напредък към намиране на компромис, защото Тръмп не изключи възможността за \"бързо споразумение помежду ни\".   Предвидената допълнителна спогодба, която ще позволи запазване на сключената през 2015 г. ядрена сделка, ще съдържа четири стълба според френския президент: ядрената програма на Иран в краткосрочен план (регламентирана от настоящата ядрена сделка), в дългосрочен, балистичната програма на Техеран и намесата му в регионалните конфликти. Двамата лидери се споразумяха да включат към този последен стълб изрично условие за уреждане на конфликта в Сирия, допълва \"Фигаро\".", "date": "2018.04.25", "title": "\"Ню Йорк таймс\": Има несъмнена романтика между Тръмп и Макрон"}
{"url": "http://epicenter.bg/article/-quot-Reporteri-bez-granitsi-quot--Balgariya-e-na-111-o-myasto-v-sveta-po-svoboda-na-pechata-/152718/7/0", "text": "Свободата на печата през миналата година е намаляла още повече и климатът на омраза срещу журналистите, който се развива особено силно в Европа и САЩ, заплашва демокрациите, алармира неправителствената организация \"Репортери без граници\" в годишния си доклад, цитиран от Франс прес.  На първо място в класацията за свободата на печата в 180 държави за втора година е Норвегия, следвана от Швеция.  България е на 111-о място, след Македония и Боливия. В миналогодишната класация сме били на 109-о място. Картата на света, направена от РБГ за световната класация на свободата на печата, е потъмняла допълнително: положението на 21 държави е определено като \"много сериозно\", което е нов печален рекорд. Ирак се е присъединил към тази категория. Там са авторитарни режими като тези в Египет (161-о място), Китай (176-о) и Северна Корея, която остава на последното 180-о място в класацията.  Словото на омразата и нападенията срещу журналисти вече не са привилегия само на авторитарните държави, се отбелязва в доклада.  Четири от най-големите регистрирани спадове са в европейски държави. Чехия, където президентът Милош Земан отиде на пресконференция с автомат \"Калашников\" с надпис \"за журналисти\", е слязла с 11 места на 34-о място. Словакия, където бившият министър-председател Роберт Фицо се отнасяше с журналистите като с \"мръсни антисловашки проститутки\" и \"прости и глупави хиени\", пада с 10 места до двайсет и седмо. Малта, където разследваща корупцията журналистка беше убита, пада с 18 места до шейсет и пето. Сърбия слиза с 10 места на 77-о място.  При управлението на Доналд Тръмп САЩ - страна, в която първата поправка на конституцията за свободата на словото е свещена, губи две позиции и се нарежда на 45-о място. Президентът Тръмп смята журналистите за \"врагове на народа\" - квалификация, приписвана на Сталин, посочват от \"Репортери без граници\".  \"Класацията за съжаление отразява феномена на засилващо се изразяване на омраза срещу журналисти в редица държави и отприщването на тази омраза е наистина опасно\", обобщава Кристоф Дьолоар - генерален секретар на неправителствената организация.  В доклада се подчертава, че в определени държави като Турция (157-о място) и Египет (161-о) се е развила т.нар. \"медияфобия\" и журналисти редовно са обвинявани в тероризъм, а тези, които не са предани на управляващите, са произволно хвърляни в затвора.  Докладът алармира, че в световен мащаб се размива границата между словесните нападки и физическото насилие. Във Филипините (спад с 6 места до 133-о) президентът Родриго Дутерте не само постоянно обижда журналистите, но ги предупреди, че не са застраховани да не бъдат убити. В Индия (спад с 2 места до 138-о) словото на омразата срещу журналисти се споделя и усилва чрез социалните мрежи, често от армии от тролове, платени от министър-председателя Нарендра Моди.   ", "date": "2018.04.25", "title": "\"Репортери без граници\": България е на 111-о място в света по свобода на печата "}
{"url": "http://epicenter.bg/article/Putin--Stranite--izpolzvashti-voenna-sila--zaobikalyayki-OON--podpomagat-teroristite/152719/7/0", "text": "Някои страни използват военна сила, заобикаляйки Съвета за сигурност на ООН, което фактически е добре дошло за терористите и екстремистите. Това заявява президентът на Русия Владимир Путин в приветствие до участниците в поредната годишна международна среща в Русия на висши служители, натоварени с проблемите на сигурността, започнала днес в Сочи, предаде ТАСС и БТА.   Приветствието на държавния глава бе прочетено при откриването на двудневния форум от генералния секретар на руския Съвет за сигурност Николай Патрушев, домакин на конференцията.   Редица държави се опитват да пренебрегват общопризнатите норми и принципи на международното право, използват военна сила, заобикаляйки Съвета за сигурност, отказват да използват преговори като ключов инструмент за решаване на международни спорове. Това поражда политическа и социална нестабилност и е добре дошло за силите на тероризма и екстремизма, за транснационалната престъпност, води до ескалация на локалните конфликти и кризи. В тази връзка проблемите с гарантирането на глобална и регионална сигурност се изострят още повече, предупреждава руският лидер.   Русия е готова възможно най-тясно да сътрудничи с чуждестранните си партньори в тази сфера, подчертава той. Путин добавя, че форумът в Сочи е добра възможност за обсъждане на средствата за борба срещу различните заплахи и предизвикателства за международната сигурност, размяна на опит и разширяване на професионалните контакти.   В Сочи днес пристигнаха делегации от ООН и 118 държави начело с техни секретари на Съветите за сигурност, вицепремиери, вътрешни министри, заместник-министри и посланици, съобщи пред участниците Николай Патрушев.   Делегациите включват държавни служители, дипломати, общопризнати експерти по сигурността. Високото професионално равнище на участниците и широкият географски обхват на срещата предоставят допълнителни възможности за деполитизирана размяна на опит, каза той.   Патрушев обърна внимание на ред прояви в кулоарите на форума. Руската агенция \"Роспотребнадзор\" примерно представя специализирани бригади за борба с епидемии, които ще демонстрират възможностите си за обезвреждане на биологични вещества, използвани с терористична цел. \"Рособоронекспорт\" организира изложение на специална техника и оборудване за борба с тероризма.   Очаква се Русия да сподели със световната общност по-специално опита от подготовката на мерки за сигурност с оглед предстоящото световно първенство по футбол в Русия, ще се дискутира и опитът на страната от олимпиадата в Сочи през 2014 г.   Утре се предвижда дискусиите да продължат във формата на кръгли маси за информационната сигурност и за нелегалния наркотрафик. В кулоарите са насрочени и неформални срещи във форматите на обединенията БРИКС и ШОС.   ", "date": "2018.04.25", "title": "Путин: Страните, използващи военна сила без разрешение на ООН, подпомагат терористите"}
{"url": "http://epicenter.bg/article/Iznenada-v-Rusiya--Ekaterinburg-osamna-pod-snezhna-pokrivka/152723/7/0", "text": "  Докато у нас радваме на летни температури, в Русия изненадващо заваля сняг, съобщи.   Четвъртият по големина руски град Екатеринбург осъмна под снежна покривка, след като пролетна буря понижи температурите там до нула градуса.   Снегът изненада шофьорите и жителите на града, които предпазливо се движеха по хлъзгавите улици.   Някои от тях споделиха за Ройтерс, че вече са опаковали и прибрали зимните си дрехи.   Според метеоролозите снеговалежът ще продължи и днес.    ", "date": "2018.04.25", "title": "Изненада в Русия: Екатеринбург осъмна под снежна покривка"}
{"url": "http://epicenter.bg/article/Masazhistka-zavede-delo-za-seksualen-tormoz-sreshtu-sazdatelya-na-komiksi-Stan-Liy-/152726/7/0", "text": "Масажистка заведе дело за сексуален тормоз срещу прочутия създател на комикси за \"Марвел\" Стан Лий, обвинявайки го в неуместно докосване в Чикаго миналата година, предаде Франс прес.   В иска си Мария Карбайо заявява, че Лий се галел пред нея и я докоснал с гениталиите си. Твърденията й бяха оборени от неговия адвокат Джонатан Фройнд.   \"Лий е известна личност - каза адвокатът. - Според мен това е изнудване. Той е на 95 години, не смятам, че би направил подобно нещо.\"   Карбайо два пъти посетила ползвания от Лий апартамент в Чикаго. По време на първия масаж Лий се погалил пред нея. Тогава тя напуснала помещението. Лий се извинил пред работодателя й. По-късно тя се върнала за втори масаж, по време на който го масажирала с краката си. Лий поставил крака й върху гениталиите си и тя преустановила втория масаж. Карбайо настоява за най-малко 50 000 долара обезщетение. Източник: Новини.бг", "date": "2018.04.25", "title": "Масажистка заведе дело за сексуален тормоз срещу създателя на комикси Стан Лий  "}
{"url": "http://epicenter.bg/article/Donald-Tusk--Sreshtata-v-Sofiya-shte-potvardi-evropeyskata-perspektiva-na-Zapadnite-Balkani/152738/7/0", "text": "Срещата на върха ЕС-Западни Балкани в София следващия месец ще потвърди европейската перспектива на Западните Балкани, регион с пресни спомени от войните и с дълга история на близки отношения с Русия, заяви председателят на Европейския съвет Доналд Туск, цитиран от АП и БТА. Туск предприе вчера обиколка на региона като подготовка за срещата в София, планирана на 17 май. Миналата седмица Европейската комисия оцени, че Албания и Македония са постигнали достатъчен напредък, за да започнат преговори за членство в ЕС. В Тирана Туск вчера каза, че пътят към членството ще бъде тежък, но си струва усилията. \"Този процес ще прилича повече на бягане с препятствия, отколкото на автомагистрала. Но пълната интеграция остава наша обща съдба\", каза Туск на пресконференция с албанския премиер Еди Рама. По думите на председателя на Европейския съвет, срещата в София ще бъде добра възможност да се разговаря за общите предизвикателства за сигурността, каквито са трафикът на мигранти, тероризмът и организираната престъпност.   След Тирана Туск посети Подгорица, където в разговор с премиера Душко Маркович каза, че Черна гора успешно изпълнява задълженията си, произтичащи от процеса на интеграция и представлява добър пример за държавите от Западните Балкани. Днес Доналд Туск пристига в Сърбия.", "date": "2018.04.25", "title": "Доналд Туск: Срещата в София ще потвърди европейската перспектива на Западните Балкани"}
{"url": "http://epicenter.bg/article/ES-shte-otpusne-oshte-3-mlrd--evro-na-Turtsiya-za-siriyskite-bezhantsi-/152743/7/0", "text": "Европейският съюз ще отпусне на Турция допълнителни 3 милиарда евро за подпомагане на сирийските бежанци през следващите 2 години. Това обяви върховният представител на ЕС по въпросите на външните работи Федерика Могерини по време на втората донорска конференция за Сирия, която се провежда в Брюксел.  Форумът събра министрите на външните работи от Европейския съюз и други високопоставени политически лидери.  На него стана ясно, че ЕС няма да съдейства за възстановяването на Сирия, докато не започнат промени в политическия живот на страната.  \"ЕС няма да съдейства за възстановяването на Сирия преди да започне политическия процес в страната. Но с удоволствие ще поддържаме единна и мирна Сирия, вървяща по пътя на политическото урегулиране\", каза Могерини.  \"ЕС вече е отпуснал над 11 милиарда евро помощи на сирийците – както в страната, така и извън нейните предели. Днес хуманитарната подкрепа е необходимост, а не една от възможностите\", отбеляза Могерини и добави, че „всички пари, отпуснати от ЕС, вече са доставени на конкретни хора чрез съответните канали“.  Германия ще отпусне един милиард евро за засегнатите от войната в Сирия. Това обяви министърът на външните работи на ФРГ Хайко Маас при пристигането си в Брюксел, където ще вземе участие в донорска конференция за Сирия, съобщава националният ежедневник Die Zeit, цитиран от Агенция \"Фокус\". Съгласно думите му, към средствата може да бъдат добавени 300 милиона евро, ако съответното предложение бъде одобрено от управляващите Берлин.  „Само в Сирия повече от 13 милиона души все още зависят от хуманитарната помощ. Милиони, които са избягали в Турция, Йордания и Ливан, се нуждаят от допълнителна подкрепа и бъдещи перспективи в родния си регион\", обобщи германският социалдемократ. Основният приоритет следователно е защитата на цивилното население. „В същото време работим, за да гарантираме, че тежки престъпления, които са се случили в Сирия, са преследвани и извършители ги лица са подведени под отговорност\", допълни Маас.  От началото на конфликта през 2012 г. Германия е предоставила около 4,5 милиарда евро за помощ в региона, което я превръща в най-големия донор. С увеличението от един милиард евро федералното правителство отново ще бъде на нивото на ангажиментите за помощ от предходната година. Други големи суми идват от Обединеното кралство и САЩ.  ", "date": "2018.04.25", "title": "ЕС ще отпусне още 3 млрд. евро на Турция за сирийските бежанци "}
{"url": "http://epicenter.bg/article/Business-Insider-za-ruskoto-orazhie-na--quot-Strashniya-sad-quot--Sriva-gradove--vdiga-ogromno-tsunami--/152745/7/0", "text": "Руското ядрено оръжие, разположено на подводни дронове, може да разруши цели крайбрежни градове, пише Business Insider. Списанието пише за комплекса \"Статус-6\", който се прослави в западната преса като оръжието на \"Съдния ден\". На подводницата се приписват възможности да носи ядрени бойни глави с мощност до 50 мегатона.  Изданието отбелязва, че евентуален удар ядреното оръжие с мощност от 20 до 50 мегатона близо до крайбрежната линия може да доведе до взрив с такава сила, която може да се сравнява с цунамито след земетресението в Япония от 2011 година. Освен това, отбелязват специалистите, подводният удар може да предизвика вълни до 100 метра.  Business Insider подчертава, че взривът на торпедо на комплекса \"Статус-6\" под водата може да вдигне нагоре тонове облъчена морска вода и да доведе до катастрофален радиоактивен дъжд близо до зоната на поразяване. Ако подобно нещо се случи до бреговете на Лос Анджелис или Сан Диего, разрушителният ефект от ядрените дъждове би се оказал още по-голям заради честия морски вятър.    ", "date": "2018.04.25", "title": "Business Insider за руското оръжие на \"Страшния съд\": Срива градове, вдига огромно цунами! "}
{"url": "http://epicenter.bg/article/Ruskiyat-Genshtab-pokaza-ostanki-ot--quot-umnite-raketi-quot--na-Tramp--Snimki--/152749/7/0", "text": "Генералният щаб на въоръжените сили на РФ показа днес останки от \"умните крилати ракети\", които бяха изстреляни по цели в Сирия на 14 април от САЩ, Великобритания и Франция. Според началника на Главното оперативно управление на Генералния щаб генерал-полковник Сергей Рудской, едва 22 от изстреляните 105 са достигнали до целите си.  Ген. Рудской коментира още, че от Организацията за забрана на химическите оръжия (ОЗХО) са потвърдили отсъствието на каквито и да били химически оръжия в изследователския център \"Барза\" в Дамаск, който бе една от целите на ракетните удари.  \"Показани са елементи от крилати ракети с морско базиране \"Томахоук\", производство на САЩ и крилати ракети с въздушно базиране, производство на Великобритания и Франция SCALP и Storm Shadow\", съобщи пред журналистите специалистът по противовъздушна отбрана от руското МО Сергей Безногих.  Сред \"експонатите\" бяха останки от самите ракети, както и части от двигателните им сектори и елементи от космическата им радионавигационна система.  \"Доброто състояние на останките и отсъствието на поражения от обгаряне свидетелстват за явно въздействие върху крилатите ракети на следства за противовъздушна отбрана. Наличието на пробивни отверстия по обшивката на крилатите ракети ясно говори за поразяване от страна на зенитни управляеми ракети на ПВО\", обясни още Безногих.  Две крилати ракети - една \"Томахоук\" и една авиационна, които не са се взривили, са доставени в Русия. Резултатите от анализа им ще бъдат използвани при усъвършенстването на руските въоръжения, добави ген. Рудской.  \"Някои от ракетите не са достигнали до целите си, вероятно поради технически причини. Две от тях, крилата ракета \"Томахоук\" и една високоточна авиационн ракета, са доставени в Москва\", заяви генерал Рудской.   ", "date": "2018.04.25", "title": "Руският Генщаб показа останки от \"умните ракети\" на Тръмп (Снимки, Видео) "}
{"url": "http://epicenter.bg/article/Kola-blasna-edin-ot-sazdatelite-na--Novichok--/152756/7/0", "text": "Руският химик Владимир Угльов, който се представя за един от създателите на нервно-паралитичния газ „Новичок“, е бил бутнат от кола, съобщава журналистката от изданието The Bell Наталия Геворкян в своя Фейсбук. Според английските служби бившият разузнавач Сергей Скрипал и дъщеря му Юлия са били отровени именно със споменатото вещество, припомня \"Монитор\".  „Аз получих писмо от жената на Угльов, в което тя пише, че е бил сгазен и е настанен в болница“, уточнява Геворкян. Тя припомня, че по-рано тя е правила с химика интервю по повод нашумелия случай „Скрипал“. Журналистката пише още, че се е чула с Угльов по телефона и по думите й, той „говори спокойно и разумно и се чувства удовлетворително“.  В поста на Геворкян не се уточнява къде именно е станал инцидентът, но в статия на сайта The Bell се твърди, че химикът е бил блъснат от кола край град Анапа. По различни данни, той бил бутнат, докогато пресичал улицата на пешеходен преход, близо до дома си.  Лекарите диагностицирали Угльов с „контузия на главата и силни хематоми на дясната ръка и десния крак“. Полицията успяла да задържи виновния шофьор, който се оказал 70-годишен местен жител.  При разпита той обяснил пред следствието, че се замислил, докато карал, и не забелязал пешеходеца. Водачът дори предложил парична компенсация на пострадалия химик. Самият Угльов заяви, че смята инцидента за „случайност“.  ", "date": "2018.04.25", "title": "Кола блъсна един от създателите на „Новичок“ "}
{"url": "http://epicenter.bg/article/Zasyakoha-gaska-s-previshena-skorost-/152762/7/0", "text": "Куриозен случай от Швейцария.   Дива гъска беше засечена с превишена скорост от камера за контрол на скоростта. Птицата активирала сензорите, след като прелетяла над улица със скорост, по-голяма от разрешената, предаде Нова Телевизия.   Според полицията гъската се движела с 52 километра в час в зона с ограничение от 30 километра в час. Източник: Новини.бг", "date": "2018.04.25", "title": "Засякоха гъска с превишена скорост "}
{"url": "http://epicenter.bg/article/Hashim-Tachi--Priznavaneto-na-Kosovo-ot-Rusiya-e-v-interes-na-Sarbiya/152767/7/0", "text": "Държавният глава на Косово Хашим Тачи заяви, че руското признаване на независимостта на най-младата държава на Балканите ще бъде в интерес на Сърбия, съобщава електронното издание Gazeta Express, цитирана от \"Фокус\". „Във връзка с Русия, от жизнен интерес за региона на Балканите и Сърбия е Русия да признае Косово. Уважаваме сръбско-руските отношения, но с решението да признае Косово Русия ще помогне на Сърбия да се освободи от тежко бреме“, коментира Тачи в рамките на дебат за интеграцията в Европейския съюз. Същевременно той изрази увереност, че Косово ще стане член на НАТО и на ООН през второто десетилетие на неговата държавност. „Убеден съм, че Косово през второто си десетилетие на държавност ще стане член на НАТО и ООН, много се надявам и вярвам, че членството в Европейския съюз е възможно\", каза Тачи. Косово обяви независимостта си през 2008 г., а през февруари страната отбеляза 10-годишнината от независимостта си, призната от 116 държави по света.", "date": "2018.04.25", "title": "Хашим Тачи: Признаването на Косово от Русия е в интерес на Сърбия"}
{"url": "http://epicenter.bg/article/Premierat-na-region-Madrid-podade-ostavka-sled-kadri-za-krazhba-i-skandal-s-diploma/152768/7/0", "text": "Консервативния премиерът на регион Мадрид Кристина Сифуентес подаде днес оставка след обвинения, че е фалшифицирала дипломата си за магистър и появата на видео от 2011 г., показващо, че е крала в магазин, предаде Би Би Си и БНР.   Тя осъди личната атака с пускането на старото видео, което показва как предава неща от чантата си на охранител в супермаркет. Твърди се, че взела крем срещу бръчки, струващ 40 евро.   Сифуентес (53 г.) се отказа миналата седмица от дипломата си за магистър по право, след като се оказа, че два подписа върху документа са фалшифицирани.   Тя е влиятелен политик в консервативната Народна партия и бе подложена на натиск от опозицията да подаде оставка след този случай, а днешното видео изглежда ѝ дойде в повече.   Сифуентес заяви на пресконференция днес, че е планирала да подаде оставката си идната седмица, но последното развитие на събитията ускорило нещата.   „ Всички мои действия, целият ми живот бе поставен под въпрос“, каза Сифуентес, твърдейки, че е жертва на масов линч. Тя нарече вземането на крема „неволна грешка. След като го платила, а пуснали.   Скандалът с дипломата избухна миналата седмица, като новинарски сайт обяви, че не ходила на лекции и пропуснала изпити. Сифуентес отрече това да е вярно и заплаши да съди изданието, като публикува дипломата, получена след следване в периода 2011-2012 г. в мадридския университет „Крал Хуан Карлос“.   Вузът също пострада от скандала, като деканът на факултета по право бе отстранен от длъжност, след като първоначално подкрепи Сифуентес. Преди това заместник-деканът подаде оставка в протест срещу фалшифициране на подписа ѝ в дипломата.   В регион Мадрид живеят 6,5 млн. души, а той обхваща и испанската столица.    ", "date": "2018.04.25", "title": "Премиерът на регион Мадрид подаде оставка след кадри за кражба и скандал с диплома"}
{"url": "http://epicenter.bg/article/Opasno--Iran-zaplashva-da-potapya-amerikanski-korabi--Video-/152770/7/0", "text": "Иранският адмирал Али Фадави заплаши, че Техеран ще започне да потапя кораби на военноморския флот на САЩ. За това съобщава The Times of Israel.  В интервю за иранския тв канал IRINN Фадави заяви, че заради отношението си към ядрената сделка Америка рискува да се окаже в \"катастрофална ситуация\".  Според него американците имат много ограничена информация за Иран и бойните му възможности, но ще разберат това, \"когато стане прекалено късно\".  Във вторник и президентът на Иран Хасан Роухани също заплаши Вашингтон със \"сериозни последствия\", ако САЩ решат да излязат от ядрената сделка.  Очаква се президентът Доналд Тръмп да вземе решение по споразумението с Техеран до 12 май.  ", "date": "2018.04.25", "title": "Опасно! Иран заплашва да потапя американски кораби (Видео)"}
{"url": "http://epicenter.bg/article/Ekaterina-Zaharieva-v-Bryuksel--Nad-13-miliona-siriytsi-se-nuzhdayat-ot-humanitarna-pomosht/152774/7/0", "text": "6 милиарда евро хуманитарна помощ за Сирия бяха договорени на международен форум в Брюксел, съобщи БТВ. На донорската конференция участват над 80 държави и организации.  България е представена от външния министър Екатерина Захариева. Европейският съюз ще отпусне 560 милиона евро хуманитарна помощ за сирийските бежанци, приети в съседни държави.  Отделно още 3 милиарда евро ще се насочат като хуманитарна помощ за мигрантите в Турция. Евросъюзът засега няма да помогне за възстановяването на Сирия, докато не започнат отново мирните преговори в Женева.  Върховният представител на Европейския съюз за външната политика Федерика Могерини призова за спиране на бойните действия.  Тя настоя Русия и Иран да упражнят натиск върху президента Башар Асад, за да се върне на масата на преговорите.  Трябва най-после да признаем допуснатите грешки за Сирия и да започнем да правим компромиси. Това заяви вицепремиерът Екатерина Захариева.  Тя отбеляза, че е изразила в изказването си пожелание догодина конференцията да бъде за възстановяването на Сирия – т.е. най-после да се прекратят военните действия, да започне политическият процес, да се помисли за осигуряването на безопасното връщане на бежанците по родните им места, за да участват във възстановяването на собствената им страна.  Захариева уточни в отговор на въпрос на български журналисти, че на днешната среща Русия е била представена на ниско равнище (посланик) и изрази надеждата в това да няма знак.  Дадохме сигнал, че всички трябва да изпълняваме решенията, които сме взели. Всички заинтересовани страни в Сирия трябва да осъзнаят, че без да направят компромиси, няма как това да се случи, посочи министърът.  Захариева определи конференцията като възможност на сирийците да се покаже, че не са забравени и изоставени седем и половина години след началото на сблъсъците в тяхната страна. Много важна част от конференцията е да дадем силен политически сигнал, че възстановяването може да започне само след истински политически процес.  Всички признахме, че от 2015 г. и резолюцията на ООН за политически преход, истинският политически процес с компромиси и от двете страни още не е започнал, добави тя.  Вицепремиерът отбеляза, че днес над 13 милиона сирийци се нуждаят от хуманитарна помощ, над шест милиона са вътрешно разселени, 3,5 милиона са в Турция, един милион – в Ливан, а около 700 хиляди – в Йордания.  Цялата международна общност трябва да се съсредоточи към предоставянето на хуманитарна помощ - не само за Сирия, но и за съседните страни, допълни Захариева. По нейните думи предоставянето на хуманитарна помощ е важно и за България, също както решението за отпускането от ЕС на нови 3,5 милиарда евро в помощ на сирийските бежанци в Турция.", "date": "2018.04.25", "title": "Екатерина Захариева в Брюксел: Над 13 милиона сирийци се нуждаят от хуманитарна помощ"}
{"url": "http://epicenter.bg/article/Kazahstan-pusna-SASht-v-Kaspiysko-more/152776/7/0", "text": "Казахстан отвори своите пристанища на Каспийско море-Актау и Курик за САЩ. Сега американците ще могат да ползват алтернативен маршрут и да доставят военни товари в Афганистан, като заобикалят Русия.  Споразумението вече е ратифицирано от Сената на Казахстан. Очаква се само подпис на президента Назарбаев. Така маршрутът на специалните военни товари на щатите за Афганистан ще преминава през територията на Грузия, Азербайджан и през каспийско море ще пристига в Казахстан. Оттук с жп композиции ще се придвижи през Узбекистан до Афганистан. Това съобщава \"Астрахан 24\".  Според външният министър на Казахстан Кайрат Абрахманов споразумението прави от двете държави стратегически партньори и е в техен интерес.  Президентът на Казахстан Назарбаев посети Вашингтон през януари 2018 година. Още тогава той обяви за ново ниво на отношенията на страната си със САЩ.  ", "date": "2018.04.25", "title": "Казахстан пусна САЩ в Каспийско море"}
{"url": "http://epicenter.bg/article/Makron-be-posreshtnat-s-burni-ovatsii-v-amerikanskiya-Kongres-i-vazglasi--quot-Da-zhivee-Frntsiya-quot-/152788/7/0", "text": "Френският президент Еманюел Макрон бе посрещнат с бурни овации в американския Конгрес, където бе поканен да произнесе реч, в която да представя своята визия за света и за френско-американските отношения, предаде АФП.   За да изслушат речта на Макрон в пленарната зала дойдоха стотици членове на двете камари на Конгреса. Те посрещнаха топло Макрон, станаха на крак и го аплодираха три минути. Някои от конгресмените дори скандираха \"Да живее Франция!\".   Съпругата на Макрон - Брижит, дойде в пленарната зала няколко минути преди президента и също бе аплодирана от парламентаристите, които станаха на крака. \"Това е чест за Франция, за френския народ и за мен да бъда приет в това светилище на демокрацията, където е написана толкова много от историята на САЩ\", каза Макрон на английски език в началото на речта си.   Макрон припомни, че Франция и САЩ имат една много специална връзка, предаде Ройтерс. Говорейки за тази специална връзка, Макрон се върна към споделената история на двете страни и каза, че \"американският и френският народ са имали среща със свободата\", предаде Асошиейтед прес. Говорейки за специалната връзка, Макрон припомни и срещата на Бенджамин Франклин и френския философ Волтер, \"които са се целунали по бузите\".   После, визирайки приятелските си срещи с Доналд Тръмп от тази седмица, Макрон допълни:\"Това може да ви напомни за нещо\", правейки паралел между срещите си с Тръмп и тази между Франклин и Волтер.   В речта си пред американските конгресмени Макрон се обяви срещу национализма и изолационализма и призова САЩ да останат предани на глобалните идеали на сътрудничеството пред лицето на тероризма и на други предизвикателства, предаде Ройтерс.   \"Ние можем да изберем изолационизма, оттеглянето и национализма - това е вариант. Това може да бъде изкушаващо за нас като временен лек за нашите страхове. Но затваряйки вратата към света, ние няма да спрем еволюцията на света\", каза Макрон, който се обяви срещу изоставянето на свободата и срещу илюзията на национализма.   Макрон призова за единство пред лицето на новите сериозни заплахи и предизвикателствата, които носи 21 век и които \"нашите предшественици вероятно дори и не са си представяли\", предаде ТАСС.   Той заяви, че сега Европа и САЩ трябва заедно да посрещнат и да намерят отговор на глобалните предизвикателства на настоящото столетие.   Макрон добави, че действайки в сътрудничество, страните могат да запазят своята собствена идентичност, допълва Ройтерс.   Президентът на Франция каза, че светът се намира в критичен момент, че страните трябва да действат спешно като една глобална общност, за да защитят международните институции като ООН и НАТО.   В речта си пред конгресмените Макрон защити идеята за силен мултилатеризъм и каза, че това изисква и участието на САЩ, предаде БТА, цитирайки Ройтерс.   \"Това изисква - повече от всякога - участието на САЩ, тъй като вашата роля е решаваща за създаването и запазването на днешния свободен свят. САЩ са онези, които измислиха този мултилатеризъм. Вие сте сега онези, които трябва да ни помогнете, за да го съхраним и да го пресъздадем отново\", каза Макрон.   Той повтори, че идеята са силен мултилатеризъм, няма да засенчи националните култури или идентичности. Макрон каза, че Европа и САЩ могат да работят заедно, за да изградят новия световен ред на 21 век.   Досега пред двете камари на Конгреса са говорили осем френски президенти, сред които Шарл де Гол, Франсоа Митеран, Жак Ширак и Никола Саркози.   Преди да произнесе речта си, Макрон бе приет от Пол Райън, председателя на Камарата на представителите на Конгреса. Той посети и библиотеката на Конгреса.", "date": "2018.04.25", "title": "Макрон бе посрещнат с бурни овации в американския Конгрес и възгласи \"Да живее Фрнция!\""}
{"url": "http://epicenter.bg/article/Erdogan-i-strategicheskata-greshka-na-Vashington/152700/11/0", "text": "Истината е, че американо-турските отношения никога не са били толкова лоши. Но ще бъде наивно някой да очаква... „развод“ в скоро време, освен ако не стане нещо наистина неочаквано. Причината е, че външната политика на Вашингтон е „бюрократично чудовище“, в което различните институции застъпват функциите си, има множество комитети и подкомитети, тинк-танкове, групи за натиск и лобиране – нещо обичайно за една свръх-сила. Независимо от съществуващите разбирания, че това „чудовище“ е гъвкаво за размерите си, е доста трудно въртящото се колело на американската външна политика да се завърти в съвсем различна посока достатъчно бързо.   Турция е привилегирован съюзник на САЩ от десетилетия най-вече заради размерите си, географската си позиция и специалната характеристика, която притежава като мюсюлманска страна – секуларността й. Именно затова сегашните им обтегнати отношения все още са далеч от разрив. Но точно тук се крие и проблемът на Вашингтон, както и на всички съседи на Турция. Вашингтон смята, че сегашната криза е просто поредният епизод на отношенията с „претенциозен“ съюзник, който има тенденция към... пазарлъци от ориенталски тип. Те правят стратегическа грешка като си мислят, че ситуацията все още е под контрол или още по-голямото заблуждение, че всичко е обратимо. Факторите в САЩ вярват, че един ден Ердоган няма да го има и на негово място ще дойде по-умерен лидер, който ще се заеме със задачата да възстанови влошените отношения между САЩ и Турция до нормалното им състояние. Но Ердоган не е нито Муамар Кадафи, нито Саддам Хюсеин. За разлика от тях той не гледа на настоящето или себе си недалновидно. Ердоган има по-мащабни планове за Турция и за себе си. За разлика от тях, той винаги се готви за утрешните предизвикателства. Той е загрижен за това кой ще го наследи и за наследството си.   Турция има докторат в изграждането на управленска система. Тя има ноу-хау. От смъртта на Мустафа Кемал Ататюрк изминаха 70 години и кемалисткият режим, до съвсем скоро, властваше в страната. И това е точно каквото иска Ердоган. Той иска да създаде собствен режим, в който той играе ролята на „баща“, на новия „Ататюрк“ (Баща на турците). Той цели прераждането една модерна Османска империя, която отново ще прегърне исляма, което противоречи на кемализма и напразните американски мечти за секуларна западно ориентира мюсюлманска държава, която трябва да бъде пример за ислямския свят. Всъщност, Ердоган просто не иска да стане новия Кемал; той иска да стане новия Султан. Следователно, неговите внимателни ходове след неуспешния държавен преврат през 2016 година – чистката във всички сфери на публичния живот и законодателните промени, целят материализацията именно на тази негова мечта. Но това дори не е най-лошото за американските аспирации. Най-лошото е, че турската опозиция, вместо да бъде разумна сила срещу опасния главен план на Ердоган, го тласка към все по-екстремни позиции и се създава впечатление, че всички там се борят за претенцията да са допринесли най-много за възвръщането на загубеното османско величие. Като пример може да се даде заявлението на основната опозиционна партия, че веднага щом дойде на власт, тя ще „възвърне“ някакви 18 острова от Гърция, за които (според тях) Ердоган не прави нищо. Друга опозиционна партия говори за... 156 острова, които „безсрамните“ гърци са „окупирали“, а Ердоган толерира това и т.н. И ако и това не е достатъчно лошо, самият турски народ, избирателите, които ще гласуват за следващия президент на Турция след Ердоган, от 10 години е изложен на невероятна безспирна и ежедневна анти-западна, анти-европейска, анти-американска, анти-гърцка, ислямистка и нео-османска фанатична пропаганда. Имайки предвид горепосочените факти, дори и в Турция да има умерен политик (и той все още не е в затворническа килия...), той едва ли ще посмее да опита нещо, а дори и да посмее, в подобна политическа и социална среда на прекомерна агресия и нео-османски фантазии, той просто ще се провали тотално. Дори и някой да опита да вземе властта като първоначално се придържа към подобна агресивна риторика, за да направи завой към по-умерени позиции в последствие, той е обречен на провал. Причината за това е проста. Ердоган направи точно това, но в обратната посока. Той дойде на власт като умерен политик и сега всички виждаме фундаменталната промяна в него и това, че той се стреми да създаде ислямистка и още по-агресивна Турция.   Все пак Ердоган имаше за свой ментор Фетулах Гюлен и по този начин получи подкрепата му и мощния гръб на организацията му, чрез която хората на Ердоган инфилтрираха всички сфери на държавата и обществото: медиите, предприятията, въоръжените сили, правосъдието, публичната администрация, образованието, местното управление и, разбира се, джамиите. Гюлен беше отстранен чак, след като бе изпълнена целта да се изградят основите на това, което в последствие стана „Ердоганизма“. И кой може да се похвали с подкрепата на подобна организация, чрез която да насочи страната в по-умерена посока, особено в атмосферата на страх, която доминира турското общество след неуспешния държавен преврат? Докато някои хора в американската столица вече „угояват телето“ в очакване на завръщането на... „блудния син“ Ердоган, новият османски султан вече подписа договори с Русия не само за придобиването на системи за противоракетна отбрана С-400, но, още по притеснително, за построяването на първата турска атомна електроцентрала на стойност 20 милиарда долара, което представлява втората от четирите основни стъпки, които са необходими на Турция, за да създаде собствен ударен ядрен потенциал. Първата стъпка, създаването на балистични ракети с голям обсег, вече е в много напреднал стадий. Втората е гореспоменатото построяване на АЕЦ, а третата е обогатяването в нея на достатъчно количество обеднен уран за създаване на ядрени бойни глави. Четвъртата и последна стъпка е поставянето на тези ядрени бойни глави на балистични ракети. Във Вашингтон и Тел Авив се страхуват от Иран, но най-неприятната изненада за тях, най-вероятно, ще дойде от съвсем друго място. В общи линии, това, което се случи е, че САЩ създадоха „чудовище“. Техният страх „да загубят Турция“ ги доведе до там да прощават всеки грях на Турция, дори, когато той е извършен директно срещу американските интереси. Отказът на Турция през 2003-а да допусне войска на втора територия, за да се отвори втори фронт срещу Ирак от север е, може би, най-показателният пример.   Бавно, но сигурно, САЩ отгледаха турската арогантност. Турция се разглези, докато получаваше всички тези вредни сигнали и в крайна сметка стигна до извода, че на практика може да прави каквото си поиска без последствия, защото винаги в крайна сметка ще й бъде простено. Именно затова САЩ трябва да осъзнаят, че Турция, която са познавали някога и Турция, за която са мечтали я няма и няма връщане назад. Сега Турция провежда собствената си политика и не няма да се впише в сферата на влияние на която и да е велика сила. Ердоган вярва, че вече е лидер на регионална суперсила и се бори неговата страна да стане глобален играч. Турция няма причини или стимул да се връща в нечие „стадо“ и да продължи да е оръдие в плановете на някоя велика сила, включително САЩ. Кутията на Пандора е отворена и това, което излезе от нея, никога няма да бъде върнато обратно вътре... Турция вече не е важен актив на Запада, а негова слабост. Колкото по-скоро факторите във Вашингтон разберат всичко това и колкото по-скоро те преминат към „План Б“, стига вече да имат такъв, толкова по-голям ще е шанса да се ограничат максимално гостратегическите загуби на САЩ в този регион и толкова по-възможно ще е за всички нейни съседи да получат някаква форма на значима подкрепа срещу заплаха, за която стои въпросът само „кога“ ще се прояви.   ", "date": "2018.04.25", "title": "Protothema: Ердоган и стратегическата грешка на Вашингтон"}
{"url": "http://epicenter.bg/article/Daglas-Mari--/152706/11/0", "text": "\r\n \r\n \r\n             - Според мен хората навсякъде виждат едни и същи неща и са разтревожени от едни и същи явления. Но техните опасения и най-легитимните им въпроси системно са потискани. Всеки път обаче, когато някой изложи (с подкрепата на солидни доказателства) това, което много хора си мислят, в крайна сметка тези думи отекват.     - Отдавна има разлика между реалността и това, което политически може да бъде изразено. Говорих с френски официални представители, както и с много други по целия континент, и те ми разказаха в лични разговори най-непоносимите неща, свързани с имиграцията, интеграцията и сигурността. Те познават проблемите, с които се сблъскваме. Въпреки това публично казват нещо друго. Защо? Защото, за да посрещнат предизвикателството, с което се сблъскваме всички ние, ще трябва да признаят, че няколко поколения политици в Европа са направили исторически грешки или са били напълно некомпетентни. Най-лесно за политиците е винаги да оставят този въпрос за по-късно, да слагат край на дискусията и да преследват хората, защото казват истината. Но в дългосрочен план това не е добра стратегия. Статуквото може да издържи още един или два избирателни цикъла. Не повече.     - Това, което ме тревожи, е, че “антирасистите” най-често са расисти. Същият е проблемът с т.нар. “антифашисти”, които почти винаги са дълбоки фашисти. Има моменти, в които антифашизмът и антирасизмът са необходими. Но, в последно време, групите, които се определят като такива, са виновни за това, което политическият философ Кенет Миног нарича “синдромът на пенсионирания св. Георги”. След като са убили дракон, те се скитат по земята в търсене на други дракони за убиване, докато накрая раздават удари със сабята във въздуха като в делириум. Повечето европейци недвусмислено искат масовата миграция да спре или да намалее значително. Но “антирасистките”групи казват, че тази гледна точка е расистка. Това е историческа грешка. Ако се злоупотребява с думи като “расист” и “нацист”, е много голяма вероятността да няма никаква полза от тези думи в деня, в който наистина може да има нужда от тях.   Въпросът, който задавам на “антирасистите” е следният: може ли един френски или британски гражданин, който вижда, че неговият квартал или общество се променя радикално, да изпита тъга по този повод или да се противопостави, без да бъде определян като расист? Ако отговорът е “не”, значи нещата наистина вървят зле.     - Телфорд е само последният случай. Банди изнасилвачи бяха открити в Родъръм, Рочдейл, Оксфордшър и на няколко други места във Великобритания. Почти винаги това са групи от пакистански мъже (към които понякога се присъединяват северноафриканци), които се насочват към уязвими млади бели момичета, често непълнолетни, във всеки случай извън тяхната общност. 1500 млади момичета са били изнасилени само в един английски град. Съществуват специфични местни, племенни и религиозни причини, свързани отчасти с пакистанската “култура на срама”. Великобритания мълчеше по този въпрос от години. Отчасти поради тази страхлива учтивост, която съществува навсякъде, но която е особено разпространена у нас. Но и защото всички тези ужасни неща имат характеристиките на отвратително расистко престъпление и никой не искаше това да се знае. Цяла класа от местни чиновници, полицаи и политици се провали.     - Забравете думата “понякога”: “винаги” е думата, която търсите. Г-н Корбин би искал да ни накара да повярваме, че след като цял живот е газил в смрадта, не е забелязал вонята. Не вярвам. Че човек, който е прекарал живота си да оправдава ислямистите, винаги е прикривал най-лошите антисемити… това трябва да е чисто съвпадение. Не, г-н Корбин представлява истински проблем. Фактът, че през 2018 г. имаме Лейбъристка партия, измъчвана от антисемитизъм, би трябвало да е източник на дълбок национален срам.     - Горд съм, че Лондон може да избере някой като Садик Хан. Той не е особено компетентен кмет, но помага да се докаже, че дискриминацията, изтъквана от мюсюлманските общности, е лъжа, разказана от лоши актьори. Що се отнася до интеграцията в широк смисъл, тя зависи от това накъде гледате. В някои квартали в центъра на Париж и Лондон изглежда, че всичко работи. Но ако отидем малко по-далече, в Сен-Дени или в Тауър Хамлетс, това обективно е бедствие.     - Изоставих тази надежда. След атентатите на Лондон Бридж миналата година Тереза Мей каза “прекалено, това е прекалено”, но това не означаваше нищо. Какво е направила оттогава? Всички те се задоволяват с неясни бюрократични планове, за да разрешат един доста по-дълбок проблем. Въз основа на чисто правни критерии поне единият от нападателите на Лондон Бридж никога не е трябвало да бъде във Великобритания. Камикадзето в “Манчестър Арена” никога не е трябвало да бъде във Великобритания. Младият човек, който постави бомба в метрото в Лондон през септември миналата година, никога не е трябвало да бъде във Великобритания. Човек би си помислил, че тези въпроси ще бъдат част от обсъжданите теми. Но не. Случва се друга атака и политиците казват: “Технологичните компании трябва да направят повече, за да откриват екстремисткото съдържание онлайн”. Със сигурност това е важен въпрос, но това означава, че има аспекти на проблема с тероризма, които могат да бъдат засягани, и много по-обширни въпроси, за които дори не може да се намеква. Нашите общества винаги са имали проблем със сигурността. Но ислямисткият тероризъм е внесен проблем и то внесен под пряката отговорност на нашите политици.       - Централният въпрос, по който трябва да мислим, е следният: към кого се обръща Европа? Дали това е потенциален дом за целия свят? Или просто за онези, които живеят там? Ако е така, къде е домът на народите на Европа? Преминахме към една странна концепция, която предполага, че останалата част от света ще си остане останалата част от света, но Европа ще се превърне в Обединени нации. Този начин на мислене ръководи решенията на нашите лидери, противно на желанията, които постоянно изразяват европейските народи. Мисля, че в дългосрочен план тази пълна промяна, тази фрагментация, тази гетоизация на нашия континент представлява екзистенциална заплаха, много по-голяма от тероризма.     - Защото извън Германия нито една страна в Европа не е приела толкова мигранти през последните години, колкото Швеция. И никой няма толкова много проблеми. Нищо не може да се направи за шведите. Никой няма толкова абсурдно нерешителна, самоцензурираща се и упорито заслепена политическа класа. Обиколих предградията и видях квартали, които вече са превзети от престъпността, бандите, изнасилванията и нападенията с гранати. Почти всички журналисти следват партийната линия и повтарят едни и същи заучени лъжи. Изглежда смятат, че работата им е да държат лошите новини възможно най-далече от обществеността. Така че, както и в Германия, обществеността трябва да се научи да чете новините през вътрешно декодиращо устройство, както правеха при комунизма. Когато се съобщава за изнасилване, например, ако името на насилника не се споменава, всички знаят, че става дума за мигрант.     - Нямахме хубав ХХ век в Европа и всеки един ще има нужда от време, за да се възстанови. Лично аз съм за силната самокритика, но слизам от автобуса, когато е управляван от хора, които искат да се самоунищожат. Обичам Европа и мисля, че сме големи късметлии. Създадохме изключителна култура и права, които светът никога не е познавал. Понякога ме питат дали съм патриот. Според мен това е лош въпрос. Не мисля за нещата по този начин. Това, което чувствам, е благодарност. Признателен съм за това, което сме наследили, и усещам, че трябва да го съхраня и да се опитам да го предам. Но, от правителствата до университетите и извън тях, ние сме управлявани от хора, които не желаят да предадат това, което е добро, а да го заменят.     - Сигурно е, че няма да можем да запазим това, което имаме, карайки се за нашите корени. А твърдението, че християнството не е в сърцето на онова, което ни прави Европа, е доказателство за ужасно невежество. Но вие имате право - поведението на Църквата (и не само Църквата в Рим, но и протестантските църкви в Северна Европа) беше много проблематично през цялата тази криза. Някои (в частност протестантските църкви) изцяло замениха вярата в Бог с вярата в един крайноляв социален активизъм. Папата има позиция, която е незащитима. Въпреки това разбирам защо го казва. И може би изпълнява една от ролите на Църквата, като го казва. Но той трябва да бъде оспорен от политиците и от други, които трябва да кажат много ясно: “Искаме да спасим целия свят. Но е факт, че не можем. И ако продължаваме, не само, че няма да спасим Могадишу, но можем да заприличаме на него”.     - Доминиращите политически течения ще продължават да страдат, докато не се заемат най-накрая с легитимните тревоги на европейските народи. Ако политическата класа не отговори на тревогите на народите, екстремистите в крайна сметка ще спечелят. Как един европейски гражданин може да изрази тревогите си за посоката, която поема обществото? Какъвто и да е неговият начин, и най-вече ако няма докторат, ще го третират като расист и ксенофоб. И ако гласува за “лошата” партия, ще бъде отхвърлен като “популист”. Истинският проблем обаче е ясен: няколко поколения политически лидери промениха фундаментално нашите общества без съгласието и дори срещу желанието на народите. Не е ли време да се изправят пред тях и да отстранят тези тревоги, вместо да измислят нови начини да обиждат народа?     - Много хора критикуват Виктор Орбан. Въпросът обаче е много прост: кой имаше право през 2015 г.? Орбан или Меркел? Тя беше наказана от електората си и сега има “Алтернатива за Германия” за основна опозиционна партия. Отказът на Орбан да се подчини на падането на европейските граници и на преустановяването на всички миграционни правила беше, наред с друго, отражение на желанията на огромното мнозинство на унгарския народ. Изключителна арогантност е, че политици и коментатори из цяла Европа си позволяват да порицават Орбан, който изпълнява волята на своя народ. Преди няколко седмици видях негова снимка, на която чете унгарското издание на моята книга. Казаха ми, че това може да разубеди вашия президент да прочете френското издание. Надявам се, че не!   \r\n", "date": "2018.04.25", "title": "Дъглас Мъри: Европа внесе ислямисткия тероризъм"}
{"url": "http://epicenter.bg/article/Balgariya-tryabva-da-e-v-evrozonata--Riskuvame-da-stanem-siva-zona--v-koyato-shte-viyalneyat-chuzhdi-interesi/152720/11/0", "text": "Отговорът на въпроса защо България трябва да се присъедини към еврозоната е кратък – за да не стане част от друга зона – сива, която може да се превърне за страна, която не е и член на Шенген, в предверие към зоната на мрака.   И все пак защо? Казват, че пенсиите ще станат сто евро, средната заплата – 500 евро (в най-добрия случай) и завинаги ще се утаим на дъното на таблицата като най-бедната страна на Европейския съюз. Но ние сме там и без да сме част от еврозоната. Защо да не се сръчкаме, да покажем усилие, а единната валута да бъде остенът, който ще ни накара да тръгнем по-бързо напред?   Еврозоната е създадена през 1999 г. от 11 страни, по-късно към тях се присъединяват още осем държави, сред които са бившите съветски републики Естония, Латвия, Литва, бившата югорепублика Словения, а също Словакия.   Ако има още едно разширяване на кръга страни, използващи еврото и то не обхване България, ще останем страна втора категория. Със сигурност! Реформите в ЕС движат големите държави.   И за които ще узнаят, когато дойде време за прилагането им, сякаш не са част от Общността. Не, част са разбира се, но тя вече е станала на „две скорости“ и те принадлежат към по-бавната.   Държавите, които не са ни искали в ЕС и са се съгласили с нашето членство заради конюнктурата на момента, с удоволствие ще вземат реванш. Като ни оставят извън еврозоната и ни превърнат във втора категория европейци (след като няма как да ни изхвърлят от ЕС, а те и така не ни броят за европейци). Когато не искаме да въведем еврото и не сме в Шенген, ние сами ще се изхвърлим от клуба на най-развитите нации.   Защото първо, ще покажем, че не искаме да полагаме усилия и да се движим в по-добро темпо (нали така президентът на Франция Еманюел Макрон дефинира своята идея за „Европа на две скорости“ - страни, които полагат усилия и имат нужда от по-високо темпо).    Отново ще припомня визитата на Макрон през лятото и разговорите му с президента Радев и премиера Борисов. Защо дойде френският президент и какво искаше да постигне? Уеднаквяване на правилата за командированите работници. И го постигна, дори размени гневни реплики с Полша от Евксиноград. Картината е показателна – ние покорно се съгласихме с големите да прилагаме техните правила, дори когато са в наш ущърб, защото „така трябва“ и от наша територия смъмриха тези от „нашата черга“, които предявяват претенции. Те най-вероятно ще продължат „да предявяват претенции“ и да осребряват това свое поведение, дори ако изберат да останат извън еврозоната. За нас такава политика би била успешна единствено, ако сме в един блок с тях и действаме единно срещу старите членки. Но за това по-късно.   Ако приемем еврото, след първоначалния преходен период (преходните периоди обикновено са свързани с трудности), заплатите неминуемо ще започнат да растат. И ще достигнат поне тези на нашите непосредствени съседи – винаги, когато се вдигне шлюзът на реката, нивата й от двете му страни се изравняват.    И в момента има огромна разлика в цените на услугите в София и в други градове. С други думи, постепенно повечето цени на основни стоки ще се изравнят, а различията ще се запазят така, както и в момента има регионални различия (цените в Северна Италия и тези в Южна са различни, въпреки че не само валутата е една, страната е една).   Когато през 2009 г. се разрази кризата в еврозоната, как нарекоха страните, които тя засегна най-силно? Правилно, PIGS! Нима този прякор им бе лепнат със съчувствие, разбиране и уважение към техните трудности и затрудненията, пред които се изправиха?! Не ми се мисли как ще ни нарекат утре, ако останем едва ли не единствената страна от ЕС, извън еврозоната.   Малко политическа география с исторически нюанс.   Страните от Вишеградската четворка за много неща действат в синхрон. Три от тях – Полша, Чехия и Унгария не са членове на еврозоната. Но са в Шенген. Освен това са католици. Все неща, които ги приближават към западноевропейските държави. Имат и допълнителен плюс в историята на съпротивата им срещу Съветския съюз.   Ние нямаме такива плюсове. Напротив, още е прясна паметта за България като най-верния сателит на Съветския съюз. И по времето преди 1989 г. отношението на Европейската икономическа общност, както тогава се наричаше ЕС, към социалистическите страни, каквато бе и България, не бе еднакво. Имаше любимци, след които бяха и нашите съседи румънците. Имаше такива, които трябваше да бъдат наказвани за избора си. Такава страна бе България. И до днес е жива паметта за „българската следа“ в опита за убийство на папа Йоан-Павел II, но не мисля, че сме получили подобаващото ни се извинение. Жива е паметта и за „българския чадър“, случай, в който вината на България също не е доказана. Но продължава да се натрапва в общественото пространство, сякаш е 100% истина. Тези два случая са заемали челни места в новинарските емисии и на страниците на вестниците и са останали в паметта на поколенията, а оттам и съответния изкривен образ на България. (Към тези неблагоприятни за нас спомени се наслагват впечатленията от поведението на българи зад граница днес. За съжаление, таблоидите не пишат за достиженията ни в оперното пеене, например. Случаят в берлинското метро дълго време бе централна новинарска тема.)   Следователно, ако не полагаме непрекъснато усилия да сме „като тях”, водещите държави в ЕС,  и да изглеждаме „като тях“, с лекота ще бъдем забравени в сивата зона. Рискувайки да останем сами там. Защото вишеградците, дори и да не приемат еврото, по-скоро ще си извоюват статут като този на Швеция – не сме в еврозоната, защото така ни е по-удобно и сте длъжни да се съобразявате с нас. Хърватия също умее да изглежда гордо независима и да бъде уважавана за позицията си дори, когато тя влиза в дисонанс с мнозинството страни от ЕС. В рамките на СИВ преди Румъния също умееше да изглежда „отделно”, освен това е доста голяма за европейските мащаби държава, а това е силен фактор в политиката. Има и един допълнителен фактор - в страната са силни идеите за обединяване с Молдова. В Молдова – също. Обединението с Молдова е коз, който румънците биха могли да използват както решат – и, ако решат да приемат еврото, и ако решат да не го приемат.   Докато ние рискуваме да останем съвсем „сами“ и без „козове“, които да придадат благородно излъчване на тази самота. Не станахме част от Вишеградската четворка и не й позволихме да оформи източноевропейска дъга, с която Западна Европа да бъде принудена да се съобразява. Но нима сме използвали този факт пред партньорите си в ЕС, за да постигнем нещо?! С Румъния имаме обща граница – река Дунав, но тя по-скоро ни разделя, а не ни сближава. Много по-близки сме с Гърция, но Гърция е в еврозоната.       Опасности. Опасността да станем втора категория европейци може да повлече след себе си други, още по-сериозни опасности във време, когато се създава ново геополитическо статукво.     След разпадането на Съветския съюз и съветския блок има държави, пред които политическата перспектива е неясна. Най-често в новините влиза Украйна. Въпреки голямата си територия, природни залежи, квалифицирано население, пред тази страна няма ясна пътна карта за присъединяване към ЕС. Още по-зле е положението с Молдова, защото е значително по-малка и като територия и като население.   Населението на ЕС е около 511 милиона. На България – казват седем, но по-вероятно 6,5 милиона. Извън еврозоната сега са държави с население около 83 милиона. От тях на Полша, Унгария и Чехия се падат около 58,5 милиона – това е сериозно число и ще им позволи дори и да останат извън еврозоната, да се пазарят с нея. Но при всички положения правилата ще се създават по мерките на 420-те милиона. Ние „с гайдите“ какво ще правим?   Да не забравяме и, че се стремим да бъдем важна туристическа дестинация.    Заради всичко това трябва да се стремим към еврозоната. Това е А отборът и трябва да докажем, че мястото ни е там. Ние сме една от най-старите държави в Европа и единствената, която не е сменяла името си. От 681 г. сме все България. Това също е актив.   И така правим преход към следващия пункт, свързан с нашето членство или нечленство в еврозоната. Страните от Вишеградската четворка дълго време са били част от Австрийската империя. Прага и Будапеща са две от трите й столици. С други думи тези държави в продължение на векове са споделяли обща съдба – по силата на историята и религията, със страни като Германия и Франция – моторите на ЕС. Това се отнася в известна степен и за Хърватия, като част от някогашната империя на Хабсбургите.       Заради всичко това е задължително страната ни да бъде от А отбора. Ако не го направим, целият преход и усилията на три поколения, които понесоха жертви в името на европейското бъдеще на България, ще бъдат напразни.  ", "date": "2018.04.25", "title": "България трябва да е в еврозоната! Рискуваме да станем сива зона, в която ще виялнеят чужди интереси"}
{"url": "http://epicenter.bg/article/Andrey-Raychev--Pred-Borisov-stoi-izborat--ili-tarpish-Siderov--ili-zapochva-Mareshki-da-te-komandva/152754/11/0", "text": "  -Вижте, разбира се, че мрежите и връзките в източните страни и в азиатските – още по на изток съответно, са много повече, отколкото на Запад. Но такъв категоричен извод, че ето, ние сме ужасни, а те са готини, не може да се направи, по силата на факта, че тук все още не играе, както при тях, отношението бедност-богатство. Ако бяхте питали „Трябва ли да сте богат, за да успеете“, там ще ви отговорят 90%, а тук 30%.   Просто, разберете, много е разслоено обществото, много повече от нашето. Там в Щатите, в Америка, ако баща ти е милионер, няма проблем да учиш в престижно училище, да успееш, да станеш директор на банка. То се подразбира. Просто те живеят в капиталистически свят, а ние все още сме в свят, който си спомня социализма и малко тъгува за това цялото равенство. Така че като ми кажете: в Дания не става с връзки, точно така, става с пари. Директно с богатството на баща ти. Кой отива в Харвард? Да не отива синът на чистачката? Така че малко по-полека, като се казват такива данни. Не са толкова лоши за нас.   -Ами предпоставят нашата каша с голямо недоволство, защото нашите не са свикнали; предпоставят съзнанието за крайната несправедливост на прехода, който излъчи богати - бедни, което там се е случило преди 300 години и вече на него даже в главата не му идва, че синът на лорда му е равен. Това е положението. Като влезете примерно в Париж, като видите централните здания и после видите по-пролетарските квартали, ще видите гигантска разлика. Разликата е в богатството на хората, там са класови общества. Нашето тепърва става класово. Там хората са свикнали на това и така си живеят. -Създаваме ги както навсякъде – несправедливо. Няма справедливост в създадени класи. Къде сте видели общество, където има справедливост, да създава класи? Натрупаното богатство е крайно несправедливо нещо. След като богатите натрупат богатство, започват да викат – дай сега всички да стоят мирно и тихо, защото вече трябва да се спазва законът. Няма да ми покажете капитализъм, който да се е създал по справедлив начин. -За малките. Справедливите правила са за малките, а баща му е собственик на фабрика. То прекрасно работиш със справедливи правила, като получаваш един милион на месец. Това е. Тук въобще не можем да избягаме от ефекта капитализъм – социализъм. Ние напуснахме социализма, напуснахме го, те искаха да го развалят социализма, защото го мислеха, че е несправедлив. Хората се бунтуваха срещу социализма, защото не искаха Тодор Живков да се вози на „Мерцедес“.   А сега, вместо Тодор Живков на „Мерцедеса“ имаме огромно количество лица и техните деца вече, които се возят на „Мерцедес“ и тази гледка не им харесва на българите. А идеята, че по справедливост един Рокфелер се вози на каквото си иска, защото той може и на три самолета да се вози едновременно, е погрешна идея. Просто защото баща му е бил собственик на бензиностанциите в САЩ. Ами като си собственик на всички бензиностанции, разбира се, имаш идеали. Това е много спорен въпрос и по-добре да не се съсредоточаваме.   Само исках да оправдая българите. Не са чак такива боклуци, каквито ги изкарват, защото както виждате, изследването е западно и те даже не са задали въпроса: „А богатството играе ли роля в обществения процес“, защото това се подразбира там. А ние именно от това се шокираме, защото едни много неприятни чичковци завзеха нашата собственост и сега с тази собственост в момента си купуват „Ферарита“ и се возят пред очите ни. Това се случва. Поне моето мнение е такова. Вие можете да кажете, вашето мнение е такова, защото вие сте много ляв. Но това е. -То не може да светне оттогава. Той фактически отправи много голяма критика не даже към правителството, а към ситуацията, която продължава да е. Всъщност протестърите говореха същото, но го наричаха задкулисие. Това е твърдение, че в държавата всичко става по някакви договорки отзад, без хората да могат прозрачно да наблюдават. Има нещо вярно. Това, между другото, не е само в България. В Сирия стана нещо много странно – нанесоха удар, който едните казаха, че е нанесен, другите казаха, че е изцяло е париран. Оказа се, че преди това са им казали къде ще стрелят. Изобщо, както виждате, това си е задкулисие, което е характерно за съвременния свят. У нас не е много повече оттам, нито е много по-малко оттам, но е отвратително точно колкото там. Радев призова към по-голяма публичност, което е критика към правителството. Няма нещо интересно, Интересното е, че не му отговори Борисов, а му отговори Цветанов. -Съвсем просто е. Те си поставиха за цел и успяха да не воюват с него, да не обявяват война и да не влошават отношенията, а просто да отговорят пропагандно. Така че на господин Цветанов му се падна да отговаря на този въпрос. Което е хубаво, защото не е добре Борисов и Радев да се карат. -Просто президентът се ядоса, защото се чувства прав. И му отговарят по странен начин, обвиняват го, че излиза от Европа и от НАТО. Което, какво да ви кажа, за един натовски генерал е обидно. Пак се повдигна тема, която се повдигаше редовно по време на предизборната кампания на Радев, подозираха го в разни неща. Нищо от това не стана, но те пак го повтарят, защото трябва да кажат нещо. Президентът досега не се е забъркал в нито един скандал, а трябва нещо да му кажат. И какво могат да му кажат? И му казват – ти си против НАТО. Което е комедия, защото президентът е генерал от НАТО и е участвал в стратегически учения на НАТО, и е ръководил даже беше там в рамките на тези учения, слава Богу, защото сега са учения, още не сме стигнали до реална война. -Това е чиста глупост. България е лоялен съюзник в НАТО, лоялен съюзник в Европейския съюз. България просто не желае да участва в този фарс с обвиненията към Русия, които на три пъти се повдигат и трите пъти някак си скърцат. Те са все химически обвинения. Това е един замисъл, отговор на т.нар. хибридна война на Путин. Не знам в какво го обвиняват Путин, не можах да видя, но много хора твърдяха това. И това започна с нарастващ темп. Започна с обвиненията към Путин, с олимпиадата.   Между другото, вярно е. абсолютно съм сигурен, че руските хокеисти са взели допинг, само че една малка подробност е, че и всички други спортисти взимат допинг, но не ги проверяват. Така или иначе Русия не е единствената страна, която е използвала химия в спорта. Те всички са натъпкани до козирката и умират рано, както го ясно. Та после това прерасна в обвинения, че руски агенти, които явно КГБ е много слаба служба, защото 6 агента са излезли пред всички възможни камери, както четем в английската преса, снимали са ги отгоре, отдолу, отстрани, нахлули са, намазали са дръжката на Скрипал, въпреки че е валял дъжд и малко са глупави, как не е измил дъждът, но не и измил. Отровили са Скрипал, така че не избяга нито едно животно, а плюс това там бяха някакви порове, две котки, Скрипал и дъщеря му останаха живи от нещо, от което не може да се остане жив. Но това мина, разказаха го.   А сега ни разказаха за химическото оръжие, което вчера един германски журналист се върна в Германия, гледах в „Дойче веле“ имаше материал за него, репортажи, събрал десетки свидетелства, че това е провокация на местни жители в това градче. Та при всички тези факти те продължават да си тръбят, че Русия е еди каква си. Сега, че България не се излага го повтаря, а казва: чакайте да проверим, пък тогава да си отзовем посланика, това е много хубав, умен ход, който запази и отношенията с Русия. Но, извинявайте, да участваме в този хор, който на всичко отгоре е некадърно направен, не трябва. И няма нищо лошо в това, което България прави. Това изобщо не значи, че България не е партньор на НАТО. Защото Америка в рамките на това партньорство превозва през България каквото си иска – оръжие, хора, информация – каквото си иска. И ние никога не сме пречили и няма да пречим. Тоест ние сме с реално партниране, но не се излагаме с този загубен, пропаганден цирк, на който бяхме свидетели. -Доколкото знам партия „Атака“, аз съм дълбоко несъгласен с тази позиция, но така или иначе тази партия подкрепя кримските действия на президента Путин и просто продължава да си ги отстоява. Това не е някаква изненада. -Зависи какво мисли. Той, ако смята както, подчертавам, аз лично не смятам така, но така или иначе той смята така. Ако той смята, че Крим е руска територия и руснаците са възстановили една своя справедливост и това е тяхната кауза, естествено, че не му е мястото там. Тук въпросът е, как правителството ще се оправдае пред своите съюзници, които имат обратната теза. Ако не ме лъже паметта, преди да съставят това коалиционно правителство Борисов проведе доста консултации със своите западни партньори и му разрешиха с националистите да управлява. Оказа се приемливо, за да не се стигне до БСП на власт. Сега си сърбат попарата. Те знаеха кого взимат, Борисов не ги е изненадал. Те знаят, че имат една отчетливо проруска партия, която смята, че войната в Украйна е законна, както и че Крим е руски напълно законно. Този въпрос към никой наблюдател не трябва да се отправя, той трябва да се отправи към правителството и към неговите съюзници, които разрешиха тази коалиция. Ние помним, тя беше съмнителна. Имаше много съмнения, както в Австрия, така и преди това аналогични случаи много. Те се съгласиха и сега си сърбат попарата. -Да ви кажа, нищо особено не виждам в България. България е сравнително добре в много тежката, отвратителна бих казал международна обстановка, която възниква. И с наличието на предвоенни елементи. България е добре, във външнополитическо отношение е просто много добре, рядко добре. Разбира се с Турция, което не е лесно; стана някакъв фактор на Западните Балкани, мирен фактор в Югославия, бившите югославски републики, много е добре също. Удържа някак отношенията с Русия, доколкото въобще може да се удържат, защото ние в края на краищата действаме в рамките на НАТО. И не съм чул някаква кой знае каква критика. Та България във външнополитическо отношение е много добре, но това нищо не значи, защото ние сме много малък фактор и при влошаване на ситуацията това много добре ще изчезне за часове, не дай Боже. -Как къде? В НАТО. Ако започне война, ние ще воюваме на страната на своите съюзници. Част от българите си представяха, че да си част от НАТО е малко така като все едно да си сложиш значка. Но не е така. Това е военен съюз с огромна мощ, който за щастие е воювал само един път – в Югославия. Но, ако стане война, това си е огромна атомна сила – най-голямата сила в света. И да не дава Господ, защото всички ще изчезнем. Ние просто нямаме избор, това е автоматизъм. Така че как къде? Може да си мисли някой, че ние сме неутрални. Не сме неутрална страна, ние сме натовска страна. И особено член на Европейския съюз, което е по-важно. Всъщност България се опитваше да не влезе в НАТО, а да влезе в Европейския съюз. И ни беше ясно казано – за да влезете в Европейския съюз, трябва да влезете в НАТО. Това ни го каза немският канцлер Герхард Шрьодер на посещение в България. И да не говорим колко пъти неофициално са го подчертавали. Те поставиха това условие. Българите бяха раздвоени. Социалистическата партия се съгласи в името на Европа да влезем в НАТО. И така подписахме. Така че няма какво да се питаме, ние сме подписали договор. -Не самата Русия, а въпросът за Русия. Вижте, това би било дестабилизация на правителството. Ако Сидеров напусне коалицията, тоест ако му се наговорят някакви думи, той прави явна демонстрация, показва сила с този ход, не го прави случайно. Той не е отишъл по спешност, той е отишъл, за да го покаже символично. Ако те го махнат, става правителствена криза – автоматично. Значи, те разбира се могат да се опитат с подкрепата на ДПС нещо да държат правителството, но не ми се вярва. Ако се скарат, ще има нови избори. -Е, как да не е? То отвсякъде е предизвикателно, защото фактически неговите съюзници, особено представете си господин Цветанов, който се изявява като един американски много доверен човек, представяте ли си какво говори в момента в Американското посолство? Значи, тук натовски съюзник, заместник-председател на Народното събрание, ходи в Крим насам-натам само с политическа позиция и разказва разни работи. Това е, разбира се, много тежко предизвикателство. И не е да не може да доведе трусове. Ще видим. Не ми се вярва. ГЕРБ не е заинтересован от избори, но Борисов два пъти е слизал, може и трети път да слезе. Да каже – извинявайте, формулата не върви, Отиваме на избори. Не виждам какво ще донесат те на България, но са напълно възможни. Няма да направят такъв цирк по време на председателството. Не ми се вярва. Но то почти изтече останаха май и юни. -Много е голямо различието. От ГЕРБ са ястреби, говорят за Русия, като че ли са по-натовци и от там, тук техният съюзник в парламента ходи в Крим. Не в Москва, да кажеш, да поддържа или да каже „дайте да помислим“, той казва „вие сте прави“. Така че малко е разкрачена работата. Така е. Но без гласовете на Сидеров те просто нямат мнозинство. Губи се. Те и без това с два гласа се държат там. Много искат като миналия път да се опитат да вземат оттук-оттам, от Марешки, но това ще бъде, какво да ви кажа, тези дребните партии са най-лошият възможен вариант. -Не само. Ще има перманентно рекет. Значи, той идва и ти разказва разни работи, за които трябва да го търпиш, защото ако не гласува, не може да се състои заседание на парламента и прочие. Помните ли, когато Корнелия Нинова излезе от парламента, имаше такъв момент, когато я обиди председателят на Народното събрание. И казаха – докато той е председател, няма да се върнем. Те не че не могат без БСП, могат. Само че, за да започне заседанието, трябва господин Марешки да се съгласи. И аз тогава си позволих да кажа една шега, която не е груба и ще я повторя – изборът на Борисов беше – какво предпочиташ, да ти е колежка Корнелия Нинова или да ти е началник Марешки? Това беше изборът. И той отчетливо избра Корнелия да му е колежка, отколкото Марешки да му е началник. Тук е същата работа – или търпиш Сидеров, или започва Марешки да те командва. -Или отиваш на избори, което обаче някак си не е добре. Вижте, ако на изборите има шанс да бъдат нещо близо до абсолютно мнозинство, да. Но на изборите ще се получи нещо много близко до това, което е сега. А пък да вземе и БСП пък да набере нещо. Така че те не искат избори. Още повече БСП категорично не иска да управлява с тях. Те всъщност в ГЕРБ само са си мечтали нещо да договорят с БСП, много пъти опитваха, какво ли не правеха, всякакви жестове, но БСП не желае, тя иска да бъде опозиция и е много яростна опозиция, и иска да бъде алтернатива. Като Нинова все повече отчетливо казва: ние просто няма да крадем. Те крадат, ние няма да крадем. Сега, дали ще й повярва народът, е друг въпрос.", "date": "2018.04.25", "title": "Андрей Райчев: Пред Борисов стои изборът: или търпиш Сидеров, или започва Марешки да те командва"}
{"url": "http://epicenter.bg/article/-Toplofikatsiya-Sofiya--Smetkite-za-otoplenie-i-topla-voda-sa-izgotveni-korektno/152713/4/0", "text": "  Сметките за отопление и топла вода са изготвени коректно и съобразно изискванията на Наредбата за топлоснабдяване. Това съобщиха от пресцентъра на \"Топлофикация София\" ЕАД. Потребителите могат да се ориентират в месечната си сметка, като извършат последователно следните изчисления:   (Енергия отопление + сградна инсталация за сезон 2016/2017) ÷ Брой дни с отопление за сезон 2016/2017 (185 дни) x Брой дни с отопление в съответния месец (31 дни през март 2018 г.) x корекционен коефициент* х актуална цена на топлинната енергия (79,98 лв./МВтч без ДДС)   *Как се определя корекционния коефициент, с който се коригират сметките за м. март 2018г. във всяка отделна сграда: Количество топлинна енергия, измерено с топломера в абонатната станция през м. март 2018г. ÷Количество топлинна енергия, измерено с топломера в абонатната станция през м. март 2017г.    За база се приема реалната консумация във всеки отделен имот за предходния отоплителен сезон, отразена в изравнителната сметка.   Всеки клиент може да открие останалите необходими данни, които да приложи във формулата, в информационната част на месечното съобщение към фактурата си.   „ Топлофикация София“ ЕАД напомня на всички свои клиенти, че е на разположение да отговори на въпросите на потребителите за начина на формиране на сметки по всички канали за комуникация – на телефон 0700 11 111, в клиентските центрове, на e-mail: inf_r@ toplo.bg или info_r@toplo.bg, в чат платформата на сайта www.toplo.bg във Фейсбук страницата на дружеството.   ", "date": "2018.04.25", "title": "„Топлофикация София“: Сметките за отопление и топла вода са изготвени коректно"}
{"url": "http://epicenter.bg/article/KEVR-nyama-da-kontrolira-sdelki-kato-tazi-za-ChEZ/152780/4/0", "text": "  Комисията за енергийно и водно регулиране (КЕВР) няма да разрешава, а само ще бъде уведомявана, ако някое дружество реши да продава повече от 20 на сто от капитала си, съобщи БНР.   Заради казуса с продажбата на българските активи на ЧЕЗ, първоначалната идея на депутатите беше регулаторът да има повече правомощия и той да разрешава подобни сделки. Преди внасянето за окончателно гласуване в зала на промените в енергийния закон обаче, депутатите от енергийната комисия приеха Комисията само да бъде уведомявана, че дружеството започва процедура по продажба на активите си.   В същото време бе прието работещите в администрацията на КЕВР вече да не са държавни служители. Това ще позволи да бъдат увеличени възнагражденията им. Това реши парламентът, който прие на второ четене текстове от промените в Закона за енергетиката, съобщава Дир.бг.   Основните месечни възнаграждения на служителите на Комисията ще се определят от председателя съгласно вътрешни правила за работната заплата и в рамките на разполагаемите средства по бюджета за съответната година. Служителите на Комисията ще могат да получават допълнителни възнаграждения за постигнати резултати, определени по ред и по начин, установени с вътрешните правила за работната заплата. \"Защо ни беше да намалим нивото на работещите в КЕВР и от държавни служители да ги направим служители по трудови правоотношения\", попита Рамадан Аталай от ДПС. Той призова да се запази нивото на независимост на КЕВР. Да останат държавни служители, опазени от закона и от всяка политическа намеса, ако има такава. Делян Добрев  от ГЕРБ обясни, че това е предложение на самия регулатор. \"Ако не го подкрепим, тези служители ще останат с максимални заплати от 2 000 лева като държавни служители, а средната издръжка на работещ в енергетиката е 3 500 - 3 600 лева\", коментира той. Добрев призова да се даде възможност в регулатора да бъдат назначени качествени хора, като  се изравнят възнагражденията им с тези за сектора \"Енергетика\".    ", "date": "2018.04.25", "title": "КЕВР няма да контролира сделки като тази за ЧЕЗ"}
{"url": "http://epicenter.bg/article/Devet-ot-zadarzhanite-sluzhiteli-na-DAI---Blagoevgrad-ostavat-v-aresta/152705/3/0", "text": "  Девет от задържаните вчера служители на \"Автомобилна администрация\" (ДАИ) в Благоевград остават в ареста, съобщи БНР.   При акцията на Специализираната прокуратура и ГДБОП над 10 работещи в контролната транспортна институция бяха отведени с белезници в полицията.   Сред освободените е началникът на контролното звено Бойко Ханджийски, спряган за директор на областната структура, която близо две години няма постоянен ръководител.   До късно снощи са продължили процесуално-следствените действия на спецорганите по събиране на доказателства за дейността на организираната престъпна група в ДАИ, която е вземала подкупи от транспортни фирми, за да не издава актове за нарушения и наказателни постановления.   По непотвърдена информация екипи на ГДБОП са извършили проверки в две счетоводни къщи на територията на град Петрич, които обработвали документи на транспортни фирми, предимно гръцки.   Очаква се по-късно днес на пресконференция Специализираната прокуратура да даде повече информация по акцията \"Антикорупция\" в \"Автомобилна администрация\".   По случая със задържаните служители на ДАИ-Благоевград са използвани специални разузнавателни средства, стана ясно от коментара на главния прокурор Сотир Цацаров пред журналисти в Европарламента.  ", "date": "2018.04.25", "title": "Девет от задържаните служители на ДАИ - Благоевград остават в ареста"}
{"url": "http://epicenter.bg/article/Nikolay-Kokinov--Davam-12-mesetsa-na-deloto-za-katastrofata-na--Trakiya--predi-da-stigne-do-sada/152711/3/0", "text": "Адвокатът на обвинената шофьорка за автобусната катастрофа на магистрала „Тракия” Николай Кокинов дава минимум 12 месеца на делото, преди да стигне до съдебната зала.  В предаването „Тази сутрин” по bTV Кокинов заяви, че Таскова изразява безкрайно съжаление за случилото се. По думите му тя не е изпускала волана на автомобила си при инцидента.  „Смятам, че вероятно и тя по някакъв начин е закачила автобуса, но и водачът на автобуса инстинктивно е реагирал и е навил волана надясно. Така че може би в хода на разследването ще се окаже, че е налице едно независимо съпричиняване”, коментира Кокинов.  „Аз лично случайно минавах покрай катастрофата същия ден няколко часа по-късно. Забелязах, че автобусът е паднал надясно с извити надясно гуми”, изтъкна той.  По думите му Цвета Таскова е предприела изпреварване, след което споменът ѝ е неясен. „Автоекспертите ще кажат дали е изгубила контрол. Делото е в много ранна фаза, тепърва ще се изготвят автотехнически експертизи. Единственото налично досега е един оглед на автомобила, който удостоверява, че той е технически изправен, за колкото кратко време са могли да го прегледат”, коментира Кокинов, който е и бивш градски прокурор на София.  Той допълни, че Таскова е шофьор с близо 10 г. стаж, за този период е наказвана веднъж административно – за употреба на алкохол. „Родителите ѝ споделиха, че е употребила чаша вино при семеен повод и е била заловена, за което си е изтърпяла наказанието, но това няма няма общо с настоящия казус”, подчерта адвокатът.  Адвокатът отбеляза, че състоянието на шофьорката все още не е много добро. „Като всяко едно нормално човешко същество, като всяка една млада жена и всеки един шофьор тя не е искала това да се случи, но то се е случило и не може това да не се отрази върху съзнанието на един нормален човек, че е станал участник в инцидент, в който са загинали шестима души и са ранени над 20”, посочи той.  По думите на Кокинов майката и бащата на младата жена са честни и почтени трудови хора, вече пенсионери. Самата Цвета работи в сферата на туризма – лятото в Гърция, а зимата – в планинските курорти. „Родителите ѝ изтеглиха спестяванията си и заплатиха паричната гаранция и тя беше освободена”, заяви защитникът.  Кокинов припомни, че Цвета Таскова вече е заявила, че няма никакво намерение да се укрива.  „Това е почтено трудово момиче от почтено семейство. По какъв начин ще се укрие? Тя е човек на заплата, не е категорията на хора, разполагащи с много пари и с желание за бягство от правосъдието. Тя винаги е заявявала, че ще понесе каквато и санкция да ѝ определят, ако я признаят за виновна, но да не забравяме, че все пак има презумпция за невиновност”, подчерта той.  В момента обвинението спрямо нея предвижда до 20 г. лишаване от свобода, допълни адвокатът.  За ареста на кмета на район „Младост” Десислава Иванчева Кокинов коментира, че е било ненужно да се извършват процесуално-следствени действия на улицата.  „По асфалта да броиш пари ми се струва малко пресилено и да държиш две жени 4 часа и половина на улицата – твърде показно”, посочи той. Според него е можело след задържането да бъдат закарани в закрито помещение, където да се извършват всички необходими действия.  „Ако беше куфар, например с 10 милиона, значи ли това, че трябва 24 часа да стоят на улицата и да броят банкнота по банкнота”, попита той.  „Дълбоко се съмнявам в обвиненията, че прокуратурата едва ли не е подхвърлила някакви пари. Никоя прокуратура не подхвърля и не провокира към подобен тип деяния, нито разполага с подобен финансов ресурс, за да си го позволи”, отбеляза Кокинов.  „Това шоу трябва да престане и страните трябва да се срещнат в съдебната зала”, смята бившият градски прокурор на София.  ", "date": "2018.04.25", "title": "Николай Кокинов: Давам 12 месеца на делото за катастрофата на „Тракия”, преди да стигне до съда"}
{"url": "http://epicenter.bg/article/Povdigat-novi-obvineniya-na-Ivancheva--Petrova-i-Dyulgerov/152724/3/0", "text": "  Нови обвинения се очаква да бъдат повдигнати на обвиняемите за корупция кмет на \"Младост\" Десислава Иванчева, нейният заместник Биляна Петрова и Петко Дюлгеров. Това стана ясно от думите на адвокат Ирен Савова, защитник на Петрова, която е призована в Националното следствие, за да представлява своята подзащитна, съобщи  .   Другите адвокати все още ги няма.   Преди седмица при акция в центъра на София прокуратурата и КПКОНПИ задържаха кметицата на \"Младост\", заместничката й и бившия районен кмет с подкуп в размер на 70 000 евро. Специализираният съд остави тримата за постоянно в ареста, като се очаква утре, четвъртък, взетата мярка да бъде обжалвана пред по-горната инстанция.   \"Да бъдем призовани днес за нови обвинения е процесуално нарушение, защото от момента на призоваването до сега няма изискуемия тридневен срок, както го изисква НПК\" , каза адвокат Савова.   Тя обясни, че не й е била дадена възможност да говори с нейната подзащитна Петрова, с която са били разделени от стъкло. Обвиненията обаче все още не са готови и адвокатите чакат да бъдат привикани.  ", "date": "2018.04.25", "title": "Повдигат нови обвинения на Иванчева, Петрова и Дюлгеров"}
{"url": "http://epicenter.bg/article/Zadignaha-blizo-100-000-leva-ot-bankomat-v-Pleven/152725/3/0", "text": "  Близо 100 хиляди лева са откраднати от банкомат в плевенския квартал \"Сторгозия\", съобщи говорителят на прокуратурата в града Рени Кирилова, предаде Dir.bg. Сигналът за извършения обир е подаден в понеделник около 15:20 часа във Второ районно управление в Плевен от служител на охранителна фирма, извършваща инкасо услуги. Банкоматът не е разбит, а е отворен с техническо средство. Местопроизшествието е посетено от разследващ екип на полицията в Плевен и Второ районно управление. Извършен е оглед на местопроизшествието. За случая е уведомен дежурен прокурор в Районна прокуратура, след което е образувано досъдебно производство. Разследването на случая продължава. Извършителите се издирват.  ", "date": "2018.04.25", "title": "Задигнаха близо 100 000 лева от банкомат в Плевен"}
{"url": "http://epicenter.bg/article/Spetssadat-varna-na-prokuraturata-deloto-sreshtu-Rumen-Ovcharov-za--quot-Mini-Bobov-dol-quot--/152732/3/0", "text": "Специализираният наказателен съд (СпНС) прекрати и върна на прокуратурата делото срещу бившия енергиен министър Румен Овчаров заради съществени разминавания, противоречия и неясноти в обвинителния акт, съобщи в. \"Труд\".  Според съда естествени за обвинението дати не са отразени на нито едно място в обвинителния акт, не са конкретизирани неговите задължения, както и липсва връзка между задълженията му като министър и вредните последици, поради това нито Румен Овчаров можел да се защити адекватно, нито министерството на финансите имало възможност да предяви претенции за щети.  Решението не е окончателно, а от прокуратурата обявиха, че ще протестират, тъй като според тях обвиненията са ясни.  Пред журналисти Овчаров и адвокатът му Васил Василев са заявили, че делото е \"поръчково, било е на ръба да бъде прекратено заради изтичане на абсолютна давност и целта била да се затвори устата на Овчаров\".  Румен Овчаров е обвинен за това, че в периода от 09.06.2006 г. до 18.07.2007 г. в гр.София, в качеството си на министър на икономиката и енергетиката на Република България, орган упражняващ правата на държавата в еднолично търговско дружество със 100 % държавно участие \"Мини Бобов дол\" ЕАД гр.Бобов дол, въпреки задълженията си, умишлено не е упражнил достатъчно контрол, в резултат на което са последвали значителни щети за \"Мини Бобов дол\" ЕАД в общ размер 8 940 231,47 лева, като престъплението е в особено големи размери и представлява особено тежък случай.  Второто обвинение спрямо Овчаров е затова,че в периода от 31.05.2006 г. до 26.02.2007 г. година в гр.София, в качеството си на министър на икономиката и енергетиката на Република България, орган упражняващ правата на държавата в еднолично търговско дружество със 100 % държавно участие \"Мини Бобов дол\" ЕАД гр.Бобов дол, при условията на продължавано престъпление, е превишил властта си и е нарушил служебните си задължения, с цел да набави за частно дружество облага, изразяваща се в осигуряване на възможност за добив на подземни богатства, изключителна държавна собственост, и от това са настъпили немаловажни вредни последици за \"Мини Бобов дол\" ЕАД и Българската държава, като случаят е особено тежък.  В качеството му на министър на икономиката и енергетиката Румен Овчаров бил запознат с влошените финансови показатели на дружеството, поради което извършил смяна на Съвета на директорите. Новоизбраният съвет на директорите предложил три оздравителни плана за дружеството, но и трите били отхвърлени без мотиви от страна на министъра.  През пролетта на 2006 г. към дейността на дружеството проявили инвеститорски интерес две частни компании.  Въпреки изискването за провеждане на търг при наличие на повече от един кандидат, Румен Овчаров дал разрешение на \"Мини Бобов дол\" ЕАД да отдаде възмездно под наем за срок от 5 години на \"Ораново\" ЕООД активи, собственост на \"Мини Бобов дол\" ЕАД, при условията на пряко договаряне.  Извършените две финансови проверки от работни групи към министерство на икономиката и енергетиката констатирали, че вследствие на сключения договор за наем не били постигнати заложените цели и не било постигнато финансово оздравяване на \"Мини Бобов дол\" ЕАД. Дружеството продължавало да работи на загуба и да трупа задължения, тъй като наемната цена дори не покривала амортизационните разходи.  Въпреки че бил запознат с тези констатации, Румен Овчаров умишлено не предприел действия за тяхното отстраняване.  През този период Овчаров нарушил служебните си задължения като допуснал да се извършва добив на подземни богатства, изключителна държавна собственост, без проведена процедура за предоставяне на концесия от дружеството наемател, и от това са настъпили немаловажни вредни последици за \"Мини Бобов дол\" ЕАД и Българската държава.  ", "date": "2018.04.25", "title": "Спецсъдът върна на прокуратурата делото срещу Румен Овчаров за \"Мини Бобов дол\" "}
{"url": "http://epicenter.bg/article/Tragediya--77-godishna-zhena-zagina-pri-pozhar-v-Petrich-/152733/3/0", "text": "77-годишна жена е загинала при пожар в Петрич. Това съобщиха от пресцентъра на ОДМВР-Благоевград.  На 25 април, около 02:11 часа е получен сигнал за пожар в барака в Петрич. Погасен от екип на РСПБЗН-Петрич.  При пожара е загинала 77-годишна жена от Петрич.  ", "date": "2018.04.25", "title": "Трагедия! 77-годишна жена загина при пожар в Петрич "}
{"url": "http://epicenter.bg/article/Politsiyata-predotvrati-masov-boy-mezhdu-tsiganski-familii-v-Rozino-/152736/3/0", "text": "Вчера, около 18.30 часа, на тел. 112 постъпил сигнал за възникнал скандал в село Розино. Това съобщиха от пресентъра на МВР.  Насочените незабавно натам служители на Районно управление на МВР-Карлово са установили, че разпрата е между представители на две местни цигански фамилии, които взаимно се замеряли с камъни и стъклени бутилки.  Благодарение на бързата и адекватна намеса на полицейските органи е предотвратено прерастването на скандала в масово сбиване и по-сериозни нарушения на обществения ред.  Петима от участниците са били задържани за срок до 24 часа в ареста на районното управление. По първоначални данни, двама от тях са с леки телесни повреди. Иззето е и газово оръжие, с което били произведени няколко изстрела във въздуха.  Под наблюдението на Районна прокуратура-Карлово продължават действията за изясняване на случая. Образувани са две досъдебни производства – за хулиганска проява и причинена телесна повреда по хулигански подбуди.  ", "date": "2018.04.25", "title": "Полицията предотврати масов бой между цигански фамилии в Розино "}
{"url": "http://epicenter.bg/article/Ivan-Geshev--S-GDBOP-rabotim-kato-dobre-smazana-mashina-/152750/3/0", "text": "Арестуваните вчера 10 инспектори от ДАИ – Благоевград са задържани за 72 часа, обяви на специален брифинг прокуратурата. Пред медиите застанаха шефът на Специализираната прокуратура Иван Гешев и зам.-административният ръководител на Специализираната прокуратура Даниела Начева. \"С ГДБОП работим като добре смазана машина. Това е поредният ни случай, касаещ разследване за корупция и корупционни действия. Не мога да разбера, на какво стъпват твърденията, че нищо не се прави по линия на корупцията\", обобщи прокуратур Иван Гешев.    Заместничката му Даниела Начева пък разкри, че средно дневно групата е въртяла подкупи от порядъка на 1200 евро, отделните подкупи се поставяли в плик – средно по 300 евро. Арестуваните инспектори разработили цяла схема, така че хем да демонстрират дейност, проверявайки транспортните фирми, хем да заработват за себе си. Вместо да налагат на неизрядни транспортни фирми глоби, санкционирани по закон с хиляди левове, те си затваряли очите, търсейки начин да определят минималната глоба.   Прокурор Даниела Начева обясни как е действала престъпната схема: „Те са осъществявали функции по контрол на дейността на транспортни дружества. Инспекторите са работили в екипи от по двама души. Те са действали в тази конфигурация в срок от един месец. В рамките на този месец след неговото изтичане те са били прегрупирани на ротационен принцип. Съответно транспортните фирми са получавали известия от съответния инспектор, че ще им бъде извършена проверка. В тези известия са били посочвани нужните документи, които те следва да представят за осъществяване на тази проверка. Документите са били представяни на място в работните помещения на тези инспектори. Съответно начинът, по който е извършвана проверката и установяването на сериозни нарушения, които по закон е следвало да се санкционират с глоби от порядъка на хиляди левове, са били замествани с дребни нарушения.“ Според Начева инспекторите са търсили възможност да издадат акт за установяване на нарушение, което се санкционира с минималната глоба от 200 лв.   „Обикновено това били изтекли срокове на годишни технически прегледи на транспортни средства, които следвало да осъществяват транспортна дейност. Имало е и случаи, при които за да се стигне до такъв минимален размер на глобата и да се установи нарушение, което да се не санкционира тежко, самите инспектори са извършвали подправка на товарителници на конкретни транспортни средства, така че да се окаже, че към датата на извършване на съответния транспорт, конкретното транспортно средство е били с изтекъл годишен технически преглед“, продължи тя. Според нея по този начин от една страна са отчитали активна дейност по контрол на тези транспортни фирми, а от друга – сериозните нарушения, които тези фирми са допускали, са били прикривани. „Съответната компенсация за това са били съответните подкупи, получавани от инспекторите. Тези подкупи са били поставени в пликове, размерът е бил около 300 евро на транспортна фирма и са били поднасяни в работните помещения на тези инспектори под документите, които е следвало да представят. Екипите са били формирани на случаен принцип във всеки определен ден под график. В края на работния ден сумите, събирани като подкуп са били разпределяни между инспекторите, участвали в конкретния ден в дадена проверка на дадена транспортна фирма“, каза още прокурорът.  „Всички тези 10 души са ползвали две помещения. Имало е случаи, когато са се консултирали помежду си как да установят и формулират дребно нарушение, за да може да се наложи минимална санкция и по този повод да се поиска подкуп за това, че фирмите няма да бъдат санкционирани“, обясни още Даниела Начева.    „Интересното е, че повечето транспортни фирми са с управители и представители, които не са български граждани. Те са били упълномощили счетоводни кантори, които да ги обслужват счетоводно. В повечето случаи един счетоводител е обслужвал няколко дружества“, каза още тя.   Прокуратур Иван Гешев заяви, че колегите му не искат благодарност, а подкрепа от гражданите с ясното съзнание, че те трябва да им дадат нещо, което държавата отдавна им дължи.   „Имаме и законодателна възможност вече. Съзнаваме, че този, който ни е работодател, се нарича българското общество. Те ни плащат заплатите и са в правото си да изискват и очакват от нас резултати. Ние сме длъжни да им ги дадем. Не се притесняваме да даваме обяснения, защото нямаме притеснения. Продължаваме да считаме, че корупцията е някаква по-нискоразрядна престъпна дейност. Последните две години имаме добро взаимодействие с ГДБОП. С ГДБОП работим като добре смазана машина. Сигурен съм, че ще подобрим още повече работата си“, каза още Иван Гешев.  ", "date": "2018.04.25", "title": "Иван Гешев: С ГДБОП работим като добре смазана машина!"}
{"url": "http://epicenter.bg/article/Okonchatelno--Nikolay-Nechev-e-nevinen-za-uniformite-na-voennite/152765/3/0", "text": "Магистратите от ВКС потвърдиха решението на Военно-апелативния съд, с което се оправдава бившия министър на отбраната Николай Ненчев и бившия директор в МО Венислав Цанов, съобщиха от Върховния касационен съд (ВКС). Решението не подлежи на обжалване.   Делото е образувано по касационен протест срещу въззивното решение на Военно-апелативния съд. С него е изцяло потвърдена присъдата на Софийския военен съд. С нея подсъдимите Венислав Цанов и Николай Ненчев са признати за невинни за извършено престъпление по служба. То се изразява в неизпълнение на служебни задължения, произтичащи от Закона за обществените поръчки (ЗОП). От това неизпълнение на служебни задължения са настъпили значителни вредни последици за военното министерство, но по това обвинение те са оправдани.   В съдебно заседание представителят на Върховната касационна прокуратура не поддържа подадения касационен протест, докато съдиите на ВКС приемат, че протестът е неоснователен.   Върховните съдии не приемат за съществено нарушение на процесуалните правила провеждането на две тайни съвещания от въззивния съд. Магистратите подчертават, че съдът е постановил въззивно решение, а не нова присъда. В мотивите им пише: \"Времето, продължителността за провеждане на тайно съвещание, не е ограничено с определен срок, поради което произнасянето на друга дата, различна от проведеното по делото последно заседание, в случая не би могло да се счете за нарушение на закона\". Различна е хипотезата при постановяване на присъда.   Относно нарушението на Закона за обществените поръчки - възложителят трябва да обяви класирането и участника, определен за изпълнител на поръчката, от ВКС не са установили да има подобно решение от подсъдимия Цанов. Това решение е трябвало да бъде произнесено между 19 декември 2014 г. (когато комисията е прeдала протокола) до 05 януари 2015 г., когато според обвинението подсъдимият Цанов е трябвало да издаде мотивирано решение.   С това си бездействие той обаче не е нарушил разпоредбата, поради което и не е налице неизпълнение на служебни задължения, пишат от ВКС. Мотивът на съда е, че разпореждането се издава 5 работни дни \"след приключване на работата на комисията\". Според ЗОП комисията приключва своята работа с приемане на протокола от възложителя.   В ЗОП и в Правилника за приложение към него, действали към декември 2014 г., законодателят не е предвидил точно определен срок, в който възложителят да има задължението да се произнесе по представения му доклад от комисията, като го приеме или откаже да го приеме. Такъв срок не е регламентиран и във Вътрешните правила на МО.   На 26 януари 2015 г. подсъдимият Цанов е приел протокола на комисията и ден по-късно е издал мотивирано решение за обявяване на класирането на изпълнителя. Подсъдимият Цанов не нарушил и чл. 74, ал. 1 от ЗОП (отм.). По този член възложителят сключва договор за обществена поръчка с участника, класиран от комисията на първо място и определен за изпълнител. \"След като подсъдимият се е запознал с постъпилото на 23 януари 2015 г. писмо от класираното от комисията на първо място еднолично дружество \"Лортън\" с причините, поради които участникът се е отказал от процедурата за възлагане на обществена поръчка, и с окончателния протокол от 24 януари 2015 г. на комисията за класиране на участниците, той правилно и в съответствие с разпоредбата на чл. 74, ал. 1 от ЗОП (отм.) е определил за изпълнител и сключил договор със следващия класиран участник в процедурата - \"Интендантско обслужване\" ЕАД (ИО)\", пише в съдебното решение.   Съдебният състав на ВКС пише в мотивите си, че конкретния казус не са настъпили значителни вредни последици. Държавното обвинение е приело, че са причинени на МО вреди в размер на 259 773,78 лв., платени на \"Интендантско обслужване\" ЕАД. Това е разликата в ценовите предложения на \"Лортън\" и ИО.   Според върховните съдии факт е , че \"Лортън\" ЕООД са предложили оферта с най-ниска цена, но е и безспорно установено, че са се отказали от участие в процедурата. Разликата в цените не може да бъде приета като нанесена вреда на МО от възложителя, тъй като определянето на \"Интендантски обслужване\" ЕАД за изпълнител по обществената поръчка е станало при спазване на нормите на ЗОП (отменени).   От ВКС определят като неоснователни твърденията на прокуратурата за извършено престъпление и от подсъдимия Ненчев като министър на отбраната, който съзнателно да е допуснал негов подчинен да наруши служебните си задължения. С Решение № 52/23.04.2018 г. по наказателно дело № 56/2018 г. тричленен състав на ВКС оставя в сила въззивното решение от 11 декември 2017 г. по в.н.о.х.д. № П-51/2017 г. на Военно-апелативния съд, поясняват от съда.   Припомняме, на 25 ноември 2016 г. бившият военен министър Николай Ненчев се сдоби с второ обвинение - за униформите в армията. Първото беше за изтребителите МиГ-29. Обвинението гласеше, че в качеството му на длъжностно лице - министър на отбраната през периода от 19 декември 2014 г. до 26 януари 2015 г. в София в съучастие като подбудител, умишлено склонил извършителя - Венислав Цанов, директор на Дирекция \"Инвестиции в отбраната\" - МО, да извърши престъпление по служба. Цанов като възложител на процедура за обществена поръчка за доставка на униформи за военнослужещи, не изпълнил задълженията си, от което са настъпили значителни вредни последици за Министерство на отбраната в размер на 259 773 лева. С Решение № 100/20.10.2014 г. е открита процедура за обществена поръчка с предмет: \"Сключване на рамково споразумение по обособени позиции за доставка за военно полево облекло. На 11 август 2014 г. със заповед на служебния министърът на отбраната Велизар Шаламанов в кабинета \"Близнашки\", е определил Цанов за възложител на обществената поръчка.", "date": "2018.04.25", "title": "Окончателно: Николай Нечев е невинен за униформите на военните"}
{"url": "http://epicenter.bg/article/Prokuraturata-dopalni-obvineniyata-na-Desislava-Ivancheva--zamestnichkata-y-i-Petko-Dyulgerov/152771/3/0", "text": "  Прокуратурата допълни обвиненията кмета на район Младост Десислава Иванчева, нейната заместничка и сочения за посредник на подкупа Петко Дюлгеров. Това каза адвокатът на определения за посредник Петко Дюлгеров Мариана Тодорова, съобщи  bTV .   Адвокат Димитър Марковски замести днес Марин Марковски при предявяването на новите обвинения на Десислава Иванчева. Тя е отказала да ги подпише и са били извикани свидетели. Според него утре съдът няма да знае по кое обвинение да гледа мярката на Иванчева.   Няма нови доказателства, има уточнени дати и сумите, които са били променяни на тези дати от 250 хиляди на 500 хиляди.   Вече са посочени 3-4 дати, на които Иванчева се е срещала с Дюлгеров, а тя е поискала и получила дар, каза адвокат Мариана Тодорова.   Според нея утре на мярката за неотклонение ще има нови доказателства по случая. Засега Дюлгеров няма да се отказва от показанията си, че е взел и броил парите, след което ги е върнал в плика и оставил в колата на общината.   Тодорова влезе последна, но излезе първа.   В новите обвинения са определени и местата на срещите, каза адвокат Димитър Марковски. Иванчева е отказала да подпише документите.   \"Аз и колегата като нейни защитници сме изискали видеокамери от всички тези места, за да могат да се проверят твърденията на господин Ваклин и нашите твърдения, че ние въобще не сме били там. Става въпрос за заведения на територията на град София\", обясни той.   Адвокатът на Биляна Петрова Ирен Савова посочи, че нищо не са им казали и не са могли да разговарят лично с подзащитните си, а само през стъкло.   По-късно ръководителят на спецпрокуратурата Иван Гешев заяви, че прокуратурата прецизира обвиненията, а част от защитниците по случая отказвали да подпишат документи. Обвинението доуточнявало дати, свързани с разследването.  ", "date": "2018.04.25", "title": "Прокуратурата допълни обвиненията на Десислава Иванчева, заместничката й и Петко Дюлгеров"}
{"url": "http://epicenter.bg/article/Sredno-1200-evro-na-den-izkarvali-zadarzhanite-sluzhiteli-na-DAI---Blagoevgrad-/152778/3/0", "text": "Средно 1200 евро на ден общо са изкарвали чрез престъпната си схема задържаните вчера служители на ДАИ – Благоевград, разкриха от Специализираната прокуратура, предава бТВ.  Схемата била проста – транспортни фирми са изнудвани да плащат между 300 и 600 евро рекет, за да не им се наложат санкции за големи нарушения. Вместо това инспекторите отчитали дейност, като вписвали дребни нарушения, някои дори подправяли.  Екипите от по двама души се формирали на случаен принцип, а парите се разделяли в края на работния ден. Изнудваните транспортни фирми получавали известия, че ще бъдат проверени. В документацията трябвало да сложат парите за подкупа и да я върнат.  Голяма част от фирмите са собственост на чужденци, а делата им се управлявали от благоевградски счетоводители. Именно те движели предаването на подкупите. Задържани са 10 души. Те са с наложени мерки за неотклонение за 72 часа.  Сред задържаните е и мъжът на прокурорка от Специализираното звено. Няма данни за покровителстване.  „Факт е, че ние нямаме данни тя да е знаела какво прави той. Факт е, че не е изтекла информация и нещата са се случили, означава, че в тази прокуратура работят хора, които са правилните хора за това място”, разясни Иван Гешев, ръководител на Специализираната прокуратура.  Началникът на ГДБОП Ивайло Спиридонов отбеляза, че са използвани СРС-та за разкриването на извършителите. Схемата е засечена през месец ноември, но не е ясно колко дълго е действала. Засегнати са повече от 30 фирми на територията на Благоевград.  ", "date": "2018.04.25", "title": "Средно 1200 евро на ден изкарвали задържаните служители на ДАИ – Благоевград "}
{"url": "http://epicenter.bg/article/Tsvetanov-vav-feysbuk--Falshivite-novini-ni-zalivat--Opozitsiyata-generira-golyama-chast-ot-tyah-/152763/2/0", "text": ", написа във фейсбук председателят на ПГ на ГЕРБ Цветан Цветанов.   И продължи:", "date": "2018.04.25", "title": "Цветанов във фейсбук: Фалшивите новини ни заливат! Опозицията генерира голяма част от тях!"}
{"url": "http://epicenter.bg/article/Radev--Lazhata-chesto-e-platezhosposobna-i-dazhe-zvuchi-ubeditelno--no-smetkata-nakraya-plashtame-vsichki/152772/2/0", "text": "„Без градивната сила на информацията не можем да говорим за прогрес. Но не трябва никога да забравяме, че информацията може да има и огромен разрушителен ефект и накъде ще насочим тази информация и как ще я използваме, зависи от нас“. Това заяви президентът Румен Радев, който бе гост на конференцията „20 години / Dir.bg: THE NEXT BULGARIAN WEB“, съобщиха от прессекретарата на държавния глава.  Президентът се обърна към гостите на форума и ги призова да не забравят огромната обществена отговорност на медиите. „Нека не забравяме, че лъжата често е платежоспособна и даже звучи убедително. Но сметката накрая плащаме всички ние“, посочи Румен Радев.  „Днес информацията е най-изобилната, но и често най-дефицитната стока. Тя ни залива отвсякъде и в същото време често изпитваме дефицит на навременна, достоверна и полезна информация. Аз лично считам, че тези противоречия ще се задълбочават в бъдеще“, коментира държавният глава.  По думите на президента качествените онлайн медии не са само бизнес, а кауза и призова за недопускане на превръщането на медиите в пропаганден рупор. „Журналистиката абдикира от мисията си да бъде \"постоянно работещ парламент\" - по определението на Йосиф Хербст, и се превръща в пиар инструмент на властта“, заяви още Румен Радев.  „Преди 20 години онлайн медиите бяха просто занимание за визионери, но едва ли и те са прогледнали далече в бъдещето и са очаквали това, което се случва днес. Кой би допуснал, че след години истината ще се дави в море от фалшива информация, че бързината ще вземе превес над достоверността, че думите ще загубят битката с образа, че шарлатани ще наемат армия от полуграмотни тролове с цел да дискредитират идеи и хора“, подчерта още в изказването си на форума президентът Румен Радев.  ", "date": "2018.04.25", "title": "Радев: Лъжата често е платежоспособна и даже звучи убедително, но сметката накрая плащаме всички"}
{"url": "http://epicenter.bg/article/OON--Evropeyskata-mladezhka-konferentsiya-postigna-znachitelni-postizheniya/152773/2/0", "text": "„Поздравявам Вас и целия екип на Министерството на младежта и спорта за привличането на младите хора като приоритет в рамките на Българското председателство на Съвета на Европейския съюз. Това пише в официално писмо до министъра на младежта и спорта Красен Кралев регионалният директор за Източна Европа и Централна Азия към Фонда за население и развитие на ООН Алана Армитаж.   “Конференцията постигна значителни постижения и съм убедена, че изработените Европейски младежки цели, формулирани и договорени по време на събитието, ще доведат до осезаеми резултати за младите хора в Европейския съюз и извън него”, се казва в писмото.   В официалната кореспонденция до министър Кралев Алана Армитаж поздравява Министерството на младежта и спорта за осигуряването на присъствието на представители на страните от Западните Балкани и страните от Източното партньорство в конференцията. По думите й, тези участници са имали възможност да придобият опит и това ще бъдe от ключово значение за напредъка в изпълнението на младежките цели през следващото десетилетие. “Благодаря Ви, че осигурихте включването на младите хора с увреждания в конференцията”, казва Армитаж.   “Очакваме с нетърпение да продължим сътрудничеството си и да разширим партньорството си, за да подкрепим България в секторите на здравеопазването и развитието и правата на младите хора”, посочва още регионалният директор на Фонда за население и развитие на ООН.", "date": "2018.04.25", "title": "ООН: Eвропейската младежка конференция в София постигна значителни постижения"}
{"url": "http://epicenter.bg/article/-Nyu-Imidzh-Balgariya--EAD-kupuva-50--ot-vestnitsite--Telegraf-quot---Monitor-quot---Politika-quot--i--Meridian-mach-quot--/152775/2/0", "text": "На 25 април между „Интръст“ ЕАД, като продавач и „Ню Имидж България“ ЕАД, като купувач, се подписа предварителен договор за придобиване на 50% от капитала на „Телеграф Медиа“ ЕООД, което дружество е издател на печатните медии „Телеграф“, „Монитор“, „Политика“ и „Меридиан мач“, и е акционер в регионалната медия „Издателска къща Борба“ АД. Това съобщиха управителите на „Интръст“ ЕАД и „Ню Имидж България“ ЕАД.  „Приключването на сделката ще се извърши след произнасяне на Комисията за защита на конкуренцията. Печатните издания, предмет на сделката, са сред водещите в страната, като всекидневникът „Телеграф“ е изданието с най-висок тираж и продаваемост на българския вестникарски пазар. „Ню Имидж България“ ЕАД създава специално за целта на сделката ново дъщерно дружество, което да придобие дяловото участие.  „Ню Имидж България“ ЕАД е част от американската компания „Nu Image Inc.“, чиято дейност е производство на филми, собственик e на филмовото студио „Ню Бояна Филм“ и е добре позната в България. Посредством сделката страните желаят да развият дейността на печатните медии, като ще работят съвместно за създаване на високи журналистическите стандарти и утвърждаването на медийния плурализъм“, се посочва още в съобщението.  ", "date": "2018.04.25", "title": "„Ню Имидж България“ ЕАД купува 50% от вестниците „Телеграф\", „Монитор\", „Политика\" и „Меридиан мач\" "}
{"url": "http://epicenter.bg/article/Zaharieva--Tryabva-da-priznaem-dopusnatite-greshki-za-Siriya-i-da-zapochnem-da-pravim-kompromisi/152779/2/0", "text": "Трябва най-после да признаем допуснатите грешки за Сирия и да започнем да правим компромиси. Това заяви вицепремиерът Екатерина Захариева, която участва в организираната в Брюксел от ЕС и ООН втора хуманитарна конференция за близкоизточната страна, предаде БТА.  Тя отбеляза, че е изразила в изказването си пожелание догодина конференцията да бъде за възстановяването на Сирия - т.е. най-после да се прекратят военните действия, да започне политическият процес, да се помисли за осигуряването на безопасното връщане на бежанците по родните им места, за да участват във възстановяването на собствената им страна. Захариева уточни в отговор на въпрос на български журналисти, че на днешната среща Русия е била представена на ниско равнище (посланик) и изрази надеждата в това да няма знак.  Дадохме сигнал, че всички трябва да изпълняваме решенията, които сме взели. Всички заинтересовани страни в Сирия трябва да осъзнаят, че без да направят компромиси, няма как това да се случи, посочи министърът.  Захариева определи конференцията като възможност на сирийците да се покаже, че не са забравени и изоставени седем и половина години след началото на сблъсъците в тяхната страна. Много важна част от конференцията е да дадем силен политически сигнал, че възстановяването може да започне само след истински политически процес. Всички признахме, че от 2015 г. и резолюцията на ООН за политически преход, истинският политически процес с компромиси и от двете страни още не е започнал, добави тя.  Вицепремиерът отбеляза, че днес над 13 милиона сирийци се нуждаят от хуманитарна помощ, над шест милиона са вътрешно разселени, 3,5 милиона са в Турция, един милион - в Ливан, а около 700 хиляди - в Йордания. Цялата международна общност трябва да се съсредоточи към предоставянето на хуманитарна помощ - не само за Сирия, но и за съседните страни, допълни Захариева. По нейните думи предоставянето на хуманитарна помощ е важно и за България, също както решението за отпускането от ЕС на нови 3,5 милиарда евро в помощ на сирийските бежанци в Турция.  ", "date": "2018.04.25", "title": "Захариева: Трябва да признаем допуснатите грешки за Сирия и да започнем да правим компромиси"}
{"url": "http://epicenter.bg/article/Krum-Zarkov--BSP-nastoyava-KEVR-da-proveri-sdelkata-za-ChEZ-/152781/2/0", "text": "Голям спор се разрази в последните минути на парламентарния ден. Изненадващо ГЕРБ оттегли подкрепата си за предложение, което даваше законови основания на КЕВР да провери сделката с ЧЕЗ. От БСП реагираха остро. Това съобщиха от пресцентъра на партията.  „Какво се е случило за една седмица, че ГЕРБ отново да извъртят позицията си на 180%?“, попита зам.-председателят на ПГ на „БСП за България“ Крум Зарков. Той припомни, че преди седмица всички парламентарни групи, с изключение на ДПС, са одобрили законопроект, в който изрично става дума за проверка на тази сделка. „Патриотите продължават да подкрепят своето предложение. Затова хората трябва да знаят, че дали КЕВР ще се намеси в тази сделка или не – сега зависи само и единствено от партия ГЕРБ“, подчерта Зарков.  От ДПС възразиха на тази възможност с аргумента, че други такива сделки, като продажбата на ЕОН на „ЕНЕРГО-ПРО“, не са предизвиквали подобни реакции. „Това е, защото „ЕНЕРГО-ПРО“ не е създадена вчера, защото след онази продажба, министър на енергетиката не е подавал оставка и никой не я е определял като „фалшива новина“, коментира Зарков.  „Ние утре ще сме тук - в зала, и ще подкрепим предложението на Обединени патриоти. А какво ще направят те, ако то бъде отхвърлено от коалиционния им партньор?“, попита Филип Попов.  „Сега действащият закон за енергетиката не е въвел разрешителен режим за придобиване на дялово участие. Това обезсмисля принципно ролята на КЕВР, който се превръща в един виртуален регулатор и който не може да контролира акционерите в ЕРП-тата“, обясни народният представител Атанас Костадинов. По неговите думи КЕВР няма надзорна или санкциониращата власт, която имат например БНБ и Комисията за финансов надзор. Той цитира проф. Валери Димитров, член на Консултативния съвет по законодателство към НС, според който това е нормативен провал.  „Недъзите са в енергийното законодателство, които дават възможност предприятия със стратегическа цел и частна собственост да се препродават от купувач на купувач, без гаранции за защита на публичния интерес и без възможност за намеса на регулатора. Точно народните представители имат роля тук“, каза още Костадинов.  „Уважаваме либералната позиция на ДПС, но да бъдат последователни. Именно те, заедно с НДСВ, през 2003 г., когато са раздържавявали тези дружества, са записали 5 условия, които в последствие са изчезнали“, подчерта той и ги посочи: купувачът да е продал минимум 7000 гигават часа електроенергия на година, да има не по-малко от 700 млн. евро собствен капитал, доказан през счетоводни и финансови отчети, да има BBB-плюс международен кредитен рейтинг, подкрепен от някоя от трите големи рейтингови агенции, да оперира на територията на поне една държава в рамките на ЕС и последна точка – забрана, която е била валидна и 2011 г. – да се продава пряко или да има свързани лица с офшорни дружества.  „Защо с всяка следваща продажба бутат стратегически сектори към пропастта?“, попита Костадинов. Той призова ГЕРБ да изкарат цялата истина на светло и да гласуват така, както са гласували на първо четене – в подкрепа на текста.  „Не може една дама от Пазарджик да бъде говорител по енергийните въпроси на българския министър-председател. Никой в държавата да не знае какъв е произходът на средствата и кой стои отзад“, коментира народният представител.  ", "date": "2018.04.25", "title": "Крум Зарков: БСП настоява КЕВР да провери сделката за ЧЕЗ "}
{"url": "http://epicenter.bg/article/Karayancheva--Radev-da-si-meri-dumite-i-da-ne-se-pravi-na-mediyna-zvezda-/152782/2/0", "text": "Скандалът между управляващата партия ГЕРБ и президента Румен Радев се разраства, след като в атаките към държавния глава след шефа на ПГ на ГЕРБ Цветан Цветанов се включи и парламентарният председател Цвета Караянчева.     В началото на предаването тя защити зам.-председателя на НС Емил Христов, чиято оставка поискаха от БСП. Миналата седмица той не допусна протестиращи хора с увреждания да влязат в парламента, където бяха поканени от социалистите.   \"Скандалът с Емил Христов е измислен\", бе категоричната оценка на Караянчева, която бе в чужбина, когато той се разгоря. Христов я заместваше. Председателят на парламента изложи своя прочит на събитията: \" \"   Караянчева отговори и на въпроси, свързани с посещението на депутати от \"Атака\" в Крим. Между тях и друг зам.-председател на парламента Явор Нотев. \" \", разкри тя.   \" \", обяви председателят на НС.    Накрая председателят на парламента обобщи. \" \", завърши Караянчева.", "date": "2018.04.25", "title": "Караянчева: Радев да си мери думите! И да спре да се прави на медийна звезда!"}
{"url": "http://epicenter.bg/article/-Mozhe-i-da-ne-iska--no-bivshiyat-zhurnalist-Vladimir-Klisurov-shte-bade-i-d-kmet-na--Mladost-/152783/2/0", "text": "С извънреден доклад, подписан от целия председателски съвет утре общинският съвет ще избере за временно изпълняващ длъжността г-н Клисуров, т.е. заместник-кметът, посочен в заявлението на г-жа Десислава Иванчева. Това заяви пред журналисти председателят на Столичния общински съвет Елен Герджиков, предаде БТВ.   По-рано днес обаче Клисуров обяви, че подава отвод в полза на своя колега в управлението на общината арх. Румен Русев. Десислава Иванчева обвиняваше именно архитекта, че е свързан със задържането й.   В отворено писмо Клисуров и Русев посочват, че не е ясно дали заявлението за отпуск на кмета е допустимо и има вероятност всички решения на определения от Иванчева заместник да се окажат незаконосъобразни.   „Въпреки очакваните удари, предлагаме да продължим да работим в екип. С това поемаме отговорността пред избирателите, посочили г-жа Иванчева за кмет, а тя от своя страна нас - за нейни заместници”, пишат двамата и посочват, че Русев е „архитект и инженер с огромен стаж” и това е важно с оглед проблемите в общината „огромна чат, от които касаят задълбочен и компетентен анализ на процедури, свързани със строителство”.   Елен Герджиков обаче коментира, че вероятно Клисуров не би могъл да се отведе от избора: „Разбира се, никой не би могъл да го накара насила да направи нещо, което не иска. Нашият призив беше към него, на всички, които участваха в председателския съвет, да подходи отговорно към ситуацията”.   Председателят на СОС подчерта, че никой не иска да противоречи на волята на мажоритарно избраната Десислава Иванчева и двамата зам.-кметове могат след това да си разпределят функциите в общината с вътрешна заповед.   Владимир Клисуров е работил като репортер в столични вестници.", "date": "2018.04.25", "title": " Може и да не иска, но бившият журналист Владимир Клисуров ще бъде и.д.кмет на „Младост“"}
{"url": "http://epicenter.bg/article/DAR--Agenti-na-globalnite-sili-i-na-balkanskite-strani-shetat-v-Balgariya/152785/2/0", "text": "\"България традиционно се явява фокус на траен интерес от страна специалните служби на балкански страни, както е и обект на внимание на глобалните сили и на някои близкоизточни държави. Основната цел на разузнавателните служби, опериращи срещу страната ни, е придобиване на данни за политиката и икономиката на Р България, дейността на структурите на българското национално малцинство в съседните и близки държави и противодействие на влиянието на Р България в други балкански страни. Специален интерес за тези служби представлява възможността за придобиване на информация, отнасяща се към ЕС и НАТО.\" Това е записано в доклада за дейността на Държавна агенция „Разузнаване“ (ДАР) през 2017 г., който е публикуван на сайта на службата.  За това дали има терористична заплаха, в документа на ДАР пише: \"Независимо от понесените поражения в Ирак и Сирия през 2017 г., терористичната организация „Ислямска държава“ (ИД) продължи да присъства в конфликтната зона (Сирия и Ирак) и все още разполага с оперативен капацитет за нанасяне както на военни удари, така и за извършване на терористични атаки. След загубата на значителни територии групировката започна прилагането на нова стратегия и тактика, включваща прехвърляне на част от бойците си в други региони и преминаване към дейност в условия на нелегалност в Сирия и Ирак. Засилва се и пропагандната кампания в интернет и социалните мрежи, насочена към симпатизантите на групировката в чужбина с цел тяхната радикализация и стимулирането им за организиране на терористични атаки в страните, в които живеят. Във връзка с това терористичната заплаха за Европа остава висока, като носи по- рисков характер за западните държави - преки участнички с военни сили в международната коалиция за борба с ИД. На фона на военните поражения на ИД съперничещата групировка „Ал Каида“ се опитва да привлече част от бойците и привържениците на ИД на своя страна. В Сирия, Йемен, Сомалия, страните от Сахел и др. организацията демонстрира постоянна активност, влияние и военни възможности. Реална заплаха представляват завръщащите се в европейските страни джихадисти, както и самостоятелно радикализирали се лица, които в терора намират средство за отрицание и борба с европейския начин на живот и ценностна система\". ДАР прави и оценка на външната среда за сигурност: \"През 2017 г. външната среда на сигурност запази сложния си и динамичен характер, предизвикан от измененията в балансите на силите в геополитически, икономически и военен аспект. През годината доминираха националните интереси и борбата за надмощие на глобалните и регионалните сили. Променливите баланси и конфигурации в международните отношения обуславяха основните рискове и заплахи за националната сигурност и интересите на Р България. Продължиха и опитите за хибридно въздействие върху Р България, включващо целия арсенал от подходи и действия за оказване на влияние в политически, икономически, дипломатически, културен и пропаганден аспект. Продължаващите кризисни процеси в региона на Близкия изток и Северна Африка, района на Сахел, Централна и Югоизточна Азия и Балканите бяха основен генератор на нестабилност, политически, икономически и асиметрични рискове и заплахи за Р България. Развитието на технологиите за производство на оръжия за масово унищожение и средства за тяхната доставка от Северна Корея, както и агресивната външнополитическа риторика на Пхенян продължиха да бъдат сериозно предизвикателство към международната общност\". Разузнаването анализира и регионални предизвикателства: Близък изток и Северна Африка (БИСА) -  и през 2017 г. се запази обширна зона на несигурност в региона на БИСА, формирана от политическата нестабилност в страните от региона (особено Сирия, Ирак, Либия), задълбочаващото се етническото и религиозно противопоставяне, сепаратистките настроения сред малцинствата, както и сриналата се икономическа и хуманитарна обстановка. Тези процеси генерират бежански стремежи и миграционни потоци към Европа, както и терористична опасност за европейските страни. Близкоизточният мирен процес продължава да е в застой, без ясна перспектива за намиране на решение в средносрочен план. Обстановката в Персийския залив от своя страна генерира риск от политическа дестабилизация, която може при определени обстоятелства да доведе до криза в доставките за световните пазари на енергоносители. Западни Балкани -  през 2017 г. сътрудничеството между страните от Западните Балкани на регионално и двустранно ниво бележи активизиране, ключово значение за което имаше стремежът им за интегриране в Европейския съюз и НАТО. В подготовката си за председателството на Съвета на ЕС страната ни лансира като основни политически приоритети развитието на Западните Балкани и ускоряване на европейската им перспектива, което допринесе за редица положителни развития в региона. Едновременно с това обаче обстановката в региона продължи да се влияе от фактори на нестабилност: прояви на национализъм и сепаратизъм, етническо и религиозно недоверие и противопоставяне, слаби държавни институции, липса на върховенство на закона, тежко социално-икономическо състояние, крехка ситуация по линия на сигурността. В средносрочен план опасността от широкомащабни кризи с етнически или религиозен характер в региона е ниска, но евентуалното им възникване може да има сериозни негативни последствия за стабилността и сигурността както в регионален план, така и за Р България. Украйна -  през 2017 г. ситуацията в източните райони на Украйна остана тежка и без възможности за стартиране на реален политически процес за решаване на кризата. Липсата на развитие в положителна посока по линия на сигурността в Донбас задълбочава социално-икономическите проблеми в страната. Продължаващото противопоставяне между различните вътрешни и външни интереси създава предпоставки за превръщането на украинската криза в нов замразен конфликт на европейска територия. Във връзка с това и предвид рисковете, които създава тази ситуация както по линия на сигурността, така и в икономически план, тя налага постоянен ангажимент и политически действия и решения от международния фактор, включително и от Р България в качеството й на страна - членка на ЕС и НАТО.", "date": "2018.04.25", "title": "ДАР: Агенти на глобалните сили и на балканските страни шетат в България"}
{"url": "http://epicenter.bg/article/Hvanaha-zam-vanshniya-ministar-Georg-Georgiev-v-lazha/152786/2/0", "text": "Външният зам.-министър и лидер на младежката организация на ГЕРБ Георг Георгиев произведе нов скандал в опита си да оправдае провалената младежка конференция. Той обвини председателя на Европейския младежки форум Луис Алварадо, че се е прицелил в нов мандат начело на организацията и затова бил толкова критичен.   Алварадо обаче обори обвиненията и уточни, че няма право на нов мандат.   Гербаджията продължи да брани кабинета, като обвини основните критици в политически заигравки. \"Европредседателството е успех на правителството и в БСП не могат да го понесат. Младежките политики бяха въвлечени в капана на спекулациите и интригите на БСП\", повтори той познатия рефрен.   Доброволката Вилислава Методиева пък си призна за съобщенията с инструктаж появата на Бойко Борисов да е съпроводена с ръкопляскане. \"Получавахме есемес, който казваше, че трябва да станем и да аплодираме г-н Бойко Борисов, но аз искам смело да заявя, че това е моят личен избор\", опита се да омаловажи скандала тя.", "date": "2018.04.25", "title": "Хванаха зам.-външния министър Георг Георгиев в лъжа"}
