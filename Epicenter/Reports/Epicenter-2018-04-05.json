{"url": "http://epicenter.bg/article/Progovori-sotsialniyat-rabotnik--sreshtu-kogoto-strelyali-zatvornitsite--Gonih-gi-po-ulitsata-/151223/2/0", "text": "Социалният работник, срещу когото стреляли затворниците, е вторият човек, застанал на пътя на бегълците Владимир Пелов и Радослав Колев.  „След стрелбата в упор и след крещенето \"имам граната\", прикрих се зад дърво, за да запазя живота си. Не знаех дали беглецът може да има и граната и да я хвърли по мен и да ме порази”, разказва по NOVA социалният работник Красимир Кръстев. Той е вторият човек, освен чистачката в Софийския затвор, опитал се да окаже съпротива и да спре бягството на Владимир Пелов и Радослав Колев.  Кръстев се изправил на пътя на рецидивистите пред входа на затвора. Гонил ги и по улицата, за да ги спре.  „Стрелбата беше срещу мен, но това едва ли има значение. Всичко приключи. Жив и здрав съм. Продължавам да служа”, разказва социалният работник.  Въпреки проявената смелост в труден момент той казва, че изпитвал страх. „Няма човек, който да не го е страх, но така или иначе съм изпълнил това, което трябва да изпълня и съм постъпил така, както трябва”, добави той. Мъжът служи в затворите от 17 години. Но споделя, че подобно бягство се случва веднъж. Този път станало пред очите му.  „Не искам да бъда герой. Просто така се получи. В края на краищата риск има във всяка една работа. Не съжалявам за това. И пак да стане, пак ще постъпя по същия начин”, казва Красимир Кръстев.  Колата на бегълците била с крадени номера. След сигнала за готвеното бягство на Владимир Пелов от миналата година, били взети адекватни мерки, коментира министърът на вътрешните работи. Защо режимът на Пелов е променен знаели от правосъдното министерство.  „Има скенери. Има всичко, как е внесено, чувам и от професионалистите реплики, че това не може да стане без участието на надзиратели”, обясни вътрешният министър Валентин Радев.  След бягството килиите на затворниците са проверени, разказа лишен от свобода, а затворниците били разпитани. Но в затвора се вкарвало всичко без проблем от години, коментират журналисти и бивши служители на МВР.  Двамата престъпници, избягали от Софийския затвор, продължават да са в неизвестност. Бегълците вероятно ще извършат ново престъпление, докато се укриват, казват от МВР.  От сряда Владимир Пелов и Радослав Колев са обявени за международно издирване. Под засилена охрана са границите, входовете и изходите на магистралите. Разпитани са десетки. Задържан е и синът на единия от бегълците. Бягството предизвика и политическа буря.  Заради случая депутатите извикаха в парламента министрите на правосъдието и вътрешните работи. Стана ясно, че още преди година в МВР са имали данни, че затворниците са подготвяли бягство. След инцидента, по искане на премиера, оставки подадоха шефът на дирекцията, отговаряща за затворите, както и началникът на централния затвор в София. ", "date": "2018.04.05", "title": "Проговори социалният работник, срещу когото стреляли затворниците: Гоних ги по улицата!"}
{"url": "http://epicenter.bg/article/Tsetska-Tsacheva/151128/2/0", "text": "Дали в бягството на двамата затворници е замесен вътрешен човек трябва да кажат разследващите органи, след като се изясни фактическата обстановка. Работят активно. Всичко е възможно. Това заяви в сутрешния блок на bTV министърът на правосъдието Цецка Цачева.   „Първата ми реакция беше на гняв – как е възможно това да се случи!”, заяви Цачева. „Изгледах записите на камерите – звучи невероятно”, добави тя.   „Въпросът е как така в затвор се извършва въоръжено бягство – как е внесено, по какъв начин”, коментира още тя.     По думите ѝ, самите бегълци са наказвани многократно за това, че са притежавали мобилни устройства. Тя обясни, че външният пост е единственият въоръжен по правилата на затвора, който се намира на главния вход. Бил е въоръжен, разстоянието е много малко, тръгнал е срещу Колев и Пелов, те го повалят, опитал се е да се стреля. На записите от камерите се вижда движение, вероятно охранителят вади оръжие, но тъй като в близост имало минаващи хора, той се отказва.   „Има инструкции на всеки един от постовете на надзирателите, че това лице (Пелов) е опасно. След информацията, че има опасност да избяга, той е спрян от работа”, каза Цачева.   На Пелов му било забранено да работи 14 дни, защото у него бил открит мобилен телефон.  Тя обясни, че в помещението за багаж той е влязъл въоръжен. „Всяка пратка преминава през рентген. За да стигне тази пратка вътре в помещението, тя е минала през скенерна лента. За мен не е възможно пистолетът да е бил в пратката”, заяви правосъдният министър.   Владимир Пелов и Радослав Колев не са били настанени в едно помещение, но са били в една група.     Цачева разкри, че вътре в Централния софийски затвор надзирателите нямат дори палки, според новите правила. „Те нямат технически средства за отразяване на една такава атака”, допълни тя.     В момента на предаването на лични вещи вътре е имало няколко души. Дали това е нарушение на правилата на затвора ще установи комисията, която в момента извършва проверки.     „Във всеки момент, в който министър-председателят Бойко Борисов ми поиска оставката, аз ще я дам. Всеки един министър е готов във всеки един момент. Но министърът на правосъдието по закон има отговорност за общо ръководство и контрол. Моето задължение като мистър по отношение на изпълнение на управленската програма, я изпълнявам”, заяви Цачева.     „Ако считате, че оставката – моята, на друг министър, би решила нещата, това би било леко решение на нещата”, добави тя.     „За мен проблемът е в охраната, за да се случи това скандално действие”, подчерта тя. Цачева каза още, че в момента върви обществената поръчка за изработването на гривни за осъдените, които изтърпяват наказание извън затворите или при по-лек режим.  ", "date": "2018.04.05", "title": "Цецка Цачева: Каква оставка? Аз си изпълнявам задълженията по управленската програма!"}
{"url": "http://epicenter.bg/article/Valentin-Radev-/151132/2/0", "text": "„  заяви в сутрешния блок на Нова телевизия министърът на вътрешните работи Валентин Радев в коментар относно двамата избягали рецидивисти от Софийския централен затвор – Владимир Пелов и Радослав Колев.   Продължаваме да ги издирваме, да се надяваме, че ще ги заловим.  . Вероятно Пелов не е избягал заради информацията от 2016 година, коментира Радев относно сигнала отпреди година, че Пелов е щял да бяга от затвора още преди година. Със сигурност тогава са предотвратили бягството му, но сега не са, беше заключението на вътрешния министър пред Нова телевизия.    „Навсякъде има разпространени снимките им и са дадени инструкции.   Разпитваме всички близки и роднини, тези, които те са имали контакти. Няма нищо лесно, но само заради тях са впрегнати допълнителни сили“, каза още министърът.   Припомняме ви, че на 3 април от Централния софийски затвор избягаха  рецидивистите Радослав Ангелов Колев, осъден на 26 години за убийство, и Владимир Пелов Стефанов, осъден на 30 години за грабеж, отвличане и опит за убийство на двама служители на МВР.   Радев отново съобщи, че миналата година юли месец, а не 2016 година, са били предупредени в ГДИН, че Пелов е подготвял бягството. Тогава, заяви той, всичко е било предотвратено. Но сега не е имало подобни сигнали, обясни министърът. Валентин Радев коментира и случаят с чистачката.   „ “, съобщи вътрешният министър.   Валентин Радев каза и, че \"сигурно било нарушено правилото\" да няма огнестрелно оръжие в затвора и сигурно по цял свят правилата гласели да няма огнестрелно оръжие в затворите. Не е само тази чистачка (бел. ред. – Христина Александрова),   заяви Радев. Според него  Припомняме, че бутонът за отваряне се намира отвън.   Радев поясни, че сега се разследва внимателно всичко и ще се разбере истината как е допуснато бягството. По думите му, най –  Според Валентин Радев, ако заплатите на надзирателите са добри и условията също по-добри, тогава нямаше да има подобни случаи.    На директен въпрос не трябва ли първо да има реформа, преди да се говори за заплата, отговорът беше: \"Със сигурност трябва да има реформа, тя си върви\".  която управлявала преди.   Според официалната статистика през 2017 година 12 души са избягали от българските затвори. През 2016-та са избягали 19 затворници, а през 2015 година – 6 затворници, през 2014 – 8, а през 2013 - 7. Видяхте, правителството посегна, даде им пак пари, обясни Радев какво се прави, визирайки протестите на надзирателите за по-добри условия за труд и по-високи заплати.   Какво значи дали сме готови за Шенген или не, ако пропускаме някой през границата – трябва сравнение спрямо други граници, добави той. Валентин Радев си позволи и да дава съвети на медиите как да се отнасят към информация от Facebook. Пример беше даден с издирвания Венцислав Ангелов-Чикагото, който се появи в телевизионен ефир. Ние не вярваме на нищо, което казва, уточни министърът, след като му беше казано, че Ангелов си оставил даже телефона, за да помогне на органите на реда.  ", "date": "2018.04.05", "title": "Валентин Радев: Стига с тази чистачка! Затворниците ги е гонил социалният работник Кръстьо"}
{"url": "http://epicenter.bg/article/Cherven-oktopod-dush--obshtina-Mezdra--obvinyavat-ot-GERB-/151157/2/0", "text": "ГЕРБ почерпи опит от БСП и Хасковогейт, и по същия начин извади \"шуро-зетьо-баджанашки списък\" на назначенията на възлови места в община Мездра. Списъкът бе онагледен, подобно на хасковския, с цветна схема на топлите връзки между общинарите, предава Канал 3.  Кметът Генади Събков бил отговорен за назначенията, а БСП била окупирала ръководните постове в дирекциите на общинската администрация. Червеният октопод души община Мездра, възкликна Антон Тодоров, който нарече случващото се \"Мездрагейт 2\".  От схемата личат снимки и имена на началници в общината - Ива Петрова, която оглавява дирекция \"Хуманитарни дейности\", била майка на лидера на младежкото БСП, бившият общински съветник от БСП Анета Петкова пък била назначена от кмета за шеф на Центъра за личностна подкрепа. Председателят на Общинския съвет на БСП в града - д-р Илиана Михайлова, пък е управител на многопрофилната болница. Директор на дирекция \"Местни приходи\" е Пепа Христова, ръководител на БСП-жени, общински съветник и технически сътрудник на партията.  Списъкът продължава с още червени роднинства, от които негодуват депутатите от ГЕРБ.  ", "date": "2018.04.05", "title": "Червен октопод душѝ община Мездра, обвиняват от ГЕРБ "}
{"url": "http://epicenter.bg/article/Andrey-Raychev--Gramna-vazhna-chast-ot-nakazatelnata-sistema--Nyama-ostavki--nyama-razkayanie-/151172/2/0", "text": "Гръмна важна част от наказателната система. Общият стил на корумпираност изгърмя в много видимо нещо. Единственият герой е чистачката, защото само тя говори самокритично. Случаят показва, че това са хора, които са маскирани на полицаи. Няма оставки, няма някой, който да каже ”моята политика фалира, аз си отивам”. С тези думи социологът Андрей Райчев обясни ситуацията с избягалите затворници Владимир Пелов и Радослав Колев от Централния софийски затвор. Издирването им продължава, а към момента няма и следа от тях. На този фон БСП поиска оставките на министрите на правосъдието и вътрешните работи Цецка Цачева и Валентин Радев. Вчера такива подадоха временно преназначеният директор на затворите Свилен Цветанов и началникът на затвора в София Петър Кръстев. \"Ако беше нормално бягство от затвор, може и да няма основание за оставки. В случая циркът е пълен, защото се бяга през централния вход на Централния затвор\", посочи политическият анализатор Михаил Константинов . Той е на мнение, че ще има затихване по случая, а системата е такава, че всеки следващ скандал измества предходния. Този път големите оставки ще се разминат. Не е изключено да ги хванат в следващите 2-3 дни, отбеляза математикът. \"Затворниците не са проблем, нивото на корупция е огромно. Фундаментално сбъркана е самата наказателна система. Един затворник ни излиза много по-скъпо от един професор. Професорът струва на държавата около 15-20- хил. лева годишно, а затворникът - 25 хил\", каза още Андрей Райчев пред Bulgaria ON AIR.", "date": "2018.04.05", "title": "Андрей Райчев: Гръмна важна част от наказателната система. Няма оставки, няма разкаяние..."}
{"url": "http://epicenter.bg/article/Svilenski--BSP-zastava-zad-kmetovete-si-i-shte-gi-zashtitava--vapreki-usiliyata-na-GERB-da-gi-okleveti/151176/2/0", "text": "Категорично заявяваме, че заставаме зад всеки един кмет, издигнат от БСП, избран от съответната община, който работи в интерес на общината и спазва законите. Това каза на брифинг в Народното събрание депутатът от БСП Георги Свиленски по повод обвиненията на ГЕРБ за „Мездрагейт“, предаде репортер на Агенция „Фокус“.  „Явно от ГЕРБ са решили, че трябва да започнат предизборната си кампания за местни избори с компрометиране на различни кметове на БСП“, коментира той. „Ще защитаваме тези кметове въпреки усилията на ГЕРБ за омаскаряването, оклеветяването и набеждаването им“, заяви Георги Свиленски.  На 24 юни 2016 година кметът Генади Събков е сезирал Прокуратурата за всички нередности, които бяха показани от ГЕРБ. Това каза на брифинг в Народното събрание депутатът от БСП Георги Свиленски по повод обвиненията на ГЕРБ за „Мездрагейт“.  „Човекът, когото те обвиняват, е бил този, който е посочил проблемите и е сезирал Прокуратурата във Враца срещу действията на две фирми и общинската администрация“, заяви той.  „Няма да коментирам грозната и некоректна схема, която е раздадена на ГЕРБ. Те дават схема, за да не се показва истинският проблем на обществото - увеличението на цената на електроенергията“, посочи Георги Свиленски и уточни, че в схемата роднински назначения няма.  „Тяхната схема няма нищо общо със схемите, които разпространявахме ние. При нас фактите бяха сигурни и проверени“, каза още депутатът от БСП.  ", "date": "2018.04.05", "title": "Свиленски: БСП застава зад кметовете си и ще ги защитава, въпреки усилията на ГЕРБ да ги оклевети"}
{"url": "http://epicenter.bg/article/BSP-pita-KEVR-s-kolko-protsenta-ChEZ-iska-da-vdigne-tsenata-na-toka-/151177/2/0", "text": "БСП пита КЕВР за поисканото повишение на цената на тока за битови потребители от страна на ЧЕЗ Разпределение и ЧЕЗ Електро за новия ценови период.  На брифинг социалистът Георги Свиленски пита дали това повишение няма да е двуцифрено и дали не е свързано с покупката на ЧЕЗ от \"Инерком\".  \"Надяваме се да не е двуцифрено увеличението\", посочи социалистът.  \"Явно колегите от ГЕРБ са решили да започнат предизборната си кампания за местни избори 2019\", коментира Георги Свиленски поредната атака срещу червен кмет.  Левицата заставала зад всеки свой кмет, който работи в интерес на хората и за държавата. Грозна и некоректна схема раздали пред медиите ГЕРБ. \"Не се връзвайте на тези закачки на колегите\", изтъкна Свиленски.  Червеният депутат пусна сигнал в прокуратурата срещу БДЖ за скъпия ток, който плаща дружеството. Още миналата седмица левицата захапа железницата и нейното управление. ", "date": "2018.04.05", "title": "БСП пита КЕВР с колко процента ЧЕЗ иска да вдигне цената на тока "}
{"url": "http://epicenter.bg/article/Tsetska-Tsacheva--Na-zapisite-ot-kamerite-se-vizhda-prestapna-nebrezhnost-v-Tsentralniya-Sofiyski-zatvor-/151178/2/0", "text": "Всичко е шокиращо. В рамките на минута и половина в Софийския затвор въоръжено лице излиза през главния вход, пост 1 е съборен на земята, произведен е изстрел. Това каза пред журналисти в Народното събрание министърът на правосъдието Цецка Цачева за случая с двамата затворници, които избягаха от Централния софийски затвор и все още се издирват попитана кое е най-шокиращото за нея от видеозаписите от затвора, предаде репортер на Агенция „Фокус“.   „Със синдикатите ще се видим непосредствено след празниците. Те се обединиха около конкретни позиции по щатното разписание, за които към този момент разликата спрямо аналогичните длъжности в системата на МВР е най-голяма“, посочи тя. Попитана ще награди ли чистачката в затвора, Цецка Цачева коментира: „И по този въпрос ще помисля след празниците“.   От видяното вчера, при прегледа на записите от камерите, има престъпна небрежност по отношение изпълнение на задължения. Какви конкретно трябва да се установи в хода на разследването, каза още Цачева.  „Необяснимо е как при режима, правилата, заповедите за разрешени вещи, затворниците са се оказали въоръжени. Особено Пелов, който е с огнестрелно оръжие“, посочи тя и потвърди, че е била изненадана от това, което е видяла на записа.  „След като се запознах със ситуацията, информирах министър-председателя и по негово предложение, с което изцяло съм съгласна, поисках оставките на временно изпълняващия длъжността гл. директор на ГД „Изпълнение на наказанията“ и на директора на затвора“, обясни Цецка Цачева.  „Двамата изразиха готовност за оставка, коректно е. Това са мъже, които знаят как се носи отговорност при пряко неизпълнение на функции и задачи“, каза още тя.  Бягството на затворниците се случва след момент на предаване на вещи, предварително заявени. Личен контакт с посетители за свиждане не е осъществяван в този момент, уточни Цачева.  „Пратката е получена от служители на затвора. След като са я прегледали, са я доставили на лицата“, посочи тя. „Пелов е заявил електронна игра тетрис. Специалистите казват, че е остаряла като техника, не мога да кажа, не съм компетентна. А другият Колев е заявил електрическо нагревателче, бързоварче“, обясни Цецка Цачева.  Попитана ще се засили ли охраната на затвора след случая с избягалите затворници тя коментира: „Разговарях с временно изпълняващите длъжностите гл. директор на ГД „Изпълнение на наказанията“ и директора на затвора, че държа в най-кратко време да се каже какво е необходимо в две посоки - човешки фактор и надзирателно-охранителната техника“.  ", "date": "2018.04.05", "title": "Цачева ще мисли след празниците дали да награди храбрата  чистачка от затвора"}
{"url": "http://epicenter.bg/article/Nikolay-Prodanov--Izbyagalite-zatvornitsi-sa-preodoleli-trima-sluzhiteli/151137/3/0", "text": "„Бях в затвора 15 минути след инцидента. Около час и половина след случая с избягалите затворници разпоредих да се създаде комисия, която да проучи как точно се е случил инцидентът, които са отговорните лица”. Това заяви в \"Денят започва\" Николай Проданов, заместник - министър на правосъдието, който отговаря за затворите.   Тази комисия има срок до 12 април да приключи своята работа и тогава бихме могли да ви информираме до какви изводи е стигнала тази комисия, кои са отговорните лица, какво точно са прегрешили и какво ще бъде нашето отношение към техните грешки.   Николай Проданов, заместник - министър на правосъдието: „Преодолени са трима служители, единият е нападнат физически, другият е заплашен с оръжието, като буквално пистолетът му е опрян в слепоочието и той след кратко двоумение явно е натиснал въпросното копче и е отворил вратата. Третият наш служител - на този най-външния пост номер едно, на записите се вижда много ясно, че той се опитва да ги спре, физически да ги задържи. Те го блъскат, той пада на една страна и тогава срещу него се стреля. Те бягат през вратата, той тръгва след тях, вади своето оръжие, но вече на улицата и си личи как се двоуми дали да го използва това оръжие, при положение, че там вървят автомобили и хора и не го използва.”   Личният състав на Софийския затвор е в намален състав перманентно, заяви Проданов, като обясни, че постоянно текат конкурси, но докато протече единият и вече има напуснали служители.   Злощастна случайност в конкретния случай е, че там, където започва самият инцидент, където се предава тази техника в специалната стая за това, по принцип би трябвало да работят двама наши служители, бил е един, защото другият е бил в отпуска.   Проданов обясни, че когато има информация за готвено бягство трябва да се вербува човек от тесния приятелски кръг на затворника. Само че ние нямаме това право, каза той. ", "date": "2018.04.05", "title": "Николай Проданов: Избягалите затворници са преодолели трима наши служители"}
{"url": "http://epicenter.bg/article/Imame-dostap-do-onlayn-abonamentite-si-navyakade-v-ES/151159/4/0", "text": "В случай че доставчици на електронно съдържание ограничат достъпа или обема от филми, сериали, книги, музика, спортни програми и т.н., за които имаме абонамент и сме си платили в собствената страна, ще са налице административно нарушение и нелоялна търговска практика. Този коментар направи председателят на Комисията за защита на потребителите (КЗП) Димитър Маргаритов в сутрешния блок на ТВ „Европа” по повод влезлия в сила от началото на месец април нов европейски регламент за свободно ползване на абонаменти за онлайн услуги при пътуване в Европейския съюз, съобщиха от пресцентъра на КЗП. Маргаритов посочи, че не се допуска и начисляването на допълнителни такси. „От една страна, за нас като Комисия за защита на потребителите, това би представлявало нелоялна търговска практика, тъй като абонатите са лишени от възможността да използват една услуга, за която са подписали договор и са платили. От гледна точка на регулаторния орган би било административно нарушение, тъй като съответният икономически оператор не се съобразява с административната процедура, която го задължава да поддържа набора от услуги, които предлага, обясни Маргаритов. Той допълни, че и санкциите за всяко от нарушенията са отделни. Маргаритов разясни, че ако български доставчик е извършил нарушението, се намесва КЗП. Но е възможно да възникне проблем с международна мрежа в друга държава-членка, свързан най-вече с преноса на данните. „Ако български граждани имат абонаменти в друга държава-членка поради това, че пребивават там по-дълго време, могат да се обърнат към мрежата Европейски потребителски центрове за осъществяване на контакт в другата държава”, даде пример той.   Доставчиците имат абсолютното задължение да поддържат същия набор от услуги за електронно съдържание, какъвто предоставят срещу заплащане в държавата на пребиваване, заяви председателят на КЗП в отговор на въпрос на водещата допустимо ли е модифициране на предплатения в родината пакет.   „Ако в България имам абонамент за някоя от платформите, които предоставят филми в определен обем, аз ще мога да ползвам това съдържание на територията на всяка една държава от ЕС, пътувайки по работа или на почивка без ограничение”, обясни председателят на КЗП.   Той допълни, че доставчиците биха могли обаче да надградят над предоставяния пакет в страната, където услугата се заплаща, с нещо, което е типично за държавата, в която пътува съответният потребител.  Маргаритов изрази мнение, че телекомуникационните оператори са показали сравнително добра култура при отпадането на таксите за роуминг през лятото на миналата година, тъй като са малко случаите на неспазване на правилата. В този ред на мисли той сподели предположение, че би следвало и въвеждането на новите правила за онлайн абонаментите да премине плавно и без сътресения.   В студиото на „Европа сутрин” председателят на КЗП коментира предложението на ЕК за намаляване на таксите за презгранични плащания в евро за целия ЕС. „След като имаме общ пазар, потребителите като европейски граждани, независимо от своята национална принадлежност, би трябвало да могат да плащат за това, което поръчват, без да бъдат натоварвани с допълнителни такси, които се дължаха за това, че има държави в еврозоната и извън нея. Идеята е, че всички плащания ще бъдат третирани като вътрешнообщностни, без значение в каква валута се извършват и дали тя е свързана с еврото или държавата е в Еврозоната”, разясни той.   Председателят на КЗП поощри амбициите на европейските институции за премахването на виртуалните граници и подчерта, че в последните години са направени решаващи крачки в посока европейският потребител да бъде най-добре защитеният в света и същевременно – с най-много възможности.", "date": "2018.04.05", "title": "Имаме достъп до онлайн абонаментите си навякъде в ЕС"}
{"url": "http://epicenter.bg/article/Akad--Petar-Ivanov--Tazhno-e-da-si-prost--Za-greshkite-na--quot-Danito-quot--ot-GERB/151122/11/0", "text": "  “И граф Монте Кристо избяга от затвора”, със 7 думи обяви в Парламента председателят на правната комисия гербаджията Данаил Кирилов по повод инцидента при бай Ставри с двамата бегълци и чистачката. Известно е, че всички във властта, особено гербаджиите, са много прости, и би трябвало да полагат много повече грижи, простотията им да не личи чак толкова и да не е фрапиращо очебийна, значи, да го дават по-скромно. Понеже на “Данито”, както любовно от парламе нтарната трибуна го нарича Титанът на мисълта и словото Цвъчко Могадавикажа, много му се иска да изглежда умен и начетен ерудит, какъвто не би могъл да бъде по генетични причини, в случая той прибягва до… френската литературна класика. И допуска няколко грешки спрямо сюжета на историята, които показват, че цитира нещо, което не познава, не е чел. А и не би могъл да прочете, тъй като романът на Александър Дюма-баща е много обемист, а простите хора, знаем, са нетърпеливи. Може да е гледал обаче примитивния руски юношески филм по романа, и да се е впечатлил (гербаджиите са впечатлителни хора). Ето грешките, седем, колкото са думите във фразата на Данито: 1. Монте Кристо е малко островче, в него има заровено съкровище, този факт едва ли е известен на който и да е гербаджия у нас и в чужбина, но Данито мисли че е реален човек; 2. “Граф Монте Кристо” в романа е псевдоним на мъж, който се казва другояче, нещо като “Ран Босилек” за Генчо Негенцов, или като “Пашата” за Румен Николов, и този човек, освен “граф Монте Кристо”, има и други фалшиви имена – “лорд Улмор”, “Синдбад”, “абат Бузони”; 3. Граф Монте Кристо не е бягал от никъде, в романа няма описано никакво бягство на въпросния граф; 4. Обаче в романа има описано друго бягство, но то не е на граф, а на беден моряк от Марсилия, който се казва Едмон Дантес (виж фотоса долу), помага му абат Фариа; 5. Ако гербаджията има все пак предвид това бягство, защото друго бягство в романа няма, би трябвало да знае, че то не е бягство от затвор, а от… замък, и няма как да се свързва с Централния софийски затвор, който, както знаем, не е замък, а е държавен затвор; 6. Бягството в романа е от замъка Иф (виж цветния фотос долу), който е разположен на остров в Атлантическия океан; 7. И последно, “Дани” много ми напомня фонетично за “Дантес”, може би това е единствената съществуваща връзка между нещата в казуса с изказването на гербаджията в Парламента. \r\n Тъжно е да си прост, а пък да искаш да изглеждаш умен! \r\n", "date": "2018.04.05", "title": "Акад. Петър Иванов: За грешките на \"Данито\" от ГЕРБ. Тъжно е да си прост! "}
{"url": "http://epicenter.bg/article/Tenekedzhieva-i-Hampartsumyan-otkriha-izlozhbata-na-Radoslav-Ninov-Rudi-/151230/6/0", "text": "Младият художник Радослав Нинов откри своя впечатляваща изложба „Линии до Опашки“ в обновеното пространство на УниКредит студио, което се изпълни с галеристи, колекционери, меценати, колеги и приятели, дошли да подкрепят талантливия артист. През миналата година Руди стана носител на престижното специално отличие на Фондация „Стоян Камбарев“ за полет в изкуството, коeто включваше реализацията на самостоятелна изложба и издаването на луксозен двуезичен каталог. И ето, че това вече е факт. Експозицията показва на почитателите на съвременното изкуство най-новите и мащабни картини сътворени до момента от Радослав Нинов. Заедно с живописта, авторът експонира и група от 35 разноцветни малки скулптури, които всъщност представляват една творба, значим елемент в творческия процес на  Руди. Младият талант представи и „артистична книга“, специално създадена за изложбата, в която се виждат и първите му стъпки в играта между печатния формат и текст. Много се радвам, че Руди открива изложбата си „Линии до Опашки“ именно в УниКредит Студио. Авторът е изгряваща звезда в арт средите и определено има какво да покаже. Надяваме се обновеното ни арт студио да приобщи все повече хора към културната общност у нас.“, коментира Левон Хампарцумян, главен изпълнителен директор и председател на Управителния съвет на УниКредит Булбанк. Деси Тенекеджиева се върна специално от Лондон, където живее от няколко години, за да присъства на откриването на изложбата, в качеството си не само на артист, но преди всичко на председател на Фондация „Стоян Камбарев”- фондацията, която сбъдва мечти. „Прекрасно е, че съм в обновеното УниКредит студио за втори път и то за толкова кратък период. След „Космос“ на Нора Ампова (през февруари младият артист Нора Ампова представи вълнуващата изложба „Космос“), сега сме във вселената на Радослав Нинов, който е истинско открие за съвременното българско изкуство. Руди е прекрасно момче и артист, докоснат от Бога. Едва на 25 години, а вече с ярко разпознаваем стил. С голямо удоволствие ще продължим да работим с него и да го подкрепяме. Сърдечно благодаря на УниКредит Булбанк за дългогодишното ни партньорство. Експозицията „Линии до Опашки“ е забележителна и е шестата поредна изложба на наш млад автор, която реализираме с подкрепата на банката.“ „Благодаря на екипа на УниКредит студио и на Фондация „Стоян Камбарев“ за подкрепата. Смятам, че сътрудничеството между банката и фондацията показват, че бизнеса и културата могат да работят заедно и резултатите от това да са наистина добри.“, коментира авторът Радослав Нинов. Той сподели, че изложбата „Линии до Опашки“ е вдъхновена от съветския режисьор и кинотеоретик Сергей Айзенщайн и младите творби на Уолт Дисни. От експозицията става ясно, че абстракцията и дълбоката перспектива са неизменни спътници в стила на Руди. Острият замах на четката и лекотата на контура, широкоъгълният обхват, наслояването на четката и разбира се, розовият цвят са отличителни белези на неговата нетипична живопис. Изложбата „Линии до Опашки“, може да бъде разгледана всеки делничен ден до        21 април от 10 до 19 часа и в събота от 11 до 17 часа в УниКредит Студио  (пл. Света Неделя 7, в ляво от входа на централния филиал). Повече за автора Радослав Нинов-Руди е на 25 години. Завършил e „Изящни Изкуства“ в престижния университет „Голдсмитс“/Goldsmiths в Лондон, Великобритания. Тази есен ще продължи образованието си в училището по изкуства „Щедел“/Städelschule във Франкфурт, Германия. Живописта на Радослав Нинов обитава пространства, които са някъде между пълна абстракция и категорична фигуративност. В картините му се намират ехото и силуети на маси от неопределен вид, които сякаш неволно насочват нашата памет към обекти и фигури, форми и пейзажи, с които като че ли вече сме се срещали. Точно тези срещи и отпечатъци в паметта, авторът ни предоставя под формата на сегментирана археология, в която интерпретацията не е важна, а по-важното е нашето локализиране в определен период от време, пространство или история с отворен край. Живописта на Нинов насочва към една лекота и безгрижност, която може да се проследи в ранните комикси от началото на XX-ти век, предимно в САЩ и Великобритания, от които Радослав често намира своите вдъхновения. Тази лекота на контура и замаха вдъхва една постоянна вибрация на цветовете, пластовете, линиите, както и на наименованията на самите творби. Предишните му изложби включват: „БЛИЗКИ СРЕЩИ“, Институт за Съвременно Изкуство, София (2017); „What do you represent now“, Plan 5, Стокхолм (2017); „МЕКО ДА“, Галерия „Ракурси“, София (2017); „Нагоре от Реката“, Център за Съвременно Изкуство - Баня Старинна, Пловдив, (2017); „Арт Старт: Млади Художници които да следим през 2017“, „Гьоте“ Институт, София (2017). Радослав Нинов- Руди, е носител на наградите за живопис „Едмонд Демирджиян“ за 2016г и „Невил Бърстън“ за 2015г. ", "date": "2018.04.05", "title": "Тенекеджиева и Хампарцумян откриха изложбата на Радослав Нинов-Руди "}
{"url": "http://epicenter.bg/article/Tramp-prati-gvardiyata-na-granitsata-s-Meksiko/151139/7/0", "text": "\"Положението на границата сега е станало кризисно. Продължаващото по южната ни граница беззаконие е фундаментално несъвместимо с безопасността, сигурността и суверенитета на американците\", се казва в меморандума, цитиран от ДПА и БТА.  Според документа Националната гвардия ще има за задача \"да спре потока от смъртоносни наркотици, членове на организирани престъпни групи и други престъпници и незаконно влизащи чужденци в страната\".  Преди два дни Доналд Тръмп заяви, че смята да използва военни сили на САЩ за охраната на границата с Мексико, докато не бъде издигната гранична стена. Той добави, че е обсъдил идеята с министъра на отбраната Джим Матис.  \"Ще защитим границата си с армията си, докато не се сдобием със стена и подходяща охрана. Това е голяма стъпка\", заяви президентът.  Напоследък той остро упрекна Мексико, че е допуснала над 1000 мигранти от Централна Америка да се придвижат към САЩ, където много от тях се надяват да кандидатстват за убежище. Според президента на САЩ такива случаи оправдават построяването на исканата от него стена на границата с Мексико.  \"Ако тези мигранти достигнат границите ни, нашите закони са толкова слаби, че все едно нямаме граница\", каза още Тръмп.  ", "date": "2018.04.05", "title": "Тръмп прати гвардията на границата с Мексико"}
{"url": "http://epicenter.bg/article/Britanskiyat-prints-Filip-pretarpya-operatsiya--vazstanovyava-se-dobre/151147/10/100", "text": "Деветдесет и шест годишният принц Филип, съпруг на кралица Елизабет Втора, се  в болницата след извършената  . Това съобщи днес Бъкингамският дворец, цитиран от осведомителните агенции. Филип, който носи титлата херцог на Единбург, постъпи във вторник в болницата \"Крал Едуард VII\" в Лондон, която по правило се използва от членовете на кралския двор. Пациентът ще остане в болницата още няколко дни.  , добавиха от двореца. Принцът се оттегли през август от обществени прояви, като се пошегува, че  . Той не придружи 91-годишната си съпруга на църковна служба миналия четвъртък поради проблеми с тазобедрената става. Филип пропусна и неделната служба за Възкресение в църквата \"Свети Георги\" в Уиндзор, която по традиция се посещава от кралското семейство.    следващия месец именно в тази църква в западен Лондон.   Източник: darik", "date": "2018.04.05", "title": "Британският принц Филип претърпя операция, възстановява се добре"}
{"url": "http://epicenter.bg/article/Hitrinki-za-vkusen-kozunak--obarnete-spetsialno-vnimanie-na-mazninata-i-mayata-/151152/9/80", "text": "Великден е свят празник за християните по целия свят. И по неписано правило той не би бил същият без козунак. Той символизира тялото на Исус Христос, така както боядисаните в червено яйца символизират кръвта му.   , откъдето постепенно се пренася в цяла Европа. В Италия се приготвят козунаците панетоне. В Русия великденският обреден хляб се нарича кулич. Смята се, че в България козунакът е дошъл в периода 1915–1920 г. Дотогава за празника са се месили хлябове, наричани колак, пармак, кравай.   Несъмнено омесването на хубав козунак е задача, която би затруднила и опитни кулинари. Затова идваме на помощ с няколко хитринки за лесно приготвяне на празничния десерт и три изпробвани рецепти.       Стаята, в която ще го приготвяте, също трябва да е затоплена. Хубаво е също така преди да започнете същинското месене, да пресеете брашното два пъти със сол, за да се насити с кислород. След това го оставете на топло. За да се получи вкусен козунак, тестото трябва да е меко и еластично. Ако е прекалено меко, при втасването ще се разлее и ще загуби формата си, а ако е много твърдо, няма да бухне достатъчно.   . Ако продължително време сте я държали в някой шкаф, е възможно тя да е изгубила качествата си. Но не се притеснявайте, лесно може да проверите, дали е годна за употреба. За целта трябва само да сложите парченце от нея в топла вода. Ако то изплува, може да изполвате маята. Преди обаче да преминете към същинската ѝ употреба, трябва задължително да я оставите да втаса. Това се случва чрез смесването ѝ с с част от млякото, захарта и малко брашно. Оставете я да престои и не добавяйте сол към сместа, каквото и да пише в избраната от вас рецепта.    За най-добри резултати ви препоръчваме да смесите от животински и растителен произход, т.е масло или мас с олио. До 50% от мазнината се слага при първоначалното замесване на тестото, а останалата се прибавя постепенно при месенето. Несъмнено делящият се на конци козунак е еталон за добре направен обреден хляб.    обаче не е лесна работа и това е факт, известен на всеки опитвал се да омеси козунак, пише woman.bg. За да се получат те, трябва да се сложат не повече от 250 грама захар на килограм брашно. Добавянето на повече захар утежнява тестото. Няма как да постигнете конци и без усърдно месене и биене, защото те се оформят именно благодарение на развитието на глутена, получаващо се в самото действие. Освен това конците се умножават при добавянето на мазнината при месенето и при изтеглянето и оформянето на фитилите.    от особена важност за получаването на вкусен козунак. За него трябва да се въоръжите с търпение, защото то може да отнеме и 4-5 часа.    , защото по време на печене обемът на обредният хляб ще нарасне и сместа ще излезе извън съда. За да не прегори и да не се изсуши козунакът по време на печене, сложете във фурната малък съд с вода, а ако десертът много бързо се зачерви, го покрийте с алуминиево фолио.   Друга тънкост за постигането на вкусно великденско лакомство е, че   с която ще поръсите изпечения козунак. Това се прави, за да не загори захарта.      ", "date": "2018.04.05", "title": "Хитринки за вкусен козунак: обърнете специално внимание на мазнината и маята "}
{"url": "http://epicenter.bg/article/Tri-nestandartni-retsepti-za-domashen-kozunak/151164/9/80", "text": "Козунакът е печиво с култово значение, един от ключовите елементи на великденската трапеза.       Всички продукти трябва да са със стайна температура. Активирайте маята с 1 с.л. захар, 50 мл топла вода и 2-3 с.л. брашно. Пресейте брашното и към него добавете разтворената в прясното мляко захар, мазнината, яйцата и алкохола. Всичко това разбъркайте с дървена лъжица.   Тестото става много лепкаво. Оставете на топло да втаса, докато увеличи обема.  Пригответе плънката за козунаците. За плънката се използват 150 г захаросани плодове. Разделете си тестото на три и после още на три за да можете да сплетете козунаците.    Разстелете на правоъгълни парчета тестото, поставете плънките и завийте. Усучете като въже и сплетете. Готовите оплетени козунаци, оставете на топло да втасат, докато изпълнят формите си. Поръсете обилно с кристална захар.   Печете на 200 С.     Карамелизирайте 100 г захар в тава. Наредете отгоре филии козунак с дебелина около 1 см. Разбийте с миксер яйцата със захарта, прибавете ванилията и млякото. Сипете смества върху козунака. Оставете така да престои 10-15 минути, за да може козунакът да попие течността.  Сложете да се изпече в друга тава на водна баня в предварително загрята на около 160 градуса фурна.  Готовият сладкиш се охлажда добре и се обръща в подходящ поднос.        Всички продукти трябва да са със стайна температура. Разбиват се яйцата, захарта, млякото, настърганата лимонова кора, ванилиите, солта и разтопеното масло. Разтваря се маята в млякото и заедно с брашното се добавя към останалите продукти.   Омесва се тестото - трябва да се меси много, ако имате машина за хляб омесете го вътре, оставя се да втаса поне час и половина.   Правят се фитили и се оплитат на плитки, като се оформят 2 козунака. Слагат се във форми или тави, мажат се с жълтък, разбит с малко мляко и се поръсват със захар.   Оставят се да втасат добре да удвоят обема си и се пекат във фурната на 180 С.    ", "date": "2018.04.05", "title": "Три нестандартни рецепти за домашен козунак"}
{"url": "http://epicenter.bg/article/Veliki-chetvartak-e-nay-vazhniyat-den-ot-Strastnata-sedmitsa/151078/2/0", "text": "Днес е . Денят е наситен със символика, библейски събития и народни поверия.   В свещенната книга за всички християни пише, че на четвъртия ден от Страстната седмица Исус Христос извършил пасха в дома на един жител на Йерусалим. Преди вечерята Той умил краката на апостолите и казал: ''   Едно от основополагащите евангелски събития е   Исус умил краката на всеки от своите ученици, предавайки им най-ценния урок – за смирението.  . В недоумение те питали, кой ще стори това. Запитал и Иуда, и Христос му отвърнал тъй кротко, че другите не разбрали.    \"Вземете, яжте, това е моето тяло!\". После вдигнал чашата с червено вино и казал: \"Пийте от нея всички. Това е моята кръв. Кръвта на Новия Завет, която се пролива за опрощаване на греховете.\" Установено е тайното свето причастие.   След вечерята Христос с апостолите отишъл в Гетсиманската градина, дето се     - традицията позволява, освен на Велики четвъртък, обредните яйца да се приготвят и на Велика събота.       С него се прави кръстен знак върху челата на децата, а после и на всички останали от семейството. Това яйце се оставя настрана от другите и се подменя с миналогодишното, което досега е стояло в къщата, за да носи здраве, радост и щастие на нейните обитатели. Яйцето се пази, за да носи късмет.   , след празничната литургия, която продължава след полунощ, или на другия ден. Червените яйца са символ на Христовата мъчения.    Те носят най-разнообразни названия из България: великденски кравай, богова пита, кошара, харман, квасник, яйченик, плетеница или кукла. Обикновено се украсяват с нечетен брой червени или бели яйца и усукано около тях тесто. Жените приготвят и по-малки великденски хлебчета с по едно червено яйце в средата, които се дават на първия гостенин, на кумовете, и на роднини.   , т.е. дванадесетте откъса от Евангелието, разказващи за Христовите страдания. На този ден свещенослужителите изнасят кръста от олтара, което символизира носенето му от Христос към Голгота. По време на маслосвета, всеки желаещ мирянин бива помазан с елей за здраве.  ", "date": "2018.04.05", "title": "Велики четвъртък е най-важният ден от Страстната седмица"}
{"url": "http://epicenter.bg/article/Rumen-Radev-priema-vitsepremiera-po-vaprosite-na-evrointegratsiyata-na-Moldova/151125/2/0", "text": "Президентът Румен Радев ще проведе среща със заместник министър-председателя по въпросите на европейската интеграция на Република Молдова Юрие Лянка. Това съобщиха от прессекретариата на държавния глава. Юрие Лянка е бил министър-председател на Република Молдова (2013-2015), вицепремиер и министър на външните работи и европейската интеграция (2009-2013) и заместник-председател на парламента (2017-2018). Майка му е българка.", "date": "2018.04.05", "title": "Румен Радев приема вицепремиера по въпросите на евроинтеграцията на Молдова"}
{"url": "http://epicenter.bg/article/Toplo--no-shte-prevali/151126/2/0", "text": "Атмосферното налягане ще се понижава и ще е по-ниско от средното за април. От запад на изток облачността ще се увеличава. След обяд в западните и централни райони ще се развива купесто-дъждовна облачност и ще има краткотрайни валежи от дъжд с гръмотевици. Ще е почти тихо. Ще се задържи топло с минимални температури от 4 до 9 градуса, а максималните ще са между 20 и 25 градуса, информира Новини.бт, като цитира БТА и НИМХ-БАН.   По Черноморието ще има разкъсана облачност. Ще духа слаб до умерен югоизточен вятър, който по-късно след обяд ще се ориентира от североизток. Максималните температури ще са от 11-16 градуса. Температурата на морската вода е 8-9 градуса. Вълнението на морето ще е 2-3 бала. В планините след обяд ще се развива купесто-дъждовна облачност и в масивите от западната половина от страната ще има краткотрайни валежи от дъжд с гръмотевици. Ще духа слаб до умерен вятър от юг-югозапад, като по-високите части временно ще се усили. Максималната температура на височина 1200 метра ще е около 14 градуса, на 2000 метра - около 6 градуса.   През нощта срещу петък и в петък в северозападната половина от страната на много места ще превали и прегърми; ще духа слаб до умерен вятър от север-северозапад и дневните температури ще се понижат с 5-7 градуса. Над Източна България облачността ще е разкъсана, предимно значително, но вероятността за валежи е малка; отначало ще е почти тихо, по-късно ще се появи слаб североизточен вятър. В събота вятърът навсякъде ще се ориентира от изток-североизток и ще се усили, особено в Източна България, където ще е и временно силен. Облачността ще е променлива, често значителна. На места, повече в Южна България, ще превали краткотраен дъжд с гръмотевици. Преобладаващите максимални температури ще бъдат между 14 и 19 градуса, а минималните - между 4 и 9 градуса.", "date": "2018.04.05", "title": "Топло, но ще превали"}
{"url": "http://epicenter.bg/article/300-hilyadi-balgari-se-ochakva-da-tragnat-na-pat-za-Velikden/151127/2/0", "text": "В последния работен ден преди Великден се очаква около 300 хиляди българи да тръгнат на път тази вечер. Стотици патрули на Пътна полиция ще бъдат разположени по пътищата на страната. Най-натоварени се очаква да бъдат пътищата Благоевград-Кулата, София-Калотина, Русе-Хасково и автомагистралите. В последният работен ден преди четирите почивни дни за Великден, от 16 ч. до 20 ч. се ограничава движението на камионите над 12 тона по автомагистралите и най-натоваренитe пътища.   Целта е повишаване на безопасността при пътуване и увеличаване на пропускателната способност на инфраструктурата. Необходимо е шофьорите да карат внимателно и със съобразена скорост, спазвайки въведените ограничения, пътната сигнализация и указанията на „Пътна полиция“, която следи и предприема необходимите действия за организацията на трафика. Движението на МПС над 12 тона ще е ограничено по следните пътни направления: автомагистралите; път I-1 с. Ребърково - Ботевград, като движението се пренасочва по път II-16 Ребърково - Своге - София; път I-1 - етапна връзка на лот 2 на АМ „Струма“ при Благоевград - ГКПП „Кулата“; път I-4 п. в. „Коритна“ - Велико Търново - Шумен; път I-5 Русе - Велико Търново; път I-8 ГКПП „Калотина“ - София; път I-9 Варна - Бургас; път II-18 Околовръстен път на град София; път II-99 Бургас - Царево.   Тежкотоварните превозни средства ще бъдат ограничени и в последния почивен ден - 9 април (понеделник), от 14 ч. до 20 ч. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). За улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. На 9 април (понеделник) от 10 ч. до 20 ч. в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.   По време на Великденските празници ремонтни дейности няма да се извършват, за да не се затруднява трафикът и шофьорите да пътуват спокойно. Единствено, ако е необходимо ще се предприемат спешни и неотложни дейности, свързани с безопасността на движение, информира АПИ. Само от столицата се очаква да излязат 150 хиляди автомобила.", "date": "2018.04.05", "title": "Голямото пътуване започва! 300 хиляди българи се очаква да тръгнат на път за Великден"}
{"url": "http://epicenter.bg/article/Tsetska-Tsacheva-i-Valentin-Radev-otnovo-na-razpit-pred-deputatite--No-v-parlamentarniya-kontrol/151130/2/0", "text": "Министрите на правосъдието и на вътрешните работи Цецка Цачева и Валентин Радев отново застават \"на разпит\" в Народното събрание. Но те ще отговарят на въпроси не за избягалите рецидивисти, а за питания, поставени преди месеци в редовния петъчен парламентарен контрол.   Редовният парламентарен контрол ще се проведе на Велики четвъртък и ще започне с разисквания по питането на народните представители Таско Ерменков, Кристина Сидорова, Любомир Бонев и Станислав Владимиров към министъра на енергетиката Теменужка Петкова за политиката на Министерство на енергетиката в областта на топлоснабдяването, предаде БГНЕС.   Предстоят и въпроси към петима министри. Първи на депутатски питания ще отговори министърът на околната среда и водите Нено Димов. Към него са отправени два въпроса – за издадени разрешителни и събирани такси за водоползване от язовири \"Душанци\" и \"Жеков вир\" и за проблем с наводняване на домове и обществени сгради в с. Хайредин, област Враца.   Втори ще отговаря вътрешният министър Валентин Радев, като към него ще бъде отправен само един въпрос във връзка с използване на абонаментни карти за градския транспорт от служители на МВР.   Трети на въпроси ще отговаря министърът на образованието Красимир Вълчев. Към него има три въпроса – за политиката на МОН за осигуряване условия за работа, квалификация и развитие на ръководните кадри в системата на средно образование в страната, както и за действията на Министерството на образованието и науката по намаляване на административната тежест в дейността на учителите в системата на средното образование в България. Третият въпрос към министър Вълчев е за изпълнението на Оперативна програма \"Наука и образование за интелигентен растеж\".   Здравният министър Кирил Ананиев ще отговаря на 4 въпроса, между които за проект \"Подобряване на условията за лечение на спешните състояния\", Оперативна програма \"Развитие на човешките ресурси\", приоритет 2 и диспечерските звена в центровете за спешна помощ.   Правосъдният министър Цецка Цачева последна ще отговаря един въпрос, свързан с отпадане на обвързаността на заявяването и получаването на свидетелство за съдимост с местоживеенето на лицето.  ", "date": "2018.04.05", "title": "Цецка Цачева и Валентин Радев отново на разпит пред депутатите! Но в парламентарния контрол"}
{"url": "http://epicenter.bg/article/Korneliya-Ninova--Shiroka-grazhdanska-podkrepa-shte-dade-tlasak-na-prisaedinyavaneto-na-Zapadnite-Balkani/151131/2/0", "text": "Лидерът на БСП Корнелия Нинова продължи Балканската си обиколка с посещение в Албания, където се срещна с премиера Еди Рама, с председателя на Парламентарната асамблея на Съвета на Европа Микеле Николети и представители на леви партии от Европа и Западните Балкани.   Премиерът на Албания представи пред участниците в срещата подготовката на страната за кандидатстване за членство в ЕС. Проведе се дискусия за начина, по който гражданското общество и икономическият сектор могат да допринесат към процеса на присъединяване.   \"Не само, че могат да допринесат, но те трябва непременно да бъдат включени в този процес\"- заяви Корнелия Нинова.   Според нея разширяването е важно не само за правителствата и политическите елити, а  най-вече за народите на Балканите.   \"Широка гражданска подкрепа ще даде тласък на преговорите. Едно властимащо гражданско общество е елемент на всяка една демокрация. Западните Балкани са изправени пред редица предизвикателства като спазването върховенството на закона, борбата с корупцията, икономическата и социална кохезия. Гражданите са основен двигател за преодоляване на тези проблеми\"-заяви още тя.", "date": "2018.04.05", "title": "Корнелия Нинова: Широка гражданска подкрепа ще даде тласък на присъединяването на Западните Балкани"}
{"url": "http://epicenter.bg/article/Bivsh-zam-ministar-na-pravosadieto--Personalat-v-zatvorite-e-nedostatachen/151134/2/0", "text": "Винаги се е констатирало недостатъчно персонал до степен опасна за правата на лишените от свобода, до степен опасна за служителите и за обществото. Това коментира в \"Денят започва\" на БНТ Димитър Бонгалов, бивш заместник-министър на правосъдието.   Трябваше да стане такъв драстичен случай на въоръжено бягство, което в последните 12 години, бих могъл да кажа, че не е ставало, за да се потвърди тази констатация, каза Димитър Бонгалов.  Липсата на техника е следващият проблем, допълни той. Има натрупани в десетилетия проблеми с инфраструктурата и с обслужващия персонал като брой, коментира още Бонгалов.  Има препоръка на омбудсмана Софийският централен затвор да бъде преместен. Той не подлежи на реконструкция и не може да отговори на изискванията на безопасност, каза Бонгалов.  В момента бюджетът на инвестира в инфраструктурата. От 2008-а досега има редица инвестиционни програми на правосъдното министерство, но нито една не е изпълнена поради липса на средства, допълни той.  Хващани са надзиратели да вкарват наркотици, но никога – оръжие. Служителите вътре нямат право да носят оръжие, съобщи още бившият зам.-министър.   Около затворите трябва да има зона за сигурност.  Прехвърлянето през оградите на различни неща – алкохол, телефони и т.н. е разпространена практика по думите на Бонгалов. Той подчерта и парадокса, че законът не е обявил това за административно нарушение.  ", "date": "2018.04.05", "title": "Бивш зам.-министър на правосъдието: Персоналът в затворите е недостатъчен"}
{"url": "http://epicenter.bg/article/Ekspert--Pelov-e-opasen-um--Zlopameten--agresiven--lukav/151135/2/0", "text": "Това е едно организирано бягство, Владимир Пелов е един изключително брутален, агресивен и лукав престъпник. Явно има сериозни слабости в организацията вътре в затвора. Характерът на Пелов е много злопаметен.  Това заяви Красимир Занев, бивш началник на служба „Издирвания” към ОДМВР-София.   \"Не е изненада. Това е организирано бягство. По всичко личи, след като има определен канал по който му е вкарано оръжие и телефон. Създадена е организация, щом го е чакала кола. Той е много брутален, агресивен лукав. Явно има сериозни слабости по пропускателния режим в затвора. Пелов играе ва-банк. Ако бъде хванат, той няма да излезе никога. Той е опасен ум. Преценил е всички възможности“, каза на свой ред журналистът Стефан Ташев.     Също стана ясно, че има сериозни данни, че съдии и прокурори са били заплашвани от него. Според една от версиите, бизнесмен, заплашван от Пелов, може да е финансирал бягството. „Това е въпрос на доказване. Той като характер наистина е много жесток и отмъстителен. Първото му убийство е в чейндж бюро в Пловдив, където убива с метален винкел, за да ограби валутата – 300 долара за два човешки живота. Тогава той получава 20 години, но за добро поведение излежава само 6 години. Така се губи мотивацията на органите на реда. И след като той бързо излиза от затвора. Част от служителите губят своята мотивация за работа.“, коментира Занев.   По думите му, естественото място на такива като Пелов е в затвора. „Ако Пелов знаеше, че има смъртно наказание, може би нямаше да върши такива престъпления. При това, доживотен затвор без право на замяна много рядко се дава от съдийските състави\", подчерта той.     Занев също засегна и проблема с промяната на мерките за задържане на такива хора в съдилищата. „През 2012 година се укриваше 17 дни. Апелативният съд тогава му промени мярката от задържане под стража на домашен арест, за да си лекува очите. След това той не спазва мярката да не напуска дома си. Излиза на центъра на Ботевград, скарва се с двама ромски братя за дрога. Изважда незаконно притежавано оръжие и ги убива и двамата. Ако не му беше променена мярката, тези момчета щяха да са живи и здрави\", каза Занев.   „Тогава отново се тръгна по следите му, отново се използваше ресурс. Беше заловен след месец. Има и друг случай, при който пак е обявен за национално издирване. В Осиковска Лакавица се движи с раница като турист. Патрул го настига, иска му документите за проверка. Тогава той бърка, вади пистолет, държи двамата полицаи на прицел, кара ги да легнат на земята. На единия полицай му разглобява пистолета, след това се качва на полицейската кола и го изоставя на пътя. В крайна сметка той пак бе заловен и пак беше документирана неговата престъпна дейност, но до кога?\", изрази недоволство Занев.       Според него, служителите на МВР са добре подготвени. Пелов и неговият съучастник ще бъдат задържани. Няма да имат възможност да напуснат страната. Проблемът, по думите му, е друг. \"Явно е занижена оперативната работа в затворите, щом този опасен рецидивист се е сдобил с пистолет, телефон и е имало информация, че се готви да бяха, а не са предприети мерки\", обясни Занев.   Също стана известно, че в килията на Пелов е имало още двама души, но никой не е съобщил на управата на затвора, че рецидивистът готви бягство.   \"Има информация, че единият от тях може да е Емил Милев Крокодила. Той едва ли ще докладва на управата на затвора каквото и да е. Той е копие на Пелов. Беше издирван години наред. Един от най-страшните магистрални бандити. Два пъти участва в престрелка с полицията. Този човек едва ли ще храни топли чувства към администрацията на затвора и полицията“, каза Стефан Ташев. \"След като 2 дни не може да бъде открит има сериозни пропуски в системата Ако го хванат пак, повече няма да излезе от затвора. Не става въпрос за крадец-кокошкар, а за опасен рецидивист\", заяви още Ташев. \"Не мога да кажа, че има корупция, но това е единственото обяснение за вкараното оръжие\", завърши съдебният репортер.", "date": "2018.04.05", "title": "Експерт: Пелов е опасен ум! Злопаметен, агресивен, лукав"}
{"url": "http://epicenter.bg/article/Ima-dupka-v-zakonodatelstvoto-za-strategicheskite-sdelki/151136/2/0", "text": "Така отговори на въпроса на Дир.бг. правилно ли държавата не влезе в сделката за ЧЕЗ финансистът Емил Хърсев.  \"Това е въпрос на стратегия. Има различни варианти, по които се решава въпроса за стратегически предприятия по света. Моделът с държавно участие е твърде древен датира в 50-те и 60-те години. Разбира се, напоследък в повечето страни се търси възможност държавите да регулират стратегическите предприятия чрез правови процедури, административни и по начина, по който се регулира изобщо енергетиката , а не чрез участие в самите дружества, които осъществяват функциите на управление на предприятията сами по себе си\", заяви Хърсев. Според него, в България е приета стратегия по отношение на енергетиката и тя е за приватизация. Т.е. след като е приета една стратегия и като няма аргументи срещу нея, нормално е тя да се следва. Нормално е държавата да търси чрез административни мерки и регулация на стратегическите предприятия в енергетиката, в това число ЕРП-та, а не чрез участие в капитала.  Според мен държавата трябва да търси промяна на законодателството и възможности чрез методи на административно регулиране да контролира случващото се в ЕРП-тата, коментира Хърсев.  Ние имаме категорично очевидна, дълбока, тежка дупка в законодателството. Убеден съм, че ни трябват поне два закона, които трябва да бъдат приети. По никакъв начин не трябва да се търси само промяна в Закона за енергетиката, трябва да имаме цял Закон за стратегическите предприятия, който да създава един и същи режим за всички стратегически предприятия независимо дали са военна промишленост, ЕРП-та, инфраструктурни обекти като пристанища. Трябва да има един ред, по който да се знае кой може да определи кое предприятие е стратегическо. А при всички стратегически предприятия трябва да се прилага стриктна процедура за контрол. За мен най-добрия пример за това е банковото законодателство. Това трябва да е съвършено отделен закон и в никакъв случай браншов отраслов. КЕВР няма какво да търси в тази работа, той има други функции, е на мнение Хърсев.  Вторият закон, който ни трябва е Закон за гражданска мобилизация. Представете си какво ще стане, ако примерно едно ЕРП фалира, ако е източено, взети са кредити, които не са върнати, не са плащани заплатите, да речем три месеца и т.н. Как държавата ще се справи с този проблем? Съвършено по никакъв начин. А трябва да има Закон за гражданската мобилизация и е наясно кой орган може да задължи всеки български гражданин да работи в критичната инфраструктура и някой трябва да плати на тези хора. На какво основание в момента държавата би платила? Представете си стачка на работещи в ЕРП-то х , откъде взима държавата техници да поддържат станциите, да подават ток, да оправят повредите....  Двата закона са критично нужни, и ако някой има малко акъл в главата трябва да седне и да работи така, категоричен бе Хърсев.  Попитан за това, че в момента се правят промени в Закона за енергетиката, Хърсев отговори, че само промяна в Закона за енергетиката е пълна глупост.  Днес ще направят промени в Закона за енергетиката ще решат въпроса за ЕРП-та, утре ще се окаже примерно, че химически завод стачкува, но и за него ще направим закон за химическите заводи, а после ще има стачка в пристанищата и пак ще правим закон. Това не е разумно планиране на законодателството, непрофесионално, категоричен бе Хърсев.", "date": "2018.04.05", "title": "Емил Хърсев: Има дупка в законодателството за стратегическите сделки"}
{"url": "http://epicenter.bg/article/Slavi-Angelov--V-zatvorite-se-vkarvat-dori-zheni-pochasovo-/151138/2/0", "text": "Продължават коментарите за бягството на затворниците от Софийския затвор. Журналистът Слави Ангелов заяви, че е комично случилото се и историята с чистачката. Не ми се искаше да нападат надзирателите, но ситуацията е абсурдна. Наистина са ужасни условията в затворите, но всеки има право на личен избор, коментира Ангелов.   В затворите се вкарва всичко, дори на местата с по-лек режим може би и жени влизат почасово, заяви журналистът. \"Говорим постоянно за заплати, но не и за реформа\", коментира още Ангелов и добави, че оставките от вчера може би са дадени на време, но няма да решат проблемите.   Валери Йорданов смята, че не е редно да се хвърлят обвинения така на сляпо. Относно вкарването на оръжие, наркотици, дори и на жени, Йорданов каза, че проблемът е от много време. Според Йорданов бягството на Радослав Колев и Владимир Пелов изисква много голям финансов ресурс. По думите му, то не може да бъде извършено без помощ от вътре.   Владимир Пелов крещял „Имам граната“ при бягството си от затвора, а днес там бе открита и част от ръчна граната. Очевидци също така твърдят, че Пелов държал още нещо в ръката си, освен пистолета, с който стрелял.   Относно това какво ще се случи сега, Ангелов заяви, че Радослав Колев и Пелов първоначално ще бъдат заедно, а по-късно може по-силният да унищожи другия.  Те са с две - три стъпки пред органите на реда, заяви още той.", "date": "2018.04.05", "title": "Слави Ангелов: В затворите се вкарват дори жени почасово!"}
{"url": "http://epicenter.bg/article/Veselin-Mareshki--I-Tsacheva--i-Radev-tryabva-da-si-podadat-ostavkite-/151141/2/0", "text": "\r\n \r\n \r\n \r\n „Трябва да се впрегнат службите, защото след тази новина за рецидивист, който се движи спокойно въоръжен из страната, нито един български гражданин не може да бъде спокоен за своето здраве и живот (...) Надяваме се и се молим на МВР да си свърши работата“, каза Веселин Марешки. Идеята държавата да влезе в сделката за ЧЕЗ беше опит да се източат още 100-тина милиона.  Решението за влизане в сделката беше безумно, посочи той „Според нас някой се опитва да избяга по терлици от инвестицията си в България и на гърба на държавата, чрез инспириране на такива напрежения, се опитва да вдигне цената – каза Марешки. – Няма кой нормален инвеститор да плати повече от 200 – 250 милиона. Единственият, който може да ги плати, сме пак ние, данъкоплатците, през държавата“, коментира Марешки.   По думите му натискът е бил уж държавата да е спасител, а всъщност да се източат „още 100-тина милиона“. Замесените са „бизнесмени или мениджъри и от ЧЕЗ и български лобита, които имат възможността да разиграят този сценарий“, посочи Марешки.   На въпрос дали „Воля“ подкрепя закона за горивата, внесен от Емил Димитров, той отговори: „Няма как да подкрепим този закон (...) За нас приоритет е премахването на картела и сме дали дума на българския народ и ще се борим докрай (...) Този закон е абсолютно вреден за държавата и абсолютно вреден за всички – той помага само да се монополизира браншът от определени групи“. На въпроса дали се очаква повишаване на цените на горивата преди летния сезон, гостът посочи: „Не вярвам, че ще си позволят да направят нещо такова, защото ние вече сме осветлили проблема, показа се, че той съществува и не мисля, че някой ще си позволи вече толкова брутално да направи – да отидат цените към 2,60 – 2,70 лв.“.   Той определи като цинизъм, че на пенсионерите ще се дадат по 40 лв. за Великден, а държавата ще плати 100 млн. за ремонт на няколко самолета, „които така или иначе за нищо не стават“.  Според него е нормално да има разпад в „малката коалиция“ – Обединените патриоти, защото са „сглобени чисто фиктивно, нищо не ги свързва“ и повечето си гледат собствения интерес. \r\n", "date": "2018.04.05", "title": "Веселин Марешки: И Цачева, и Радев трябва да си подадат оставките!"}
{"url": "http://epicenter.bg/article/GERB--Neka-predi-svetliya-praznik-na-Vazkresenieto-da-si-spomnim-za-hristiyanskite-dobrodeteli-/151144/2/0", "text": "В навечерието на Великден парламентарната група на ГЕРБ призова да се обърнем към християнските добродетели на семейните ценности, любовта към ближния, милосърдието и смирението. Декларацията прочете от парламентарната трибуна народният представител Галя Захариева.  Д Е К Л А Р А Ц И Я  НА ПГ НА ПП ГЕРБ  УВАЖАЕМА Г-ЖО ПРЕДСЕДАТЕЛ,  УВАЖАЕМИ НАРОДНИ ПРЕДСТАВИТЕЛИ,  Само след броени дни православните християни ще посрещнем най-светлия си празник Възкресение Христово. Празникът, който ни дава вяра и надежда вече 2000 години. В трудните и тъжни дни на страстната седмица, ние си спомняме за саможертвата на нашия Бог, който беше разпнат, за да спаси нас. Това са дни за равносметка и смирение, които всеки християнин преживява в очакване на Възкресението.  В българската история православното християнство играе основополагаща роля за създаването, съхранението и възкресението на българската държавност. От покръстването извършено от Св. Цар Борис Покръстител в средните векове, когато се положиха основните на монолитната българска културна общност, през петвековното османско владичество, през което християнството се оказа единствената надежда за самосъхранение на българския дух, до Възраждането и борбите за църковна независимост, които формираха и върнаха на картата на Европа българската нация и държавност. През християнската религия ние получихме и имахме възможност да дарим на редица славянски народи своята писменост и култура. Благодарение на покръстването и последвалото го християнско просвещение българският народ изгради своята идентичност, която в периоди на изпитания съхраняваше неговия дух. Не бива да забравяме, че нашата религия и културна принадлежност към християнския свят бяха съхранени с усилията и неизмеримите жертви на десетки поколения в различни исторически епохи. Този факт ни задължава да пазим това наследство и да го почитаме не само чрез ритуалите и по време на празници.  За България християнството е повече от религия. То е фундамент на българската национална идентичност, без който българското общество би загубило смисъл и ориентир за съществуването си. Защото православното християнство е единствената нишка, която ни свързва със Св. цар Борис Покръстител и неговия син Симеон Велики, със Св. Св. Кирил и Методий и техните ученици, с дейците на националното ни възраждане и борците за църковна независимост. Загубим ли тази нишка, ще загубим всичко и най-вече себе си.  През тази година Страстната седмица съвпада с една основополагаща дата в българската история свързана с празника на Възкресение Христово. На 3 април 1860 година, по време на Светата възкресенска литургия, в църквата „Св. Стефан“ в Цариград, българският епископ Иларион Макариополски вместо да изрече името на цариградския патриарх Кирил VІІ обявява пред множеството „Помени Господи всякое епископство православних“. Според църковните канони, отказът на епископа да спомене името на Цариградския патриарх, означава че той отхвърля неговата власт. Думите на Иларион Макариополски били посрещнати с радост от онези 5 800 миряни, които се намирали в църквата и в нейния двор, а година по-късно той и подкрепилите го владици Авксентий Велешки и Паисий Пловдивски платили за смелостта си с три годишно заточение от Цариградската патриаршия. С този акт обаче Иларион Макариополски, подкрепилите го владици и онези 5800 миряни слагат началото на борбата за църковна независимост на българите, която приключва с успех 10 години по-късно. Тогава, през 1870 година, върху картата на Българската екзархия се появява и съвременната българска нация, която през 1878 година ще породи и новата българска държавност. Държавност, чийто дух винаги ще носи в себе си и думите на Дякон Игнатий, който казва: „В нашата България всички народи ще живеят под едни чисти и свети закони... и за турчина, и за евреина, каквито и да са, за всички еднакво ще е.“   Уважаеми народни представители,  Нека преди светлия празник на Възкресението да си спомним за християнските добродетели на семейните ценности, любовта към ближния, милосърдието и смирението. Нека не само в тези дни, се опитаме да помогнем на страдащите независимо от тяхната религия и етнос. Нека предстоящият празник стане повод да си спомним, че нашата нация и държавност възкръснаха на Великден сред иконите на църквата „Свети Стефан“ в Цариград, а това ни задължава още повече да пазим онзи дух на упорит стремеж към свобода и достойнство, които направиха възможна и появата на новата българска държавност.  Светли празници и нека Бог да бъде с нас!  ", "date": "2018.04.05", "title": "ГЕРБ: Преди светлия празник на Възкресението да си спомним за християнските добродетели "}
{"url": "http://epicenter.bg/article/Putin-blagodari-na-Vselenskiya-patriarh-za-podkrepata-mu-za-edinstvoto-na-pravoslavniya-svyat-/151121/7/0", "text": "В рамките на визитата си в Турция президентът на Руската федерация Владимир Путин проведе телефонен разговор с Вселенския и Константинополски патриарх Вартоломей I, съобщиха руските медии. Константинополският патриарх поздрави Владимир Путин с победата му на президентските избори и с настъпващите Великденски празници.  Руският лидер предаде на Вартоломей I най-добрите пожелания на патриарха на Москва и на цяла Русия Кирил и изрази специалната си признателност към Негово Светейшество за постоянно оказваната подкрепа за единството на православния свят, гласи съобщението.  Владимир Путин изтъкна и активната обществена и благотворителна дейност на Константинополския патриарх и в частност, неговия съществен принос за създаването на условия за осъществяване на религиозните потребности на представителите на рускоезичното общество в Турция.    ", "date": "2018.04.05", "title": "Путин благодари на Вселенския патриарх за подкрепата му за единството на православния свят "}
{"url": "http://epicenter.bg/article/Moskva--Zashto-London-malchi-za-domashnite-zhivotni-na-Skripal-/151133/7/0", "text": "Говорителката на руската дипломация Мария Захарова поиска от Великобритания да разкрие здравословното състояние на домашните животни на семейство Скрипал. Бившият двоен агент Сергей Скрипал и дъщеря му Юлия бяха отровени на 4 март в английския град Солсбъри. Великобритания обвинява Русия за това нападение, а Кремъл отрича да е замесен.   \"Разполагаме с надеждни сведения, че семейство Скрипал са имали домашни животни. Къде са тези животни сега? Какво е състоянието им? Защо британската страна е премълчала този факт? Става дума за живи организми и ако в къщата е имало токсични вещества, тези живи организми трябва да са пострадали\", заяви Захарова на седмичната си пресконференция. \"Това е в пряка връзка със случая, ако наистина става дума за химически отровни вещества и като се има предвид, че няколко версии за отравянето го свързват с къщата, където е живеело семейство Скрипал\", добави тя. Племенницата на Сергей Скрипал, цитирана от руската преса, заяви, че семейството е имало морски свинчета и котки.  Полицията установи, че Сергей Скрипал и дъщеря му Юлия са били в първоначален контакт с отровното вещество в дома на бившия шпионин, след като откри най-висока концентрация от веществото на входната врата на къщата. Междувременно  Изпълнителният съвет на Организацията за забрана на химическите оръжия (ОЗХО) отхвърли предложението на Русия за ново съвместно разследване на случая с отравянето на Сергей Скрипал и дъщеря. Предложението бе отхвърлено с 15 на 6 гласа, а 17 страни се въздържаха. В гласуването участваха 38 от 41 страни членки на Изпълнителния съвет.  Москва пък поиска свикване на Съвета за сигурност на ООН.    ", "date": "2018.04.05", "title": "Мария Захарова: Защо Лондон мълчи за домашните животни на Скрипал?"}
{"url": "http://epicenter.bg/article/BSP--Da-vazkresim-choveshkoto-v-dushite-si--Togava-trudat-ni-shte-e-po-polezen-za-obshtestvoto/151145/2/0", "text": "\"Нужно е ние, които водим народа, да възкресим човешкото в душите си! Тогава трудът ни ще е по-полезен за обществото и за мира между човеците.\" Това заяви от парламентарната трибуна народният представител Васил Антонов, който прочете декларация от името на ПГ на \"БСП за България\" по повод наближаващия православен християнски празник Възкресение Христово.  След броени дни православните християни по цял свят ще се поздравим с „Христос Воскресе!” Ще се замислим за същността на човешкото съществуване и за онова, което ни прави човеци.  Като законотворци и управленци, ние сме избрани да се грижим за хората, а често забравяме същественото - обикновения живот и ходът, който той следва. Игнорираме човешките емоции и чувства. Нещо повече - сякаш имаме имунитет срещу тях.  Сега сме в едни от най-важните дни на годината, в които може да се погрижим за душевността си. Това са дните от Страстната седмица, които напомнят за последната от житейския път на Христос на Земята. Редно е отново да разчетем посланията, отговаряйки си на въпросите:  - Защо Той изгони търговците от храма, които вместо в дом за молитва го бяха превърнали в тържище и намираме ли аналогия с храма, в който се намираме ние?  - Защо Юда продаде учителя си за 30 сребърника и по време на Тайната вечеря извърши предателство, като чрез целувка Го посочи на войниците?!  - Защо Христос понесе мъченията и болката, които получи от нас - хората, като отплата за мисията си да помага и да прави този свят по-добър и често с работата си не предизвикваме ли страдание, ние, често с работата си не предизвикваме ли болка на хората чрез последствията от нашите непремислени, а често премислени действия?!  Категорично не сме си взели поука. Предателствата и продажбите са част от битието ни. Сякаш свикнахме с тях и ги отминаваме с лекота. Днес, Възкресението - житейското и библейското, не е само след смъртта. То е надежда, че след всяко зло идва добро, че след всяко страдание има радост, че всеки разкаял се получава прошка и втори шанс. На това ни учат православните ценности. Нека в делниците по-често се обръщаме към тях и ги следваме! Днес живеем в размирен свят. Световните и регионалните конфликти следват един след друг и са твърде близо до нас. Ние, съзнателно или не, чрез действие или бездействие, сме част от тях.  През тази година Интерпарламентарната асамблея по православие навършва 25 години. В календара на Асамблеята са предвидени няколко значими честванията. Едното е сега - в дните между католическия и православния Великден, в столицата на Ливан - Бейрут, с участието на представители от 70 страни. Чест е за България, че първото празнично събитие, посветено на годишнината, се проведе преди седмица в Плевен - пленер-живопис под надслов: „Православни ценности”. За съжаление, за първи път български народни представители не участват в това честване в Ливан.  Изконен е стремежът за възраждане и създаване на по-добри възможности за всички хора и всички страни. Нужно е ние, които водим народа, да възкресим човешкото в душите си! Тогава трудът ни ще е по-полезен за обществото и за мира между човеците. Светли да са Великденските празници за всички! Здраве и благополучие! Повече доброта и вяра в дните ни!  Честито Възкресение Христово!  ", "date": "2018.04.05", "title": "БСП: Да възкресим човешкото в душите си! Тогава трудът ни ще е по-полезен за обществото"}
{"url": "http://epicenter.bg/article/Prezidentat-Rumen-Radev-nagradi-aktyorat-Vasil-Mihaylov-na-stsenata-na-teatar--quot-Balgarska-armiya-quot-/151146/2/0", "text": "Президентът отличи легендарния артист в сряда вечерта на сцената на театър „Българска армия“, където Васил Михайлов играе повече от 50 години, а снощи се превъплъти в ролята на Стоян Глаушев в постановката „Железния светилник“.  Това съобщиха от прессекретариата на държавния глава.   Държавният глава и съпругата му Десислава Радева бяха сред зрителите на представлението, след края на което творческият състав на театъра и президентът поздравиха актьора и отбеляза 80-годишнината му.  Още дълги години бъдете капитанът на българската доблест и на народната любов, пожела Румен Радев на Васил Михайлов, който е изиграл стотици роли на сцената и екрана, а емблематично остава превъплъщението му на капитан Петко войвода в едноименния сериал.   Държавният глава заяви, че за него е чест да засвидетелства почит и благодарност от името на целия български народ и многобройните поклонници на актьора. „Вие сте войвода, предрешен като наш съвременник, вие сте хан, генерал, хаджия, хъш, вие сте човек с горда осанка и неподражаемо мъжко присъствие“, обърна се президентът към Васил Михайлов.   Президентът поздрави актьорския състав и екипа за невероятната им работа по постановката „Железния светилник“. Преживяхме и продължаваме да живеем в трудни години, но в никоя от тях българският театър не пустееше - той бе светилникът за мнозина и вярвам, че ще продължи да бъде такъв и занапред, заяви още президентът Радев.", "date": "2018.04.05", "title": "Президентът Румен Радев награди Васил Михайлов на сцената на “Армията“"}
{"url": "http://epicenter.bg/article/Prof--Vladimir-Chukov--Bez-uchastieto-na-ES-Siriya-nyama-kak-da-bade-vazstanovena-/151150/2/0", "text": "Без участието на ЕС Сирия няма как да бъде възстановена. Това каза в интервю за сутрешния блок „Добро утро България“ на Радио „Фокус“ арабистът проф. Владимир Чуков. Той добави, че ЕС е най-големият спонсор на Ирак, Афганистан и Йемен.  Според експерта, докато не се решат проблемите в Женева, няма как да бъдат отпуснати средства за възстановяването на източната част на Сирия, а обещаните пари от Саудитска Арабия в размер на 4 милиарда долара все още не са отпуснати. Владимир Чуков поясни, че обявеното оттегляне на САЩ от миналата седмица от военната територия на враждуващите страни, в момента се е отложило.  „Това заявено желание за оттегляне на САЩ е форма за натиск върху Саудитска Арабия и регионалните съюзници на САЩ да ускорят процесите за финансиране на възстановяването на тази източна част, което на този етап са само приказки. Наистина проблемите са много по-сложни на фона на геополитическите, етнически и конфесионални противоречия, икономическите действия – един вулкан от противоречия, който заля не само региона, но и целия свят“, коментира проф. Чуков.  Темата за териториалната цялост беше водеща на тристранната среща на върха в Анкара с участието на Турция, Русия и Иран. Проф. Владимир Чуков каза още, че сирийската територия, под влияние на Турция, която контролира над 5000 кв. км, ще се опита да върне част от сирийските бежанци, които в момента са на територията на страната обратно в Сирия.  ", "date": "2018.04.05", "title": "Проф. Владимир Чуков: Без участието на ЕС Сирия няма как да бъде възстановена "}
{"url": "http://epicenter.bg/article/BSP---Sofiya--Problemite-na-sigurnostta-v-Sofiya-ne-sa-prioritet-na-obshtinata-i-na-kmeta/151151/2/0", "text": " Проблемите на сигурността в столицата не са приоритет на общината и на кмета. Това се посочва в позиция на общинските съветници от групата на БСП \"Лява България\" в СОС.   Общинските съветници от групата на БСП в СОС смятаме, че проблемите на сигурността в София не са приоритет на Столична община и на кмета Йорданка Фандъкова. На първо място това се потвърждава от системното неизпълнение на приетата на 24.07.2014 г. от СОС \"Стратегия за сигурност на Столична община\". В нея се определя, че: \"Общият размер на средствата, планирани с бюджета на Столична община за целия период 2014 - 2020 г., е 80 млн. лв. Предвидените средства следва да бъдат разпределени за рехабилитация, реконструкция и разширяване на съществуващата система за видеонаблюдение, изграждане на нови или доизграждане на вече съществуващи обекти, подмяна на морално и физически остарелите сигнално-охранителни системи в сградите и обектите на СО и изграждането на нови такива, изграждане на нови \"локални\" центрове за видеоконтрол, на система за ранно предупреждение по реките и на тренировъчен полигон за обучение на доброволци и спасители от различни аварийни групи към различни ведомства, закупуване на лични предпазни средства за населението и др.\". Съгласно Стратегията всяка година за тези дейности СО би трябвало да заделя по около 13 млн. лв. годишно. Фактите обаче са други - те показват системно неизпълнение на стратегията по този показател през годините. Така например за 2017 г. средствата са малко над 8 млн., а за 2018 г. - около 10 млн., от които 2,1 млн. са похарчени за НДК още декември/януари. Според кмета на Столична община Йорднка Фандъкова, все още над 20% от детските градини и училищата нямат видеонаблюдение на външния периметър. Според нашите експерти, процентът на неизпълнение е по-висок. Освен това, в част от градините и училищата видеонаблюдението се нуждае от сериозно подобряване.   Сериозно е подценяването и са недостатъчни средствата за сигурността в крайните квартали и селата в околоградския район. Най-съществените оплаквания на живеещите във въпросните райони са свързани с кражбите в жилищните имоти, недостатъчното видеонаблюдение на възлови места, разбитите улици с огромни дупки по тях, причина за десетки пътно-транспортни произшествия, слабото или липсващо осветление по улиците и спирките на обществения транспорт, липсата на указателни табели и други.   Всичко това би могло да бъде решено, ако се изпълняваше Стратегията и най-вече финансовата й част.   Вторият проблем е обезпечаването на средата за сигурност от страна на СДВР. Засега под това се разбира единствено концентрацията на полицейски сили в централната част на София, където присъствието на органите на реда е най-видимо. Всичко това става за сметка на крайните квартали и периферията на столицата, където среща с полицейски патрул е истинска екзотика.   Странно звучи отчетеният спад от страна на СДВР на регистрираните престъпления с близо 4%. Според неправителствени организации, близо 30% от престъпленията на територията на София не се регистрират в СДВР. За 2016 г. в София са регистрирани от полицията 21 976 престъпления и столицата е на второ място сред големите градове в страната след Бургас.   На фона на очевидния ръст на грабежите, противозаконните отнемания на автомобили и кражбите от жилища се поставя основателният въпрос за доверието на столичани към органите на МВР.   Сериозен проблем е липсата на капацитет в СДВР. От десетина години СДВР е некомплект 700-800 души. През миналата година бившият директор заяви, че във връзка с председателството, този недостатък ще бъде преодолян. Задаваме основателния въпрос колко е недокомплекта в момента и това не е ли в ущърб на гражданите, особено в крайните квартали и кметствата около София?   Липсва капацитет и в Столична дирекция пожарна безопасност и защита на населението, особено в частта защита на населението. Ако тази дирекция можеше да се справя, защо й е на Столична община дирекция \"Аварийна помощ и превенция\"?   Ние питаме, защо трябва да се отделят средства на общината за дейности, които по закон са вменени на държавата в лицето на МВР?   Третият въпрос е за ролята и мястото на Общинска полиция.   Продължаваме да смятаме, че Общинска полиция е начин да се източва бюджетът на СО от държавата, която е абдикирала от задължението си да гарантира сигурността на всичи български граждани.   Същевременно съгласно новоприетия от управляващата коалиция закон за \"Частната охранителна дейност\", малките населени места около София ще могат да се охраняват от частни фирми, в т.ч. и общинската охранителна фирма \"Егида\". С тях ли ще се борим с престъпността в тези кметства? Или това е задължение на държавата?   Общинската полиция трябва да е подчинена единствено на кмета на общината и да действа по отделен закон, а не да е част от този на МВР. Тя трябва да има и специфични функционални задължения по спазване на нормативната наредба на общината, а не само осигуряване на обществения ред.   Липсват резултати по противодействие на престъпленията в сферата на икономиката, ощетяващи държавният и общински бюджет.   Установяването на корупционни практики, се ограничи в констатирания нерегламентиран прием в някои детски градини и то след журналистическо разследване. В същото време на територията на столицата се реализират едни от най-големите инфраструктурни проекти в страната - много от тях и с европейско финансиране. Обществена тайна е, че именно там се създават условия и реализират корупционни схеми с участие на общинската администрация на различни нива.   Ние, общинските съветници от групата на БСП, смятаме, че столичани живеят в несигурна среда и затова главната вина е на управляващите, които от години неглижират проблемите на сигурността. Продължаваме да настояваме за избиране на отделен заместник-кмет по проблемите по сигурността и извеждането на проблема сред основните в столицата.  Тук няма как да не направи впечатление факта, че градовете с най-голяма престъпност в България се управляват от \"най-успешните\" кметове на ГЕРБ. Всеки да си прави извода сам.  ", "date": "2018.04.05", "title": "БСП - София: Проблемите на сигурността в столицата не са приоритет на общината и на кмета"}
{"url": "http://epicenter.bg/article/Praznichna-supa-s-agneshko-meso/151166/9/92", "text": "Необходими продукти: 1 кг чисто агнешко месо без мазнина/70 г масло/1 връзка зелен лук/4-5 с.л. ориз/1 връзка киселец, лапад и магданоз/1 с.л. брашно/1 бр. яйце/1 ч.ч. кисело мляко/сол/черен пипер/Начин на приготвяне: Месото се нарязва на хапки. Нарязаният на ситно лук се задушава в маслото. Прибавя се месото и то също се задушава. Посолява се и се посипва с черен пипер. Залива се с 8 ч.ч. гореща вода.  Когато супата заври, се добавя оризът. Силата на огъня се намалява и се оставя да къкри още 30 минути. Тогава се добавят лападът, киселецът и магданоза, нарязани на ситно.  Супата се оставя да ври още 10 минути, след което се застройва с кисело мляко, 1 с.л. брашно и 1 бр. яйце.", "date": "2018.04.05", "title": "Празнична супа с агнешко месо"}
{"url": "http://epicenter.bg/article/Bratat-na-vdovitsata-na-Holidey-e-zad-reshetkite-za-izmama/151148/10/100", "text": "Братът на Летисия Холидей - Грегори Буду бе задържан в Монпелие в Югоизточна Франция в рамките на финансово разследване във връзка със стопанисването на семейна дискотека в района.  Летисия Холидей e вдовицата на рок легендата Джони Холидей. 41-годишният й брат Буду ще бъде разпитан за отклоняване на финансови средства, съобщават от БТА. Той бе обявен за изпълнител на завещанието на Джони от сестра си.  Грегори Буду стопанисва дискотеката \"Амнезия\", построена от баща му Андре Буду в Кот д'Агд. През 2007 г. Андре Буду получи 24-месечна присъда за финансови измами при стопанисването на дискотеката си, като излежа 6 месеца зад решетките.  В съдебната битка за наследството на Джони Холидей семейството на Летисия бе критикувано от близки на първите му две деца Лора и Давид Холидей заради присъствието на Елиет Буду - бабата на Летисия, в ръководството на фирми, които защитават правата и имиджа на певеца, и заради обявяването на Грегори Буду за изпълнител на завещанието му. Елиет Буду, която е прехвърлила 80-те, увери, че била назначена в ръководството на фирмите въпреки волята си.   Източник: Дир.бг", "date": "2018.04.05", "title": "Братът на вдовицата на Холидей е зад решетките, подозират го в измама"}
{"url": "http://epicenter.bg/article/Vnesete-praznichno-nastroenie-u-doma--Idei-za-velikdenska-ukrasa-/151149/10/104", "text": "Великденската украса е важен елемент от празничното настроение. А и Великден е пролетен празник, поради което ни се иска да декорираме домовете си в топъл, радостен и жизнен дух.   В цяла Европа великденските украшения са почти еднакви. От правилото можем да изключим само великденския заек в някои страни. Ще ви дадем няколко идеи за това как да декорирате дома си за празника, пише woman.bg. Можете да създадете пролетно настроени с букети от цветя, украсени допълнително с великденски елементи – декоративни яйца, пиленца и други играчки.   Празничните   и цветя – ще бъдат прекрасно допълнение. Декорирайте ги с хартия, конци, копчета, лепенки и мъниста. Такива яйца ще стоят чудесно както на празничната трапеза, така и на холната ви масичка. При това ще бъдат хубав подарък за вашите гости!   Отлична идея е да декорирате дома си с   Те могат да се окичат с изкуствени великденски яйца или с играчки на животинки, символизиращи празника (зайци, пилета и птици).    за празничната трапеза от малки клонки. В тези импровизирани гнезда поставете красиво оформени пъдпъдъчи яйца, цветя и декоративни играчки.    Можете сами да си отлеете свещи в яйчена черупка. Оригинална декорация ще са пролетните цветя, „покълнали“ от яйчена черупка. Ще стоят отлично и на празничната трапеза.      ", "date": "2018.04.05", "title": "Внесете празнично настроение у дома: Идеи за великденска украса "}
{"url": "http://epicenter.bg/article/Sled-skandala-s-otnetata-korona-Mis-Balgariya-Vselena--Nikoleta-Todorova-se-poyavi-chisto-gola-Snimki-/151158/10/100", "text": "Броени дни след като стана ясно, че короната на \"Мис България Вселена\" 2017 Николета Тодорова ще бъде отнета, се появиха голи снимки на красавицата.   Кадрите са заснети съвсем наскоро по време на почивката й на гръцкия остров Тасос, а миската позира на плажа без бански. Предполага се, че снимките, публикувани във вестник \"Галерия\", са правени от нейния приятел, пишат от \"Блиц\".  Кадрите нямат общо с отнемането на титлата, тъй като излизат след скандала. Преди време Тодорова заяви, че тя е една от малкото миски, честно спечелила короната си, без пошлост, без да продава тялото си и без да търси евтина показност. Причината Николета да загуби титлата си \"Мис България Вселена\" бе, че в национален ефир тя заяви, че според нея има конкурси за красота, решени чрез корупция и порочни практики. Организаторите определиха това като уронване престижа на конкурса им.", "date": "2018.04.05", "title": "След скандала с отнетата корона: Излязоха чисто голи снимки на ”Мис България”2017 Николета Тодорова "}
{"url": "http://epicenter.bg/article/Chernata-Zlatka-smeni-silikona-si-vav-Facebook-rialiti/151160/10/100", "text": "Плеймейтката Златка Димитрова сподели момент от подмяната на силиконовия си бюст.   Тя излъчи видео на живо във фейсбук, на което заедно с известен пластичен хирург избират големината на новите импланти. Златка написа на клипа \"Нов силикон за новия летен сезон\". В момента Димитрова е с 420 кубика, а формата на силикона е капковидна. \r\n \r\n \r\n", "date": "2018.04.05", "title": "Черната Златка смени силикона си във Facebook риалити"}
{"url": "http://epicenter.bg/article/Transseksualna-krasavitsa--rodena-kato-mazh--vzrivi-sotsialnite-mrezhi--Snimki-/151161/10/100", "text": "Красавицата  пoдмeни изцялo живoтa си пpeди няĸoлĸo гoдини. Oт тoгaвa Зaмпиpoли нe cпиpa дa пoĸaзвa нoвoтo cи тялo, c ĸoeтo пpoдължaвa и дa шoĸиpa cвeтa. Талита често споделя, че още от малка е знаела, че е жена, родена в тялото на мъж. Когато става на 18 години тя решава да е подложи на и поставяне на силиконови импланти в гърдите. Интересното в случая е, че парите за тези интервенции тя получава от баба си.   Днес транссексуалната Талита Зампироли е изключително известна и има огромен брой последователи в социалните мрежи. Тя дори твърди, че е имала едногодишна  . Само че той отрича всичко това и дори иска да я съди за твърденията и.   Източник: Дарик", "date": "2018.04.05", "title": "Транссексуална красавица, родена като мъж, взриви социалните мрежи (Снимки)"}
{"url": "http://epicenter.bg/article/Sharan-Stoun--Slavata-ne-e-vechna/151168/10/100", "text": "60-годишната холивудска икона Шарън Стоун бележи голямото си завръщане с главна роля в сериала \"Mosaic\" по HBO.   Стоун не си прави никакви илюзии и много добре знае, че е истинска щастливка, че все още получава главни роли. В специално интервю звездата от \"Първичен инстинкт\" споделя, че преди 30 години две от най-големите звезди на Холивуд са я предупредили, че да си на върха не е нещо, което остава завинаги. , каза русокосата красавица, която бе облечена с черна блуза и леопардов шал по време на участието си. Тя добави още, че младежките ѝ години, в които се е снимала в \"Специалистът\" и \"Казино\", са били много различни. , допълва Стоун. Тя сподели, че е била 13-ата актриса, избрана за \"Първичен инстинкт\". Шарън е майка на три осиновени момчета - 17-годишния Роън, 12-годишния Леърд и 11-годишния Куин.   Източник: Дир.бг", "date": "2018.04.05", "title": "Шарън Стоун: Славата не е вечна"}
{"url": "http://epicenter.bg/article/Nay-mladiyat-dzhendar-u-nas-ima-nova-lichna-karta-i-viziya-kato-na-Nikoleta-Lozanova--Snimki-/151170/10/99", "text": "Най-младият трансджендър у нас се казва Анджелина и е от Кюстендил. Ражда се през 1998 година като Филип Димитров. Мечтата да стане жена се проявява в ранните тийнейджърски години. Тогава започва да се събира с приятелки на сестра си и от тях придобива женски маниери, както и различен начин на мислене.   От 16-годишен младежът постепенно започва да се превръща в жена. Първо си пуска по-дълга коса, след това започва да се гримира и да облича женски дрехи. За да се превърне в момиче, му помагат и по-женските черти на лицето му.   На 18 г. с позволението на семейството си Филип се подлага на 3 операции за смяна на пола в столична частна клиника и след 4 месеца на болки става истинско момиче.   \"Не ме болеше, чувството е такова, както майката, като ражда, усеща болката, сякаш от мен излизаше ново тяло\", откровеничи Филип-Анджелина.   След по-малко от месец новоизлюпеното момиче се връща към нормалния начин на живот.   Днес Филип-Анджелина няма нито един белег от предишния си живот. За мечтата си да стане истинска жена професионалните хирурзи напълно отстраняват половия му член и му слагат бюст.   Често пъти Анджи е сравнявана с Николета Лозанова, а приликата между известната плеймейтка и кюстендилката е фамозна. В родния си град Филип е добре познат, а местните са свикнали с двойствената му природа и вече не им прави впечатление.   Въпреки че става жена, Филип-Анджелина не може да има деца и е напълно наясно с това. \"Достатъчно ми е да съблека дрехите и да видя женското си тяло и това ми харесва\", казва 19-годишното момиче.   За Анджи гневните хомофобски изблици в социалните мрежи са нещо нормално и тривиално, а джендърът отдавна е свикнал с тях и не обръща особено внимание. Напротив. Момчето, станало момиче, не спира да качва изключително провокативни снимки, като на някои от тях дори позира гола.   За недоброжелателите си джендърът казва: \"По-добре да си в устата на хората, отколкото в краката им\".   За поддръжката на женствеността си Филип споделя, че е трудно да се постигне, но му е приятно да го прави и му доставя удоволствие.   Филип завършва трансформацията си със смяна на личната си карта, където, за да получи легитимен документ, било нужно документ на хирурга, потвърждаващ промяната на пола.   Именно след трансформацията Анджи придобива сериозно самочувствие в кожата си на жена и без свян залива социалните мрежи с новите си апетитни женски форми. Обича да позира без дрехи, а натрапчиво сексуалните й снимки гневят потребители в социалните мрежи. Много от фотосите на джендъра са напълно нецензурни и не оставят много на фантазията на мъжете.   Анджи демонстрира изключително луксозен живот, като няколко пъти посещава Дубай, където разточително релаксира. Името на момчето, станало момиче, неведнъж е било забърквано в любовни афери с богати бизнесмени от Кюстендил, а откакто е жена, мъжкият интерес към него не стихва. Отскоро тя се радва на пълноценна връзка и въпреки че приятелят й е сериозен, тя категорично не желае да разкрие самоличността му.   Бившият Филип не се осланя само на красотата си, а държи много на образованието си. След като завършва Природо-математическата гимназия в Кюстендил, тя записва следването си в Техническия университет в София, където е студентка първа година. Източник: новини.бг", "date": "2018.04.05", "title": "Най-младият джендър у нас има нова лична карта и визия като на Николета Лозанова (Снимки)"}
{"url": "http://epicenter.bg/article/Biografat-na-Leydi-Di--Megan-Markal-sasipala-parviya-si-saprug/151174/10/100", "text": "Меган Маркъл прекратила брака си с Тревър Енгелсън от днес за утре и той се почувствал като \"камъче, заседнало в обувката й\".    ", "date": "2018.04.05", "title": "Биографът на Лейди Ди: Меган Маркъл съсипала първия си съпруг"}
{"url": "http://epicenter.bg/article/Nikol-Shertsinger-i-Grigor-Dimitrov-razdeleni-na-Velikden-/151184/10/100", "text": "Григор Димитров тренира здраво в Монте Карло, докато любимата му Никол Шерцингер е в Италия.    Американката вчера публикува снимка от езерото Комо, а българинът се показа от стадиона на Монако - \"Луи II\". Той също сподели кадър за почитателите си в социалната мрежа.   Не е изключено обаче Никол да се качи на самолета и да отиде при любимия си в Монако за Великден.   Григор усилено се подготвя за турнира. Надпреварата в Монте Карло започва на 15 април. Както е известно, Димитров живее в Монако от години и се чувства в Княжеството като у дома си.   Източник: Блиц", "date": "2018.04.05", "title": "Никол Шерцингер и Григор Димитров няма да са заедно на Великден?"}
{"url": "http://epicenter.bg/article/Vtora-zhena-obvini-svekara-na-Pipa-Midaltan-v-iznasilvane-/151199/10/100", "text": "Свекърът на Пипа Мидълтън бе обвинен в изнасилване от още една жена. Миналата седмица мултимилионерът Дейвид Матюс бе арестуван в Париж за предполагаемо изнасилване на 15-годишно момиче на карибския остров Сейнт Бартс. Сега полицията в Южен Йоркшир разследва ново обвинение в изнасилване, което датира от 80-те години. Матюс категорично отхвърля обвиненията. Милионерът и съпругата му притежават много луксозен хотел на Сейнт Бартс. Приятели на фамилията предполагат, че обвинението е с цел отмъщение. Източник от семейството казва, че твърденията имат за цел да унижат Матюс. Жената, която е в центъра на събитията, се е свързала с полицията миналата година и казала, че Матюс се е държал неприлично с нея, когато е била на 15. Тя твърди, че е изнасилена от милионера през 1998 г. в Сейнт Бартс и година по-късно в Париж. 35-годишната жена, която живее във Великобритания е казала на полицията, че се е обвинявала за изнасилванията, което ѝ оставило чувство на отвращение и шок. Най-големият син на Дейвид Матюс - Джеймс, се ожени за Пипа Мидълтън през май 2017 г. Пипа е сестра на херцогинята на Кембридж и съпруга на принц Уилям - Кейт.   Източник: дир.бг", "date": "2018.04.05", "title": "Втора жена обвини свекъра на Пипа Мидълтън в изнасилване "}
{"url": "http://epicenter.bg/article/NATO--Ne-iskame-da-izolirame-Rusiya--no-tya-e-vse-po-naporista/151140/7/0", "text": "Това заяви генералният секретар на алианса Йенс Столтенберг, цитиран от Ройтерс и БТА, предаде Dir.bg.  \"Ние продължаваме да се стремим към по-добри отношения с Русия, защото Русия е наш съсед /.../ ние не се стремим да я изолираме\", каза той по време на посещение в университета в Отава.  И изтъкна, че НАТО е разтревожена от все по-напористата Русия, която по думите му анексира Крим, дестабилизира Източна Украйна, подкрепя сирийския президент Башар Асад и се меси във вътрешните работи на други държави.  \"Това е причината, поради която съюзниците и партньорите на НАТО реагираха по този начин след нападението в Солсбъри. Защото това не е единичен случай\", отбелязва шефът на алианса.  \"Това е една атака, извършена на фона на модел на поведение, което виждаме Русия да проявява от много години\", добави Столтенберг.  Миналата седмица НАТО изгони седем дипломати от руската мисия към алианса и ограничи максималния брой на делегацията от 30 на 20 души след нападението в Солсбъри, за което Западът обвинява Русия. Кремъл отрича да е замесен.  Междувременно   приветства решението на Изпълнителния съвет на Организацията за забрана на химическите оръжия (ОЗХО), с което бе отхвърлено предложението на Русия за ново съвместно разследване на случая с отравянето на Сергей Скрипал и дъщеря. Предложението бе отхвърлено с 15 на 6 гласа, а 17 страни се въздържаха. В гласуването участваха 38 от 41 страни членки на Изпълнителния съвет.  \"Русия имаше една цел наум след опитите за убийство на територията на Обединеното кралство чрез използването на бойно химическо вещество - да затъмни истината и да обърка обществото. Но международната общност още веднъж прозря тази тактика и енергично отрази опитите на Русия днес да извади от релси правилния международен процес\", каза той.  Лондонският \"Гардиън\" пише, че Джонсън ще бъде изложен на неудобни въпроси за твърденията си, че Русия е производител на нервнопаралитичното вещество. Това е защото вчера е станало ясно, че външното министерство в Лондон е изтрило от страницата си в \"Туитър\" текст, в който се казва, че експертите от Лабораторията за отбранителна наука и технология в Портън Даун са установили, че \"това е боен нервнопаралитичен агент, произведен в Русия\".  Онзи ден от лабораторията обаче казаха, че \"не са идентифицирали точния източник\"  Изтритият текст в \"Туитър\" с дата 20 март е по повод презентацията на британския посланик в Москва по случай Скрипал. Сега Джонсън е под засилващ се натиск да обясни дали правителството си е променило позицията, пише \"Гардиън\".  В същото време Русия настоя Съветът за сигурност на ООН да заседава открито и да вземе отношение по обвиненията на Великобритания. Представителят на Кремъл ООН Василий Небензя поиска това да стане още днес, а мотивът е писмото от 13 март на британската премиерка Тереза Мей до Съвета за сигурност, в което се казва, че е \"много вероятно\" Москва да е отговорна за покушението.", "date": "2018.04.05", "title": "НАТО: Не искаме да изолираме Русия, но тя е все по-напориста"}
{"url": "http://epicenter.bg/article/Vashington-i-Pekin-tryabva-da-izbegnat-targovska-voyna--zayavi-kitayskiyat-poslanik-v-SASht/151142/7/0", "text": "Вашингтон и Пекин трябва да избегнат търговска война, заяви китайският посланик в САЩ Цуй Тянкай и подчерта, че Китай предпочита да реши спора чрез преговори, предаде Ройтерс, съобщи БТА.  \"Преговорите продължават да са предпочитаното от нас средство, но за танго са нужни двама. Ще видим какво ще направят САЩ\", заяви Цуй след едночасова среща с и.д. държавен секретар на САЩ Джон Съливан.   Цуй заяви, че на срещата са били обсъдени всички аспекти от двустранните отношения, включително търговските.   Китайският посланик и представители на Държавния департамент уточниха, че срещата е била уредена, преди САЩ да обявят, че предлагат да се наложат мита върху китайски стоки за 50 милиарда долара, което доведе до ответни мерки на Китай върху американски продукти.   На срещата Джон Съливан е повторил позицията на САЩ, че е необходимо да се възстановят справедливостта и балансът в икономическите отношения между Вашингтон и Пекин, заяви говорителката на Държавния департамент Хедър Науърт, цитирана от ТАСС.   \"Те също така се съгласиха да поддържат тесни контакти по тези и други двустранни, регионални и глобални въпроси\", добави тя.   Във вторник администрацията на САЩ оповести списък от 1300 внасяни от Китай продукти, върху които се планира въвеждане на допълнителни 25-процентни мита. В отговор Китай обяви налагане на 25-процентни мита върху 106 американски стоки като автомобили, нефтохимически продукти и селскостопански продукти.   Експерти се опасяват, че двете страни са на прага на търговска война, която ще застраши икономическия растеж в цял свят, отбелязва ТАСС.", "date": "2018.04.05", "title": "Вашингтон и Пекин трябва да избегнат търговска война, заяви китайският посланик в САЩ"}
{"url": "http://epicenter.bg/article/SASht-otbelyazaha-50-godini-ot-smartta-na-Martin-Lutar-King-/151143/7/0", "text": "САЩ почетоха паметта на бореца за граждански права Мартин Лутър Кинг, убит преди 50 години в Мемфис, щата Тенеси от бял сегрегационист, предаде Франс прес, цитира БТА.   На 4 април 1968 г. в 18.01 ч. местно време чернокожият пастор е смъртоносно ранен с куршум на балкона на мотел в Мемфис, където е отишъл да подкрепи стачкуващи боклукчии. Смъртта му на 39-годишна възраст предизвиква размирици в редица големи градове на САЩ.  Петдесет години по-късно в цялата страна е почетена паметта му: във Вашингтон се събра многолюдна тълпа около внушителния му мемориал по време на демонстрация срещу расизма.   В Мемфис около 10 000 души се събраха пред мотела \"Лорейн\", който днес е музей. Камбаните на църквите в САЩ биха 39 удара в точния час, когато Кинг е улучен от фаталния куршум.   \"Най-истинският начин да се почете баща ми е да се борим за създаване на по-справедлив, мирен и човечен свят. Нека декларациите да съвпаднат с целенасочени усилия за изкореняване на бедността, милитаризма и расизма\", написа в Туитър дъщерята на пастора Бърнис Кинг, която участва в церемониите в родния град на Мартин Лутър Кинг Атланта, в щата Джорджия.   Мартин Лутър Кинг символизираше \"изцеляването, надеждата, той не умря напразно\", заяви известният борец за граждански права Джеси Джексън от балкона на мотела, където се е намирал заедно с Кинг през 1968 г.   \"Макар и да бе несправедливо отнет от тази Земя, той ни остави в наследство справедливостта и мира\", написа в Туитър президентът на САЩ Доналд Тръмп, който е обвинен в поощряване на американската крайна десница с множеството си изказвания против имигрантите.   \"Наследството на доктор Кинг е не само да го помним, а да вървим по стъпките му, за да преобразим страната си\", заяви в Мемфис сенаторът демократ Бърни Сандърс.   Преследваният от полицията по време на политическата си кариера борец за расова справедливост и ненасилие вече е честван с национален празник в САЩ около рождената му дата 15 януари - Денят на Мартин Лутър Кинг, който се отбелязва в третия понеделник на януари.   През 1955 г. Мартин Лутър Кинг оглавява движението за бойкот на сегрегационистките автобуси в Монтгомъри, щата Алабама, където е баптистки пастор. На 28 август произнася прочутата си реч \"Имам една мечта\" пред около 250 000 демонстранти във Вашингтон по време на \"похода за трудова заетост и свобода\".   Година по-късно той е удостоен с Нобеловата награда за мир за ненасилствената си съпротива за расовата сегрегация.   В края на живота си пастор Кинг категорично се противопоставя на Виетнамската война, навличайки си гнева на политиците.   Макар и сегрегационизмът да е премахнат в САЩ, расизмът, несправедливостите и полицейското насилие над чернокожи продължават да съществуват в американското общество, отбелязва АФП.  \"Мисля, че той силно би се разочаровал да види къде сме днес, от света изобщо и от расовите отношения в частност\", каза Амилия Лофтън, участничка в церемониите във Вашингтон, където е преживяла размириците от 1968 г.   \"Сякаш сме се върнали в миналото, в едно време, когато са се държали оскърбително с хората заради цвета на кожата им\", добави тя.   По Си Ен Ен синът на пастор Кинг, Мартин Лутър Кинг Трети обяви, че скоро заедно със семействата на Махатма Ганди и Нелсън Мандела ще бъде дадено начало на световна инициатива за насърчаване на ненасилието сред младите хора", "date": "2018.04.05", "title": "САЩ отбелязаха 50 години от смъртта на Мартин Лутър Кинг "}
{"url": "http://epicenter.bg/article/Amerikanskoto-razuznavane-tvardi--che-Moskva-e-pokanila-Kim-Chen-un-da-poseti-Rusiya-/151153/7/0", "text": "Директорът на националната разузнаване на САЩ Даниел Коутс твърди, че лидерът на Северна Корея Ким Чен-ун е поканен в Русия. Координаторът на дейността на всичките 16 разузнавателни ведомства заяви това в сряда на среща с група журналисти, сред които беше и кореспондент на ТАСС, предаде Агенция \"Фокус\".  В светлината на скорошното пътуване на Ким до Китай, журналистите се поинтересуваха дали може да има възвръщане към формата на шестстранните преговори за денуклеаризация на Корейския полуостров.  „Не мисля, че на този конкретен етап знаем какво ще се случи... Ние знаем, че той (Ким Чен-ун) отиде в Китай, за да проведе преговори с (президента на Китай) Си (Дзинпин). Знаем, че има покана да отиде в Русия за преговори“, заяви той.  Според сведенията на Коутс, спецслужбите на САЩ биха искали да знаят какви теми ще бъдат обсъждани с Ким в Москва. „Надяваме се да разберем за какво ще говорят“, добави той.  ТАСС припомня, че на 28 март говорителят на Кремъл Дмитрий Песков заяви, че „засега не се предвижда среща на върха Русия – Северна Корея“. Според неговите думи „руският президент няма такива планове“.  Както агенция „Фокус“ информира, посещението на Ким Чен-ун в Пекин се проведе от 25 до 28 март. Китайските власти съобщиха за него постфактум. Пребиваването в Китай стана първата задгранична визита на Ким, откакто оглави Северна Корея след смъртта на баща му Ким Чен-ир през 2011 година.  ", "date": "2018.04.05", "title": "Американското разузнаване твърди, че Москва е поканила Ким Чен-ун да посети Русия "}
{"url": "http://epicenter.bg/article/Zukarbarg-se-e-saglasil-da-dade-pokazaniya-v-amerikanskiya-Senat/151154/7/0", "text": "Изпълнителният директор на Фейсбук Марк Зукърбърг се е съгласил да даде показания в американския Сенат, предаде Асошиейтед прес, цитира БТА. Зукърбърг ще се яви на рядко съвместно заседание на сенатските комисии за търговията и по юридическите въпроси на 10 април.  Отделно той ще се яви и на заседание на комисията по енергетика и търговия на Камарата на представителите на 11 април. Американските конгресмени поискаха да разговарят лично с шефа на Фейсбук след разкритията, че свързаната с Тръмп фирма за политически консултации \"Кеймбридж Аналитика\" се е сдобила неправомерно с личните данни на десетки милиони потребители на Фейсбук без тяхно разрешение с намерението да повлияе на хода на президентските избори. ", "date": "2018.04.05", "title": "Зукърбърг се е съгласил да даде показания в американския Сенат"}
{"url": "http://epicenter.bg/article/-quot-Tayms-quot--s-nova-versiya--Britanskite-spetssluzhbi--quot-ustanovili-quot--tayna-ruska-laboratoriya-za-novichok-/151155/7/0", "text": "Британските служби са локализирали източника на нервно-паралитичното вещество, пише английският вестник The Times, цитиран от Агенция \"Фокус\".  Службите за сигурност посочват локализацията на тайна руска лаборатория, която е произвела бойно-отровното вещество, използвано в Солсбъри, твърдят от авторитетния британски вестник. С помощта на научни анализи и разузнавателна информация служители на правителството и специалните служби успели да идентифицират източника на отровата само няколко дни след опита за убийство на Сергей Скрипал.  Великобритания е знаела за съществуването на място, където отровата „Новичок“ е била произведена. От правителството добавят: \"Знаехме още при първото заседание на комитета КОБРА (на 7 март, три дни след инцидента, бел. ред.), че това вещество най-вероятно идва от Русия\".  От вестника напомнят, че във вторник от лабораторията \"Портън Даун\" заявиха, че не могат да определят произхода на отровата.  Източникът на вестника уверява, че в този момент с много голяма степен на вероятност можело да се предполага, че веществото е било произведено в Русия. Той твърди още, че британските спецслужби не са на 100% уверени в точното местонахождение на лабораторията, но увереността им била висока.  Те също така предполагат, че руската страна \"е провеждала тестове, за да изясни може ли \"Новичок\" да бъде използван за убийства по политически причини\".  ", "date": "2018.04.05", "title": "\"Таймс\" с нова версия: Британските спецслужби \"установили\" тайна руска лаборатория за новичок "}
{"url": "http://epicenter.bg/article/Sled-35-godini-zabrana-v-Sauditska-Arabiya-shte-otvori-parviyat-kinosalon-/151156/7/0", "text": "Първият киносалон в Саудитска Арабия ще отвори врати в столицата Рияд на 18 април след отмяната на забраната над този сектор, която съществуваше над 35 години, предадоха Франс прес и Асошиейтед прес, съобщи БНТ.  Американският гигант \"Ей Ем Си ентъртейнмънт\" планира да отвори 40 киносалона в 15 саудитски града през следващите пет години и 100 до 2030 г.  През декември саудитското правителство обяви, че ще отвори страната за търговски киносалони като част от стратегията \"Визия 2030\" на престолонаследника принц Мохамед бин Салман, който иска да диверсифицира прекалено зависимата от петрола саудитска икономика.  С население от 30 милиона души, повечето от които са под 25 години, саудитският кинопазар може да носи по един милиард долара печалба годишно. Освен стимулирането на местната киноиндустрия, това решение потвърждава волята на саудитските власти да превърнат развлекателния сектор в елемент от социалното преобразяване на страната, в която се прилага стриктна версия на исляма, отбелязва АФП.", "date": "2018.04.05", "title": "След 35 години забрана в Саудитска Арабия ще отвори първият киносалон "}
{"url": "http://epicenter.bg/article/Bild--Moskva-ima-s-kakvo-da-unishtozhi-Berlin-i-bez-novite-superorazhiya-na-Putin-/151163/7/0", "text": "За Европа новите въоръжения, с които се похвали руският президент Владимир Путин, имат второстепенно значение, защото за нея отсега има твърде реална и съвсем близо заплаха. За нея пише германският журналист Петер Тиде в материала под заглавие „BILD auf der Spur von Putins Atom-Raketen”.  В статията става дума за ракетите „Искандер”, които заплашват Европа и могат да унищожат Берлин, намиращ се на по-малко от 500 км от стартовите позиции на ракетите в Калининград, насред източните територии на ЕС между Полша и Литва.  Журналистът Петер Тиде тръгва от Солдатов по пътечки през гората и достига до голяма жълта врата с емблемата на руските ракетни войски. До 2000-та година тук са се намирали ядрени оръжия, насочени към Германия и Западна Европа.  Опасността се завръща в горите около Солдатов и там по цялата Калининградска област отново се разполагат подразделения на ядрените сили на Русия, пише таблоидът Bild.  Този път те не са насочени към цялата Западна Европа, а към бившите съюзници Полша, Чехия, източната част на Берлин, Прибалтика и Скандинавието. Според автора на публикацията, новата задача на руските подразделения в региона е да „създадат заплаха за новия враг на неговия праг”. Например в Черняховск (някога наричан Инстербург) на час пътуване с кола се разполага 152-а руска гвардейска ракетна бригада.  Подобни подразделения постоянно се разполагат в горичките и низините, обикновено край малки рекички добре замаскирани сред дървета и хълмове. В района непрекъснато се разместват съвременни мобилни ракети „Искандер”, затова пътищата са разбити до неузнаваемост. Патрули постоянно контролират периметъра. Техниката и цели подразделения се преместват и си сменят местоположението, обаче една местност винаги остава без изменения в продължение на десетилетия.  Според Bild, става дума за двете съседни села - Колосовка и Переславское, източно от Калининград. Според журналиста, именно там се намира централният команден пункт на стратегическите ядрени войски на Русия в региона – „ядреният форпост на Путин насред Източна Европа”.  В Переславское невзрачен път, минаващ сред съветски панелни сгради, води към командния център на ядрените сили на Русия в региона, откъдето в случай на война се управлява старта на ракетите. Именно тук пристигат заповедите от московския Кремъл, който е на около 1000 км и именно тук решават кога и къде трябва да се преместят руските ракети, отбелязва Bild.   ", "date": "2018.04.05", "title": "Bild: Москва има с какво да унищожи Берлин и без новите супероръжия на Путин "}
{"url": "http://epicenter.bg/article/Lavrov--Uvazhavashtite-sebe-si-vazrastni-hora-ne-vyarvat-na-prikazkite-za-vinata-na-Rusiya-po--Skripal-quot-/151171/7/0", "text": "Състоялата се в сряда дискусия в Хага на извънредната сесия на Изпълнителния съвет на Организацията за забрана на химическото оръжие (ОЗХО) е показала, че уважаващите себе си възрастни хора не вярват в приказки за виновността на Русия по случая „Скрипал“. Това заяви в четвъртък министърът на външните работи на Русия Сергей Лавров на VII Московска конференция по международната сигурност, цитиран от ТАСС, предаде Агенция \"Фокус\".  „Неприемливо е, както по отношение на инцидента в Солсбъри, така и в цяла редица други ситуации – от изборите в САЩ до химическите атаки в Сирия и референдума в Каталуния – вместо да се дават конкретни факти, вместо да се провежда честно разследване, да се изказват голословни обвинения“, отбеляза Лавров.  „Само в известната книга на Луис Карол кралицата изисква първо да се издаде на подсъдимия присъда, а вече след това слуша мнението на журито: виновен ли е, или не. Но Карол все пак е писал сатира, използвайки жанра на приказките. Вчерашната дискусия в Хага показа, че уважаващите себе си възрастни хора не вярват в приказки“.  Руският външен министър призова всички колеги „да разглеждат всички проблеми в международно-правовната област честно и с оглед на предявените доказателства“.  „Ние сме готови за такава съвместна работа, както за пореден път подчерта вчера президентът на Русия Владимир Путин, изказвайки се на пресконференция в Анкара“, добави той.  Лавров добави, че на много страни, които са изгонили руски дипломати, просто \"са им извили ръцете\" и това е подигравка с международното право.  По думите му, се организират груби политически провокации за по-нататъшната демонизация на Русия.  \"Делото \"Скрипал\" стана измислен и инсцениран предлог за безпричинното изгонване на руски дипломати не само от САЩ и Великобритания, но и от други държави, на които просто им извиха ръцете\", заяви министърът.  \"Такава неприкрита подигравка с международното право и дипломатическата етика не сме виждали отдавна. Ние ще продължим да реагираме адекватно на такива действия, но едновременно с това искаме да установим истината. Настояваме за отговорно разследване в пълно съответствие с Конвенцията за забрана на химическотото оръжие\", категоричен бе Лавров.  Няма да позволим на Запада да игнорира въпросите, които Москва задава в пълно съответствие с тази конвенция, увери руският дипломат №1.   ", "date": "2018.04.05", "title": "Лавров: Уважаващите себе си възрастни хора не вярват на приказките за вината на Русия по „Скрипал\""}
{"url": "http://epicenter.bg/article/Zapadat-v-panika--Putin-razpolaga--quot-Iskander-quot-i-v-Yuzhna-Sarbiya--/151186/7/0", "text": "Сърбия вече получи четири бойни самолета МиГ-29 подарък от Русия, а експерти от двете страни \"обсъждат детайли от руския план за разполагане на ракети с ярени бойни глави и други видове бойна техника\". Това съобщава изданието Ellinotourkika, цитирано от руски медии.  \"Ние трябва да се подготвим за най-лошото\", заяви министърът на отбраната на Сърбия во мемент, когато събитията на Балканите се развиват с главозамайваща скорост, а някои източници съобщават за руска база в Прешево, Южна Сърбия, където се наблюдавало сериозно придвижване на сръбски танкове и бронирана бойна техника. Същите източници съобщават и за движение на ракетни комплекси \"Искандер-М\" с ядерни бойни глави.  В същото време медиите в Сърбия съобщават, че първата оръжейна сделка между Белград и Москва вече е финализирана.  Става въпрос за доставката на четири щурмови вертолета - убийци на танкове - Ми-35, други четири вертолета Ми-17, танкове Т-72, БМП-2 и други видове бойно оборудване, информацията за което засега се пази в тайна.  Решението за сделката е взето на срещата на министрите на отбраната Сергей Шойгу и Александър Вулин.  \"Ние обсъдихме и нашето бъдещо военно и техническо сътрудничество, модернизацията на изтребителите МиГ, както и други въпроси за въоръженията. Длъжни сме да се подготвим за най-лошия сценарий\", добавил многозначително Вулин.  Мобилизацията и информациите за руска база в Южна Сърбия предизвиква безпокойство по целия балкански регион, включително Гърция.  По информация на източниците, новата руска база \"се разгръща\" в района на Прешево, след секретно споразумение, сключено преди два месеца и ще ъде въоръжена с ракети със среден обсег.  В резултат от това пребазиране на руските мобилни пускови ракетни комплекси, всички военни обекти на НАТО в радиус от минимум 500 км ще бъдат в зоната на гарантираното поразяване. И това е според официалните характеристики на комплекса, за които има открити руски източници. В Пентагона са убедени, че \"Искандер\" има далеч по-голям обсег.  В съчетание с вече разположените в Калининградска област ракетни комплекси, такива страни като Германия и Полша ще бъдат в обсега на руските ракети, които ще бъдат обслужвани от руски специалисти.  Това е особено важно, подчертава изданието, тъй като регионът на Прешево е близо до границата с Косово и ще стане основа, на която руснаците ще контролират Балканите в един потенциален конфликт между САЩ и Русия на полуострова.  Този тактически ход на руския президент е пряко свързан с отговора на американските бази в Косово, Скопие и България и безусловно се явява стъпка към контрол над Балканите, явно оказвайки влияние върху страни като Гърция, Италия, Австрия, Косово и Албания.  Сръбските власти, продължава изданието, са се споразумели с Москва и наградите, които ще получат, ще бъдат много сериозни, включително дотавки на \"напредничави\" оръжейни системи.   ", "date": "2018.04.05", "title": "Западът в паника! Путин разполага \"Искандер\"-и в Южна Сърбия? (Видео)"}
{"url": "http://epicenter.bg/article/Kremal--Iztrivaneto-na-ruski-saytove-ot-Feysbuk-namirisva-na-tsenzura-/151209/7/0", "text": "Кремъл заяви днес, че отстраняването на акаунтите във Фейсбук на редица руски медии е враждебен акт, който намирисва на цензура, предаде Ройтерс, цитирана от БТА  По-рано Фейсбук обяви, че е блокирал стотици руски акаунти и страници, свързани с т.нар. \"фабрика за тролове\", обвинени от американски прокурори за разпространение на фалшиви политически и активистки постове, имащи за цел да повлияят върху изборите в САЩ през 2016 г.  Запитан за този ход на ръководството на Фейсбук, говорителят на Кремъл Дмитрий Песков се съгласи с представителя на една засегната от мярката руска медия, който при задаването на въпроса си нарече това \"враждебна стъпка, намирисваща на цензура\".  \"Ние, разбира се, следим тези действия на Фейсбук и съжаляваме за тях\", каза Песков.  Той коментира и съобщението на Ройтерс вчера, че Вашингтон смята да обяви санкции срещу руски олигарси тази седмица. \"Ще изчакаме да видим дали нещо такова ще се случи, или някакво официално съобщение\" преди да вземем отношение, посочи говорителят на Кремъл.  Според съобщението на Ройтерс, която цитира \"запознати с въпроса източници\", въпросните руски олигарси ще бъдат санкционирани въз основа на закон, насочен срещу Москва заради намесата й в американските избори през 2016 г.  ", "date": "2018.04.05", "title": "Кремъл: Изтриването на руски сайтове от Фейсбук намирисва на цензура "}
{"url": "http://epicenter.bg/article/Senzatsiya--Yuliya-Skripal-v-telefonen-razgovor---quot-Vsichki-sa-dobre--vsichki-se-opravyat--vsichki-sa-zhivi-quot--/151213/7/0", "text": "Програмата \"60 минути\" на тв канала \"Россия 1\" публикува запис на телефонен разговор на Юлия Скрипал с братовчедката ѝ Виктория, съобщава РИА Новости. По време на разговора дъщерята на отровения Сергей Скрипал казва: \"Всичко е добре, всичко е разрешимо, всички се оправят, всички са живи\".  Отговаряйки на въпрос за състоянието на баща си, Юлия разказва, че при него всичко е нормално и той в момента спи. Девойката също така отбелязва, че \"всички са в нормално здраве, на никого не се е случило нищо непоправимо\" и добавя, че скоро ще бъде изписана от болницата.  Водещите на програмата обясняват, че Виктория Скрипал лично е предала записа на телефонния разговор, който се е провел снощи. При това те предупредиха, че не могат да потвърдят неговата автентичност.   В хода на разговора Юлия Скрипал обяснява на братовчедка си, че Виктория едва ли ще може да получи британска британска виза, за да пристигне при нея.  Припомняме, че по-рано Виктория Скрипал изрази готовността си да прибере при себе си своята братовчедка Юлия, след като тя оздравее напълно.  Бившият двоен агент Сергей Скрипал и дъщеря му Юлия бяха открити в безсъзнание на 4 март в английския град Солсбъри. Британските власти твърдят, че двамата са били отровени с произведена в Русия бойна отрова \"Новичок\" и обвиниха Москва за атаката. Русия категорично отрича участие.  Заради случая избухна истинска дипломатическа война между Лондон и Москва. САЩ, Великобритания и редица други страни изгониха общо над 150 руски дипломати. Москва отвърна с реципрочни мерки.  Миналата седмица от болницата в Солсбъри съобщиха, че състоянието на Юлия Скрипал се подобрява, тя може вече да говори, да се храни и да приема течности. Според официалните съобщения бащата Сергей Скрипал все още е в реанимация в \"критично, но стабилно състояние\".    ", "date": "2018.04.05", "title": "Сензация! Юлия Скрипал в телефонен разговор: \"Всички са добре, всички се оправят, всички са живи\" "}
{"url": "http://epicenter.bg/article/Chetiri-zhertvi-i-raneni-pri-strelba-v-turski-universitet/151214/7/0", "text": "Четирима преподаватели и служители са били убити при въоръжено нападение в турски университет, съобщават местни медии, предаде БНР. БНР. Ранени са други трима, потвърди полицията.  Стрелбата се е разиграла във факултета по педагогика на университета \"Османгази\" в гр. Ескишехир. Загиналите са заместник-деканът, секретарят на факултета, един доцент, преподавател във факултета, и един асистент-изследовател. Университетът е най-голямото висше училище като брой на студентите в Турция.", "date": "2018.04.05", "title": "Четири жертви и ранени при стрелба в турски университет"}
{"url": "http://epicenter.bg/article/Turskoto-razuznavane-e-izvelo-80-puchisti-ot-18-strani/151216/7/0", "text": "Турското разузнаване (МИТ) е извело 80 души от чужбина, членове на организацията на проповедника Фетхуллах Гюлен ФЕТО, съобщи РИА Новости, като се позова на вицепремиера на Турция Бекир Боздаг. Според турското ръководство Гюлен стои зад опита за преврат на 15 срещу 16 юли 2016 г. в Турция.   Привържениците на Гюлен са били докарани от 18 държави. Бекир Боздаг обаче не посочва кои са те.   Премиерът на Косово Рамуш Харадинай по-рано прати в оставка външния министър на страната Флямур Сефая и директора на Косовската разузнавателна агенция Дритон Гаши, след като шест сътрудника на косовския колеж „Мехмед Акиф“ бяха задържани в подозрение, че са членове на ФЕТО. Според турската Анадолска агенция след задържането им те били докарани в Турция от агенти на МИТ при съдействието на косовското разузнаване. „МИТ получи пълномощия да действа зад граница. Операциите, като тази в Косово, ще продължат. Операцията в Косово е голям успех. Към днешния ден бяха установени и докарани в Турция 80 членове на ФЕТО от 18 държави. Главатарят им в Пенсилвания   е в паника“, заявил Боздаг в ефира на телевизия „Хабертюрк“.", "date": "2018.04.05", "title": "Турското разузнаване докарало 80 привърженици на Гюлен от 18 страни"}
{"url": "http://epicenter.bg/article/OON-prizova-Ungariya-da-spre--quot-ezika-na-omrazata-quot--i-da-ne-ekspulsira-nelegalni-imigranti-/151218/7/0", "text": "ООН призова днес Унгария да вземе мерки срещу \"езика на омразата\", използван от политици по адрес на малцинства и да отмени закон, позволяващ експулсиране на нелегални мигранти, без да им се даде шанс да кандидатстват за убежище, предаде Ройтерс, цитирана от БТА.  Комитетът по човешките права на ООН призова унгарските власти да отхвърлят законопроекта, който ще даде право на вътрешния министър да забрани неправителствени организации, които подкрепят миграцията и представляват \"риск за националната сигурност\".  Световната организация отправи тези призиви броени дни преди парламентарните избори в Унгария в неделя, на които премиерът Виктор Орбан ще се бори за трети пореден мандат.  ", "date": "2018.04.05", "title": "ООН призова Унгария да спре \"езика на омразата\" и да не експулсира нелегални имигранти "}
{"url": "http://epicenter.bg/article/Ofitsialno--Yuliya-Skripal-v-izyavlenie--Sabudih-se-predi-sedmitsa--ukrepvam-s-vseki-den-/151221/7/0", "text": "\"Събудих се преди седмица и сега се радвам, че укрепвам с всеки ден. Благодарна съм за интереса към мен и многото благопопожелания, които получавам\". Това заявява Юлия Скрипал в официално изявление, разпространено от лондонската полиция, съобщават британските медии.   Съобщението дойде в отговор на излъчения по руска тв разговор на Юлия с братовчедка ѝ Виктория Скрипал, в който тя я уверява, че \"всички са добре, всички са живи\", а на въпроса за състоянието на баща си Сергей отговаря, че \"при него всичко е нормално и в момента спи\".  \"Трябва да благодаря на много хора за моето възстановяване и специално на хората от Солсбъри, които помогнаха на мен и баща ми, когато бяхме безпомощни. Искам да благодаря и на персонала на болницата в Солсбъри за техните грижи и професионализъм. Сигурна съм, че разбирате, че целият епизод беше определно дезориентиращ и се надявам, че ще уважите моето лично пространство и това на моето семейство в този период на възстановяване,” гласи изявлението на Юлия Скрипал.  По-рано тв каналът \"Россия 1\" публикува запис на телефонен разговор на Юлия Скрипал с братовчедката ѝ Виктория, в който дъщерята на отровения Сергей Скрипал казва: \"Всичко е добре, всичко е разрешимо, всички се оправят, всички са живи\".  Отговаряйки на въпрос за състоянието на баща си, Юлия разказва, че при него всичко е нормално и той в момента спи. Девойката също така отбелязва, че \"всички са в нормално здраве, на никого не се е случило нищо непоправимо\" и добавя, че скоро ще бъде изписана от болницата.  В хода на разговора Юлия Скрипал обяснява на братовчедка си, че Виктория едва ли ще може да получи британска британска виза, за да пристигне при нея.  Ако Сергей Скрипал наистина е \"добре\", това означава драматично подобряване на състоянието му, за разлика от прогнозите, които му вещаеха почти неминуема смърт, отбелязват британски медии.  ", "date": "2018.04.05", "title": "Официално! Юлия Скрипал в изявление: Събудих се преди седмица, укрепвам с всеки ден "}
{"url": "http://epicenter.bg/article/Zoran-Zaev--Do-kraya-na-mesetsa-shte-ima-promeni-v-kabineta-/151228/7/51", "text": "До края на този месец ще бъдат извършени промени в правителството. Това заяви македонският премиер Зоран Заев при визитата си в град Щип днес следобяд, предаде кореспондентът на БГНЕС в региона.  Заев уточни, че вече е провел разговори с политическите партии, както и с депутати в Народното събрание.  Тъй като търсихме най-добрите кадри, затова не бързаме и за новото назначение – министър на правосъдието, заяви премиерът.  Партията на Зоран Заев - Социалдемократическият съюз, е в коалиция с няколко албански формации.  Заев пое управлението на 1 юни 2017 г. след няколкогодишна политическа криза в страната.  ", "date": "2018.04.05", "title": "Зоран Заев: До края на месеца ще има промени в кабинета "}
{"url": "http://epicenter.bg/article/S-furor-zavarshiha-chestvaniyata-za-Nevruz---praznika-na-proletnoto-ravnodenstvie/151229/6/0", "text": "  В препълнената зала на Централния военен клуб над 70 избрани изпълнители – солисти, музиканти и ансамбли от Азърбайджан, Казахстан, Киргистан, Узбекистан, Турция, Молдова и страни от Руската федерация, чрез своите уникални превъплъщения пресъздадоха пъстрия свят на НЕВРУЗ – древният и наситен с богати и интересни народни поверия пролетен празник, представляващ важна част от историята, бита и културата на тюркските народи.   Тазгодишните чествания на НЕВРУЗ отбелязват и 25-та годишнина от създаването на ТЮРКСОЙ, която се смята за ЮНЕСКО на тюркския свят, изпълнявайки основната си мисия да укрепва братството и солидарността между тюркските народи и да предава общото културно наследство на бъдещите поколения.   Събитието приветстваха Н. Пр. д-р Хасан Улусой – Посланик на Република Турция в България, Ялчин Топчу – главен съветник на турския президент и  проф. Дусеин Касаинов – генерален секретар  на ТЮРКСОЙ. Всички те изразиха радостта от огромния успех на изявата и отбелязаха изключителната важност на подобни мероприятия като междукултурен мост, свързващ страните и регионите и укрепващ добрите отношения и приятелството в световен мащаб.   Официални гости на събитието бяха Симеон Сакскобургготски и съпругата му Маргарита, Главният мюфтия на България д-р Мустафа Хаджи,  представители на дипломатическия корпус от Бразилия, Унгария, Ливан, Дания, Мароко, Судан, Египет, Холандия, Индонезия, Афганистан, Молдова и други.   Н.В. Цар Симеон II бе удостоен със специална, ръчно изработена чиния, символизираща празника. А цветя за организаторите и изпълнителите бяха връчени от името на министъра на културата на България Боил Банов.", "date": "2018.04.05", "title": "С фурор завършиха честванията за Невруз - празника на пролетното равноденствие"}
{"url": "http://epicenter.bg/article/Sdelkata-za-ChEZ--Hronologiya-na-haosa-/151123/11/0", "text": "Изминаха по-малко от два месеца, откакто стана ясно, че българските активи на CEZ ще бъдат купени от малката фотоволтаична фирма „Инерком”, собственост на Гинка Върбакова. Ден след ден несигурността около сделката расте, излизат все повече въпросителни за скрита собственост, несигурното финансиране, капацитета на фирмата да управлява такава стратегическа инфраструктура и т.н. Шумът е много, но конкретни отговори и резултати няма.  През изминалите 40 дни продажбата на ЧЕЗ се превърна и в основно политическо събитие, което силно разтресе властта и я вкара в обяснителен режим. Управляващите се притесниха, че скандалите около сделката са саботаж срещу тях и \"гадовете\", по думите на премиера Борисов, са си поставили за цел да го свалят от власт за втори път (както стана през февруари 2013 г.).  Едно от най-притеснителните неща обаче са действията на управляващите през тези два месеца. Те най-меко казано са хаотични. Представителите на правителството и на управляващата коалиция заемаха диаметрално противоположни позиции само за дни. Веднъж казваха, че държавата не е добър стопанин и не бива да се меси в сделка между частни фирми. Друг път, че държавата трябва да участва в сделката под някаква форма и да гарантира сигурността на енергийната система. И после пак се върнаха на тезата, че не е добре правителството да се връща като собственик в ЕРП-то, откъдето излезе само преди няколко години.  Сагата започва на 22 февруари 2018 г., когато Надзорният съвет на чешката енергийна компания CEZ взима решение да продаде активите си в България на фотоволтаична компанията „Инерком България”, създадена година по-рано и известна само на ограничен кръг хора от сектора. По-долу изваждаме най-важните според нас публични изказвания на всички отговорни лица, участващи в този хаос от идеи и действия.   „Продажбата на активите на CEZ на малка пазарджишка фирма за мен е смущаващо. Първоначално това ми прозвуча като фалшива новина”.  В медиите излиза информация, че енергийният министър Теменужка Петкова е кума на семейство Върбакови.   „Разговарях с премиера и ще депозирам своята оставка при него и той ще реши какво да прави. Аз познавам тези хора от последните 20 години, но не съм им кума. И понеже не искам по никакъв повод да се коментират някакви отношения и да има изобщо поводи за съмнения и дори да се намесва името на премиера, смятам, че достойната постъпка е човек да си подаде оставката\".   „Тя (сделката) е направена в Чехия между частни субекти. Ние като дясна партия оставаме верни на философията си, че трябва да насърчаваме частния бизнес. Държавата е лош стопанин, не е добра идея да одържавяваме фирмите”.   „Тука не става въпрос само за единия оператор. Г-жа Нинова, разбирам я, казва да се откупи, да се национализира тази сделка. Но има още два оператора. За другите 5-6 млн. българи няма ли същото да важи? И ако ще влизаме и ще търсим инструменти да се национализира и да се изкупуват проценти, то тогава питам, защо само за едното дружество, а не и за трите”.  „Собственикът на „Инерком България“ Гинка Върбакова, която се обяви за купувач на българските активи на ЧЕЗ, всъщност ще притежава само 10%. Останалата част от дела ще отиде в руско-грузински офшорки, български и руски банки”.  „Такава ювелирна операция ни спретнаха. Използваха ситуацията, че сме в чужбина, че сме ангажирани навън и направиха тази работа”.  Гинка Върбакова е привикана на среща с премиера Бойко Борисов, вицепремиера Томислав Дончев и финансовия министър Владислав Горанов.  Видимо притеснена, след срещата Върбакова участва в брифинг в Министерски съвет, от който става ясно, че заминава за Прага, за да пита CEZ възможно ли е държавата да получи контрол над ЧЕЗ под някаква форма.   „Премиерът желае да има пълен контрол върху сделката, която сключваме, и върху компанията, която ще придобием. Заминавам за Чехия, за да разговарям с продавача и за възможностите, по които може да се случи това”.   „Заявихме ясна воля, че искаме да участваме в сделката за ЧЕЗ по един или друг начин. Разговорите са на твърде предварителен етап. Ако чешките продавачи се съгласят, държавата може чрез средства от бюджета или частно придобиване, да участва в сделката“.   \"Българският министър-председател помоли чешкия си колега за съдействие за осъществяване на разговори с ръководството на CEZ Group в случай, че българската държава реши да предприеме действия за закупуване на дейността на електроразпределителното дружество в страната ни\".   \"Продължавам да смятам, че не е нужно държавата да купува активите на ЧЕЗ в България, но ще се подчиня на общото решение\". „Ако се стигне до положително решение на чешката компания ние може директно да влезем, купувайки компанията „Инерком” или част от нея, или да проведем други преговори“.   \"Оставката на министъра на енергетиката Теменужка Петкова няма да бъде приета\".   \"Искането държавата да участва в сделката е продиктувано от това, че тя трябва да се намеси и да гарантира спокойствието на всички хора, които с основание или без основание са тревожни. Борисов е поискал пълен контрол – 100% от собствеността на дружеството. Коментирани са от 34% до пълната собственост – категоричен отговор от нейна страна нямаше (на Гинка Върбакова - бел. ред.) и то не за друго, а защото е нужно и съгласието на този, който продава”.   \"Чешката държавна енергийна компания CEZ започва проучване на възможността българската държава да участва в сделката за продажба на българските ѝ активи на „Инерком България“.   „Съгласни сме с финансовия министър Владислав Горанов и не вярваме, че придобиването на дял в бизнеса на ЧЕЗ е единственият начин да се гарантира общественият интерес”.   \"Доверието на премиера Борисов, доверието на нашите коалиционни партньори и подкрепата, която получих от страшно много колеги, ме задължава страшно много\".   \"Сделката за продажбата на българската енергийна компания ЧЕЗ на „Инерком България” не застрашава националната сигурност на страната\".   да се създаде Временна анкетна комисия за установяване на всички факти и обстоятелства във връзка с приватизацията и планираната продажба на ЧЕЗ в България.   „За нас е много важно българските граждани да бъдат спокойни. Разбираме какви са страховете на хората. Искаме да създадем такива условия, че те да бъдат минимализирани и хората да бъдат спокойни, че държавата ще има определено контролно участие в тази сделка”.   \"Държавата трябва да се меси умерено в частния сектор. Ако дадем функция на регулатора да спира или разрешава сделки в частния сектор, след месец ще стане така, че ще се одобряват сделки за мандри или хлебозаводи\".   „Българската държава няма намерение, по какъвто и да било начин, да участва в придобиването - частично или изцяло, в стартиралата и неприключила сделка за собствеността на активите на ЧЕЗ в България.   ", "date": "2018.04.05", "title": "Сделката за ЧЕЗ: Хронология на хаоса "}
{"url": "http://epicenter.bg/article/Martin-Karbovski--Chestit-praznik--balgarski-Yudi--koito-prodadohte-AETs--quot-Belene-quot--/151124/11/33", "text": "Простите и страхливите ще бъдат ограбени.  Българския народец, който толкова много обичам да наричам “нация” днес на геополитическата карта прилича на ошашавен пенсионер, който е лъган по телефона от политиката.  Това чудовище, ПОЛИТИКАТА, което последните 30 години отказва да работи за българския интерес и прави неистови усилия да му се хвърлят от терасата последните благини, които народецът къта.  Да, днес е ден на политиката, Велика сряда, ден на Юда и неговите 30 сребърника, увити в найлоново пликче и хвърлени от балкона на ошашавените, излъганите, уплашените, остарели, бездетни и много, много прости българи.  Гледам едно турско филмче по една руска телевизия.  Патетичен турски говорител на фона на тържествена музика без нота ориенталско звучене разказва за великия проект АКУЮ. Първата турска атомна електрическа станция.  Ердоган и Путин седят заедно, гледат филма, пред тях килими в турско синьо водят до бъдещето. Това е настроението.  Това, няма да повярвате, трябваше да се случи у нас. Но у нас, освен прости и страхливи хора, живеят и хората с амнезия.  На нас беше обещано след закриване на Първи и Втори блок АЕЦ Козлодуй да се развие проекта Белене.  Вместо това закрихме Трети и Четвърти.  Беше обещано, ако не руснаците, да го свършат американците.  Беше обещано, ако нямаме АЕЦ, да правим ЮЖЕН ПОТОК. Ако няма Южен поток, да правим газов хъб. Ако няма газов хъб, да има нещо друго. Междуселски път, примерно.  Всяко едно обещано нещо беше заменяно с по-малко и по-малко. И така до днес. Докато свикнем на НИЩО.  Днес Румъния и Турция започват своя велик поход към ядрената енергия и независимост. В това няма политика. Това ще са просто могъщи предприятия, които произвеждат.  На нас французи ни попречили да имаме американски реактор, а американци ни попречили да имаме руски.  Но аз ще ви кажа кой ни попречи.  Попречиха Юдите. Политици слуги на чужди политици. Ибрици на новият Рим, който е същата стара кочина като отпреди 2000 години.  Европейски политици ги наричат. Медиите не могат да гъкнат срещу тях. Политици като Кунева, любезната жена, използвана да ни успокои с думи, срещу интереси за милиарди.  Юдите. Пред очите ми е неубедителният Юда Плевнелиев, който говори титанични глупости, но има ефир повече от цяла една умираща в краката му нация.  Юдите. Като Поптодорова, която всеки път разяснява политиката световната, а не обясни за кражба на летището.  Юдите. Назначените от империята Юди, които ден по ден взимат от телото на майката България кост след кост. Разкостват с обещание.  Магистрали ли? Нямаме магистрали. Има ги само в телевизора, откъдето някой се хвали с пет километра Южна дъга.  Хората, които вярват на такива думи трябва да се анализират клетка по клетка, под микроскоп. Цяла една проста и страхлива нация.  Гледам патетичното филмче за АЕЦ АКУЮ. С две “К” ли се пише? Не знам, защото няма новини за това. Няма.  За тях АЕЦ АКУЮ, а за нас - ядец ахую. Няма ругатня, която нашата Юда да не е заслужил.  У нас на думи и общи лъжи се построиха толкова много АЕЦ, толкова много газопроводи, толкова много нефтопроводи, толкова много магистрали и хъбове, толкова много репортажи и толкова много нищо, че Юда ще ви стори светец пред нашето предателство.  Велика сряда от Страстната седмица. Юда предава Христос за 30 сребърника  В деня на Светата и Велика сряда Юда отишъл при юдейските първенци и уговорил предателството.  Империята не плаща много. Това, в което вярваш - срещу 30 сребърника.  На този ден Иисус говори в прав текст всичко, а не чрез притчи.  На този ден искам да спомена Юдите интелектуалци, журналисти, приятели мои и хитреци вечни, страхливци и помагачи на Дявола, които всеки ден не задаваха важния въпрос, а миеха задника на всеки обещаващ големи проекти наш и чужд политик.  Юдите имаха добре написано либрето. Това не е важно, онова не е приоритет, не ни трябва АЕЦ, не ни трябва газопровод, не ни трябва образование, не ни трябва армия, не ни трябва държава, имаме НАТО и ЕС.  За тия хора, журналисти и интелектуалци - Юди е титла. А истината е, че са ибрици.  Важният въпрос, на живо от Голгота винаги е бил - колко взехте за предателството, другарю Юда? И втори въпрос - на кое дърво ше се обесите, за да пратим екип и там?  Вижте филма за АЕЦ АКУЮ. Вижте турската мечта, осанките и сенките на могъщите владетели наоколо. Те правят империя. А ние сме предадени. От своите. От приятели, от деца, от носачите на смисъла и гарантите на истината.  Честита сряда, Юди.   ", "date": "2018.04.05", "title": "Мартин Карбовски: Честит празник, български Юди, които продадохте АЕЦ \"Белене\"* "}
{"url": "http://epicenter.bg/article/Pisanoto-yaytse-ima-dalga-istoriya--Zapochva-ot-Shumer-i-Elada-/151129/11/0", "text": "Боядисаното яйце има дълга история. Най-старите отломки от боядисани яйца, гравирани с орнаменти от вида на геометрични фигури като стълбички, кутийки, датират от времето на палеолита. Това заяви доц. д-р Светла Ракшиева от Института по етнология и фолклористика и Етнографски музей при Българската академия на науките.   В дните преди най-големия празник за православните християни, студенти и ученици от Благоевград се учеха да изписват яйца с восък по традиционна наша технология, узнаха и исторически данни за процеса по украсяването им, предава кореспондентът на БГНЕС от града.   Великденската работилница приюти Югозападния университет „Неофит Рилски”, гост на събитието и основен демонстратор бе доц. д-р Светла Ракшиева, която присъства на събитието по покана на университета съвместно с Катедрата по етнология и балканистика към Филологическия факултет. В демонстрацията на стари традиционни техники за изписване на яйца участие взеха студенти от ЮЗУ и ученици от Езиковата гимназия „Академик Людмил Стоянов”. „Според традицията няма кухи яйца. Яйцето е символ на живота, на потенцията на зародиша, и за да може да изпълни своята функция, трябва да бъде пълно”, каза доц. Ракшиева по повод модерните напоследък украсени кухи яйца. Според нея те се появяват след Първата световна война, когато селянките първо източват съдържанието им, украсяват ги и ги продават на пазара с цел украса на градските домове.   В България обаче това е едно много ново явление, което се появява след 2000 година. Доц. Ракшиева обясни и как се гадае по старото великденско яйце, което се поставя пред иконата. „Първото червено боядисано яйце се поставя пред иконата, желателно е то да е снесено на самия Великия четвъртък. То не се рисува и се поставя на мястото на миналогодишното. Старото се счупва и се оглежда вътрешността му. Ако се е запазило здраво и не е почерняло или развалило, а просто се е изсушило, това е много добро знамение - че всичко в къщата ще върви на късмет, ще има богатство, а обитателите на дома ще бъдат здрави. Ако яйцето се е развалило или почерняло, това е известие за проблеми. Тогава то се изхвърля в реката, за да бъде отнесено на далеч от дома”. Въпреки че традицията позволява яйцата да се боядисват и на Велика събота, етноложката обясни, че червенето на великденските яйца първо става на Велики четвъртък, защото тогава небето се отваря, душите на мъртвите се спускат и те слизат на земята между живите и остават до Спасов ден.   „Цветът на Великден е червеният цвят, който символизира както пролятата кръв на Христос, така и на живота. Другите цветове преди нахлуването на анилиновите бои в народното творчество, са жълтият, зеленият и кафявият, а изключително рядко - синият. Жените на времето са получавали боите за яйца по естествен път - от минерали, от растения. Със същите извлеци са си приготвяли и боите за тъканите, преждите и конците за бродиране. С по-масовото навлизане на анилиновите бои, които отначало са били доста скъпи, палитрата се разнообразява много”, обясни доц. Ракшиева.   Техниките не са се променили много от миналото до днес. Промяна се забелязва в материала – започваме да боравим с кухи яйца, които не се развалят. „Използваме старите инструменти – писалката и чистия пчелен восък. Разбира се, оцветителите са нов елемент. Появява се и електрическа писалка”, продължи доц. Ракшиева. Инструментите, с които тя рисува са по унгарски образец - подобие на техния писец, и са ръчно изработени специално за нея във Велинград. Тя добави, че ако искаме да съхраним старата наша специфика, трябва да се постараем да възпроизвеждаме моделите на нашите баби, за да знаем, че са български. „Техниката за рисуване на яйца не е толкова трудна, но е свързана с много творчески поглед и настроение”, категорична бе етнографът от БАН.   „Боядисаното яйце има дълга история. Най-старите отломки от боядисани яйца, гравирани с орнаменти от вида на геометрични фигури като стълбички, кутийки, датират от времето на палеолита. Открити при разкопки в Южна Африка. Следващите сведения са от Египет, от над 2000 години преди новата ера. Там яйцето е било символ на отвъдния живот. Намирани са в гробниците, по тях вече има орнаменти, гравирани върху щраусови яйца. Финикийците използват яйцето пак в този смисъл – като гробен дар, те също са щраусови и изрисувани в червено, с орнаменти, като върху някои са изобразени човешки лица. Нещо като аналог на надгробните маски, които срещаме по-късно и в тракийската епоха. По-късно, вече в Гърция, започват да се изработват керамични яйца, украсени с фигури и сцени”, разказа историята на писаните яйца доц. Ракшиева. Според нея християнството адаптира яйцето и го включва в своята обредност като символ на възкресението, като решаващото в случая е цветът, в който то е оцветено/боядисано. В червено то символизира кръвта на Христос. В Средновековието (XI-XIII в.), в различни страни на Балканите и в Централна Европа, включително и в Преслав, има намерено едно яйце, което е изработено от стъклена смалта, а шарките му приличат на троянската керамика.   „Днес се изписват яйца по една старинна технология, която била разпространена в района на Велинградско, където жените рисуват върху сурови яйца, които след това едновременно варят и боядисват. Същата техника се използва още в Чепинската котловина, Костенец, Ихтиман, Самоков, Етрополе, и други. „За тази техника е типично, че яйцата се украсяват с помощта на писалка, която се пълни с чист пчелен восък. След като се изрисува с восък яйцето, то се потопява в съд с желания цвят, за да го боядисаме. По този метод могат да се получат и много повече от един цвят, до четири-пет или шест”, обясни доц. Ракшиева. Тя показа как се изписва и боядисва яйце с многоцветни фигури и бои: „Цветовете се нанасят един върху друг с натрупване на нови цветове, които се запазват, покривайки ги с восък след като изсъхнат добре. След това върху восъкът се добавя новия цвят, върху който можем да добавим нови елементи. Последният добавен цвят образува фон. Накрая на целия процес чрез нагряване и с помощта кърпа се сваля восъкът, така всички нанесени преди това цветове се показват едновременно”.   Според доц. Ракшиева друг типичен за България стил са рисуваните ихтиманските яйца, които остават бели, но с цветни шарки, а восъкът е оцветен с катран в черно. „Днес се използва не катран, а маслени бои, могат да се използват и восъчни пастели с много цветове. Етрополските яйца са изобразявали от едната страна на яйцето петел като символ на пробуждането а от другата - бардуче с разцъфнали цветя”, разказа още доц. Ракшиева.    ", "date": "2018.04.05", "title": "Писаното яйце има дълга история. Започва от Шумер и Елада!"}
{"url": "http://epicenter.bg/article/Intervyu-s-prof--Milazim-Krasnichi/151162/11/0", "text": "  - Ратификацията на Закона за демаркацията на границата с Черна гора е важен най-вече в геополитически аспект, отколкото в този за либерализирането на визите. С тази ратификация се затваря още една потенциална възможност за дестабилизацията на Черна гора от противниците на нейното членство в НАТО. Фактически, конфликтът в Косово беше безсмислен, защото Черна гора призна Косово и е държава членка на НАТО, което охранява Косово. Но, както изглежда, руското влияние е присъстващо и в някои сегменти на косовската политика. Въпреки това, този проблем приключи и това може да открие пътя и за либерализирането на визите, но повече от това – засилва южния фланг на НАТО.    - Българското председателство наистина е един благоприятен момент за целите Балкани, нещо което се отразява с срещите на високо равнище в София, но и в тенденцията за увеличаването на стабилността в Македония, която е най-крехката точка в региона. Позицията на България, специално спрямо Косово, е много приятелска и много напреднала и по отношение на много държави от ЕС, които са признали Косово. Надявам се, че и през останалите месеци България ще допринася още повече с нови инициативи за европейската интеграция на Западните Балкани.    - Ситуацията е много влошена. Сръбският президент Вучич декларира, че ще продължат преговорите, но каза, че не знае как ще продължат, може би в нов формат. И минималното доверие, което съществуваше, вече е загубено. Ако Сърбия опита на 20 април 2018 г. да сформира Асоциацията на сръбските общини по едностранен начин, това ще направи невъзможно продължаването на преговорите. Страхувам се, че би започнало прилагането на кримския сценарий за анексирането на севера на Косово, което е много опасна авантюра.    - Войнствените декларации на Вучич са шокиращи, след като връщат войнствената реторика от 90-те години. Преди няколко дни той декларира, че разглежда възможността от вкарването на армията в Косово! Това означава, че сръбската армия би се сблъскала отново с НАТО, тъй като според Споразумението от Куманово от юни 1999 г. НАТО е единствената военна сила, която поддържа реда в Косово. Ескалацията може да се обуздае, ако ЕС и САЩ оказват повече натиск върху Вучич и Сърбия да не се опитват едностранно да формират Асоциацията на общините със сръбско мнозинство и да не провокират по-нататък и без това напрегнатото положение в Косово.    - Истинската цел на Сърбия е разделянето на Косово, съответно анексирането на северните части. Това сега е доминиращата теза във вътрешния диалог, който се провежда в Сърбия във връзка с Косово. Този сценарий може повече да е руски сценарий, отколкото в интерес на сърбите и на Сърбия. Защо? Защото в този случай, абсолютното мнозинство на сръбските религиозни обекти би останало на юг, както и сърбите в общините във вътрешността на Косово биха останали изолирани. Естествено, сценарият на такова разделяне не се позволява от САЩ и НАТО, защото би бил опасен прецедент за подобни опити и в Босна, и в Македония.    - Това беше един изцяло ненужен и абсурден скандал, защото увреди образа на Косово в света и вкара Косово в нови и ненужни проблеми. Това нещо трябваше да се управлява по-добре, в рамките на законовите регулации, а не така както се случи. Имам усещането, че беше сценарий, свързан с арестуването на Джурич, т.е. инсценирането на два паралелни проблема, за да се амортизират един друг. От тази игра може да спечелят някои политици, но държавата Косово е много увредена. Сега има изостряне на отношенията и с Турция, нещо, което е също така във вреда на стабилността на Косово.    - Косово преминава от една криза в друга: след приключването на кризата с демаркацията, се появи кризата със Сърбия с арестуването на Джурич, сега и кризата с Турция. Косовският управляващ елит има военен произход и се страхувам, че има склонност да минава от криза в криза като предизвикателство. Затова, не е ясно каква посока ще вземат събитията. Може би и предсрочни избори. Но какво може да донесат те, в тази среда на кризи, с едно пасивно отношение на ЕС и с една постоянна заплаха от Сърбия, това не е ясно. Нещата могат да се влошат още повече, ако в този случай сърбите от северните части на Косово не поискат да участват в изборите. Така те могат да направят разделянето свършен факт.", "date": "2018.04.05", "title": "Проф. Красничи: Опасно е, ако се приложи кримският сценарий за анексирането на северно Косово"}
{"url": "http://epicenter.bg/article/Analizat-na-Institut--Ivan-Hadzhiyski--za-mart--Vreme-na-paradoksi/151169/11/0", "text": "Парадоксално, Великобритания хем напуска ЕС, хем на практика го оглави.   Путин пък победи ярко, но така още по-ярко постави въпроса за „наследника“. Това е и въпросът за Меркел. Турция продължава да търси европейска легитимация на политика, обвинявана като неевропейска.   Търси се обединение в нов Реформаторски блок чрез общ отказ от досегашния Реформаторски блок. Националистите пък се оказаха разделени от отношението си към... други нации. А   – защото Борисов ги разделя и така по-лесно менажира. Накратко:    Наблюдаваме поредната стъпка към укрепване на личната власт на Си Дзинпин, която няма аналог при неговите непосредствени предшественици. Съставът на новото китайско ръководство не показва преки конкуренти на лидера. В САЩ политическото надмощие на президента Тръмп вече създава впечатление за все по-голяма безалтернативност.  Администрацията на президента все повече се попълва с хора, които са му лично и идейно близки. Доминират „ястреби“. Тръмп го съзнава и гради за себе си имидж на политик-бизнесмен, който единствен може да смекчи последиците и да потърси лични договорености с опонентите на официалната държавна линия.  Но сега и въпросът за „приемника“ вече не може да бъде пренебрегнат.  Европа - все още няма такъв, въпреки положителните развития в Германия и Франция.  Не само случаят с Австрия, но и очертаващото се развитие в Италия подсказват, че вече могат да бъдат легитимирани всякакви коалиции и конфигурации – само за да има стабилност.   Турската политика е насочена към постигане едновременно легитимация на военната намеса в Сирия и изтласкване на кюрдите, уплътняване на стратегическия съюз с Москва и принуждаване на Запада към отстъпки, гарантиращи и икономически изгоди, и „европейско признание“ за вътрешните политики на Ердоган.  Ето защо спорът за името на Македония (а и други гръцки искания) имат и по-големи шансове за уреждане в полза на гръцката позиция.  Западът безпрецедентно се консолидира около случая „Скрипал“, а така теренът на България за маневриране е все по-стеснен. През това време срещата на Путин, Ердоган и Роухани е нещо като среща на победителите. Доста тревожна перспектива за Запада.   Отдавна се доказа, че конкуренцията от ляво по-скоро дори мобилизира ГЕРБ, но конкуренция от дясно би ерозирала подкрепата им. Затова   – с публични изяви на институти, списания, клубове, Интернет страници, партийни фигури и от ГЕРБ, и от старата десница, и от патриотите. Така се подкопава облика на досегашната десница, която вече се дели на „либерали“ и „консерватори“.  Консерватизмът е опит за намиране на идеология около ГЕРБ и вписване в мощни европейски тенденции. Има и амбиция да се преобърне десетилетната НПО-доминация на либералите в публичната среда.  С консерватизма се осигурява и излаз към национализма и ГЕРБ превзема територия на Патриотите. Демонстрира се, че ГЕРБ изразява настроенията и разбиранията на широки интелектуални кръгове, а и създава възможни комбинации с други партии (по оста СДС – НФСБ, но и ВМРО и не само).   ГЕРБ се стреми да използва стабилността на социологическите и икономическите показатели, да покаже, че конфигурация без тях е немислима. Напрегнатата международна обстановка също внушава това. В момента редица кандидати за алтернатива, като Слави Трифонов, например, попадат в полезрението. Но продължаващата концентрация на медии и власт насочва към извода, че всяка нова потенциална алтернатива трябва първо да бъде одобрена и медийно „пусната“ именно от управляващите.   Все по-често се случва социалистите да заемат позиции, доминиращи в обществените нагласи. Вътрешнопартийната опозиция остава в сянка. Пътуващото Изпълнително бюро и обиколката на лидера Корнелия Нинова в Западните Балкани също показват мобилизация.    Всичко това обаче съжителства с вече традиционната хиперреактивност на БСП, затворена в краткосрочни хоризонти и лишена от дълбочина и съществени резултати извън всекидневното присъствие в медиите. С проруската позиция Сидеров печели в своята ниша. Спорно е доколко Симеонов печели в своята, но едно е безспорно: ако доскоро създаваше впечатление по-скоро за тежест на управлението, Симеонов вече изпъква със своеобразното си присъствие. Каракачанов също печели: върна се в ролята на балансьор между Сидеров и Симеонов.  Излиза, че всеки печели. Така се очертава   А и по-стабилна става коалицията с ГЕРБ - защото Борисов намира форми да комуникира с всеки от тримата поотделно, вместо да бъде изправен пред единната им позиция.   Интересът на ДПС от избори е минимален, първо, защото вътрешната консолидация след трусовете от предната година още не е постигната, и второ, защото още не е решен проблемът с евентуалното „обединение“ в нишата им. Бившият министър от ДПС Мехмед Дикме дори публично обяви, че обединението е много важно да се реализира, но неизбежната му цена ще бъде окончателното слизане на Доган от политическата сцена. Отлагането на изборите във времето навярно би донесло по-нататъшна ерозия на ГЕРБ и така да бъдат обслужени любимите балансьорски рефлекси на ДПС.      На този фон градската десница има два избора: или постепенно превръщане в присъдружна „консервативна“ периферия на ГЕРБ, или рязка опозиционност в името на политическото самосъхранение. Водещата тенденция в последно време е втората. РБ-2 се разпада неудържимо, за да породи движение към РБ-3. Усещането е за deja-vu.  ", "date": "2018.04.05", "title": "Институт „Иван Хаджийски“: ГЕРБ си култивират консервативна десница "}
{"url": "http://epicenter.bg/article/Otnosheniyata-mezhdu-Turtsiya-i-Rusiya-nadhvarlyat-takticheskite/151198/11/0", "text": "Отношенията между Турция и Русия може да бъдат анализирани в три големи глави след разпадането на Съветския съюз и края на Студената война. Първите десет години след 1991 г. преминаха при напрегната конкуренция между двете страни, особено за влияние върху новите независими евразийски и централноазиатски държави и техните богати енергийни ресурси. Усилията на Турция в тази насока доведоха до подписването и изграждането на петролопровода Баку - Тбилиси - Джейхан и създаването по този начин на силни отношения с Азербайджан и Грузия. В същия дух на съперничество непряката подкрепа на Русия за поставената извън закона Кюрдска работническа партия (ПКК) и съответно прикритата подкрепа на Турция за чеченските бунтовници представляваха голям проблем в отношенията.   Но от края на 90-те години на 20 век двете регионални сили постепенно решиха да започнат нова ера в двустранните връзки, като заменят \"съревноваването\" със \"сътрудничество\" в много области. Това решение дойде в контекста на избирането на Владимир Путин за президент на Русия през 2000 г. - две години преди изкачването на власт на президента Реджеп Тайип Ердоган като лидер на Партията на справедливостта и развитието (ПСР). Оттогава Путин и Ердоган направляват турско-руските отношения към уникален модел за международните отношения. През 2010 г. те дадоха старт на съвет за сътрудничество на високо равнище с участието на множество министри от двете страни, за да институционализират по-сигурно двустранното сътрудничество. Като двама прагматични лидери те никога не позволиха на политическите и регионалните си различия да представляват проблем във волята им за развитие на икономическото, търговско, енергийно и туристическо сътрудничество.   Най-значимата криза между Анкара и Москва, след свалянето от Турция на руски самолет през 2015 г., продължи девет месеца и започна да бъде разрешавана, след като турското правителство изрази съжаление за случая. Тази криза показа горчивата истина - особено за Турция - че двете страни не могат да си позволят лукса да скъсат отношенията. Може да се каже, че тази ера на сътрудничество е главно в интерес на Русия, тъй като годишният търговски дефицит на Турция с нея е почти 20 милиарда долара и Турция е силно зависима от руския природен газ.   Третата глава в турско-руските връзки бе отворена с гражданската война в Сирия, особено след задълбочаването на руската военна намеса в края на 2015 г. Съгласието на Русия позволи първата мащабна трансгранична операция на Турция в Сирия - операция \"Ефратски щит\" - през август 2016 г., а сегашната операция \"Маслинова клонка\" на Турция отново е възможна само благодарение на съгласието на Москва. Диалогът между Ердоган и Путин също така проправи път за установяване на процесите от Астана и Сочи с участието на Иран, които имат за цел да осигурят примирие в раздираната от война страна и да дадат старт на платформа за политическо уреждане. Този диалог досега е имал три основни резултата: Първо, Турция трябваше да приеме оставането на власт на президента на Сирия Башар ал Асад, което подбуди радикална промяна в политиката й. Анкара също така трябваше да признае, че както Иран, така и Русия са пуснали корените си в Сирия за много дълго време, както политически, така и военно. Второ, турското сближаване с дуета Русия-Иран в Сирия доведе до по-нататъшно влошаване на отношенията й с традиционните западни съюзници, по-специално САЩ. Разрешението на Москва за полети на Турция срещу сирийските кюрдски Сили за защита на народа (СЗН) в Африн влоши кризата между Анкара и Вашингтон, чиито отношения са вече обтегнати поради няколко други източника на напрежение. Същевременно от страна на европейските сили идват остри критики, които поставят под въпрос реалните мотиви на турската военна кампания в Сирия. Въпреки тези реакции, Турция сега се чувства свободна да започне нови операции в Източна Сирия, поставяйки още повече на риск отношенията си с партньорите от НАТО. Плановете на Турция да се снабди с антибалистични ракетни системи от Русия също трябва да се преценяват, като се има това наум. Трето, сътрудничеството с Русия проправи пътя за Турция да се превърне в твърда сила в региона. Турски военни сега са в районите Идлиб, Африн и Ал Баб в Северозападна Сирия, като правителството се заканва, че следващите цели ще са на изток от Ефрат и дори в Северен Ирак. Факт е, че заканите на турската армия сега се приемат много по-сериозно от световните сили и регионалните страни. Ердоган постоянно заявява, че това осигурява място на Турция на масата, когато се стигне до взимане на решения за бъдещето на Сирия.   Както историята, така и географията диктуват важността на добрите отношения между Турция и Русия. Тяхното сътрудничество е много важен актив за стабилизирането на широкия регион - от Евразия до Кавказ, от Черно море до Близкия изток. Двете глави на руско-турските отношения след Студената война показаха това, а най-новата тенденция във връзките разказва друга история: като се има предвид, че нормализирането и стабилизирането на Сирия ще отнеме години и турското присъствие в сирийския театър съответно ще продължи, може да се каже, че турско-руското сътрудничество по регионалните въпроси на сигурността ще надхвърли тактическото.  ", "date": "2018.04.05", "title": "\"Хюриет\": Отношенията между Турция и Русия надхвърлят тактическите"}
{"url": "http://epicenter.bg/article/Aleksandar-Simov--Mahmurlukat-na-dyasnoto-sled-bombata--quot-Yuliya-Krasteva-quot--/151200/11/0", "text": "  Не съм вярвал, че ще доживея до мига, в който ще чета статии на \"десни\" политолози, интелектуалци и свободни пияници, и ще се заливам от пречистващ смях, все едно съм попаднал на забравен епизод на Бени Хил.   Казусът \"Юлия Кръстева\" обаче по толкова брутален начин изтика напред токсичното лицемерие, че наблюдаването на процеса е като катарзис по осъзнаването на някои тежки истини за интелектуалната ситуация в нашата родина. Ще подминем тези, които се отричат от Юлия Кръстева, водени от маниакалната подлост винаги да заемат моралистични пози и да имитират възвишена съвест. Тези, които до вчера кършеха пръсти пред нея, днес вече бърчат гнусливо носове и твърдят, че никога не са разбирали нейния маоизъм. Перверзно до болка, но досадно банално.  Много по-интересни са втората група от десни мислители. Тези, които изведнъж \"проумяха\" и ужасено откриха, че Комисията по досиетата е като пещ на концлагер, която не може да донесе нищо полезно в този свят, дори и да назначим в нея само ангели със съдебни сертификати за невинност. Най-добре обобщен този морален гърч го открих в един текст на Огнян Минчев и сега ще минем с моторна резачка през него. В този текст, искам да предупредя, ще се водя от един основен мотив и няма да приема никакви забележки по него. Този мотив е злорадството. Да, черна мотивация, не особено полезна, но тя е последният ни останал начин да преживеем тази интелектуална кланица.   С години гледахме как \"дясното\" се наслаждава на досадния процес по транжиране на миналото, на дисекцията на живо на историята, която им беше нужна умъртвена, изнасилена и пренаписана, за да има терен за техните измислици, фантазии за съпротива и всякакви други халюцинации, които се опитаха да ни убедят, че са истински. Точно заради това \"досиетата\" бяха тяхната естествена среда, както канализацията е естествената среда на хлебарките. С което не поставяме знак за равенство между хлебарките и десните интелектуалци. Бедните насекоми - те не са съгрешили с нищо, за да заслужават подобно брутално сравнение.   Но в огъня на колективното убийство на историята нито един от дясната интелектуална хунта нито за миг не се опита да прояви съвест, разбиране, да схване процеса в неговата дълбочина, да се опита да хвърли към миналото не боздуган, а мост. Те се държаха като екзекутори с лиценз за убийство, като пияни войници с огнепръскачки и се наслаждаваха, защото се самозалъгваха, че завинаги са хванали експреса на победителите.  И изведнъж дойде бомбата \"Юлия Кръстева\", която показа, че посоката на битката се обръща, че създаденото чудовище започва да се обръща срещу онези, които мислеха, че го контролират. И тогава започна комедията.  Време е да дадем думата на Минчев. Той е направил синтез на хленчовете, които чуваме: \" Мисля, че в голяма степен се разминаваме със смисъла от отваряне на досиетата – с преживяването на катарзис, с осъзнаването на собственото си минало и с надмогването на собствената си слабост\". Стига бе! Сериозно ли? Сега ли го научи? Едва през 2018 година ли го осъзна? Отварянето на досиетата никога не е целяло пречистване. Това беше политически инструмент.   Да, Комисията бе създадена по време на Тройната коалиция, но не си спомням дясната мисъл да е била против. Напротив - тя видя в този жест и решение нейният шанс да хване историята за шлифера, да й даде посока и да я допише в героична светлина. Досиетата са любимият фетиш на прехода, конспиративният оргазъм на една малка клика, която си мислеше, че така ще приключи миналото и ще уеднакви и сатанизира всички. Това, което не разбраха и никога не проумяха докрай е, че всъщност генезисът на онова, което наричаме \"интелектуално дясно\", е доноснически.   Нека да не се лъжем - в България от един момент нататък единствените автентични дисиденти и несъгласни хора бяха в редиците на БКП. Извън нея всички бяха приели нагаждачески позиции, клечаха и чакаха постове и кариерно развитие. И понеже преходът беше реванш на безгръбначните, те искаха досиетата да решат проблема за тяхното минало. А имаше само едно решение - да хвърляш кал в безреда и да дишаш учестено и морално, когато ти говорят за миналото.  Днес вече виждаме как Минчев тежко стене, че законът за досиетата не давал възможност да се разграничат подлеците от хората, които са направили компромис със съвестта си, но не навредили реално на свои съграждани. О, не! Нима има разлика между тях? Защото дълги години ни казваха точно обратното. Че всички са едни и същи. Представителите на левицата години наред обясняваха, че избраният подход е мрачен, подвеждащ, манипулативен и дава индулгенция на доносниците, но тогава десницата беше опиянена от собствените си интелектуални дроги и пет пари не даваше за предупрежденията.   Днес махмурлукът дойде и вече търсим поставяне на граници. Много е късно. Такива граници няма как да бъдат вдигнати. И всеки, който настоява да ги има, трябва да направи следващата крачка - да обяви, че в ДС е имало както лоши, така и добри хора. Тоест хора, които са гледали на присъствието си там като начин за защита на националните интереси. Иначе се получава страховита морална перверзия - нашите агенти са добри, а всички останали лоши. Нашите доносници имат съвести, а останалите са безсъвестни гадове. Нашите компромиси са разбираеми, но компромисите на останалите са непоносими. Едва когато огънят стигна до тях, изведнъж десните интелектуалци почнаха да искат нюансиране на случаите, да се търси дълбочината на всеки процес, вторият план на всяко досие. Колко е смешно!  Комисията съществува над 10 години, а темата за оценката на компромисите се появи едва сега на дневен ред. Защо? Ами защото Юлия Кръстева попадна в транжорната. Когато там се гавреха с живи хора, тъпчеха техния живот и идеи, това беше нормално, а изведнъж стана опасно, така ли? На този свят никога няма да има нищо по-гадно от закъснелите разкаяния, които винаги звучат като цинична шега. Защото инженерите на историята не схванаха, че тоталното очерняне ражда една естествена меланхолия на паметта.   Не можеш да излъжеш отделната електорална единица за живота, който сам е живял. Отказът да приемеш черната измислица роди идеята за светлото минало. И виждам как дясната мисъл се гърчи при разказването на тази версия, защото подсъзнателно знае, че тя е нейния родител. И досиетата, тяхното отваряне много помогна. Защото един по един най-ярките отрицатели на миналото и пренаписвачи на историята се оказаха агенти, доносници, сътрудници на същата тази ДС. И почвам да си мисля, че призивът за оценяване на компромиси всъщност е вик за милост. Те искат пощада от чудовището, което сами създадоха.  Дано някой ден да получат прошка.  Аз лично такава не давам.  Пържете се, мамка ви!  ", "date": "2018.04.05", "title": "Александър Симов: Махмурлукът на дясното след бомбата \"Юлия Кръстева\" "}
{"url": "http://epicenter.bg/article/MVR-savetva--Shofirayte-razumno-i-sas-saobrazena-skorost-/151165/3/0", "text": "Шофирайте разумно и със съобразена с пътната обстановка скорост, призоваха от МВР. Отдел „Пътна полиция“ в ГДНП разпространи препоръки за безопасно движение по пътищата.  През празничните и почивните дни се активизира движението на всички участници в движението по пътищата. Водачите на превозни средства бързат да стигнат до набелязаната цел и забравят, че цялото им семейство е в автомобила. С безразсъдното си нетърпеливо и нетолерантно отношение те подлагат на опасност не само своя живот, но и на близките си, както и на другите участници в движението по пътищата, с които може да попаднат в сблъсък.  Образуването на колони и задръствания на изходните и входните артерии на големите населени места и на граничните контролно-пропускателни пунктове са обичайно явление през последните години. Дългото чакане изнервя водачи, пътници, служители на различните обслужващи ги администрации.  Да не забравяме и за възникнали нови повреди и неравности на пътя в следствие на обработването през зимата на улиците и пътищата с различни препарати срещу лед и сняг.  Често по улиците в населените места забързани пешеходци забравят, че не са сами на пътя, че има пешеходни пътеки, подлези или надлези и пресичат неправилно, нерядко и без да се огледат. Отчитат се все повече случаи, при които пешеходците със слушалки на ушите и вгледани в мобилните си телефони или други мобилни устройства се изолират от околния свят и с поведението си предизвикват рискови ситуации на за инциденти на пътя.   Компромисите, които правим, често са опасни за самите нас, те помрачават и празничното не настроение.  За предпазване от попадане в риск от пътнотранспортни произшествия отдел „Пътна полиция“ при Главна дирекция „Национална полиция“ препоръчва:    - Проверете спирачките, маслото, гумите и светлините.  - Проверете чистачките и зареди резервоарчето с препарат.  - Не бързайте да смените зимните гуми с летни.  - Ако автомобилът ви е неизправен, не правете компромис, изберете друг превоз.  - Заредете повече гориво в случай, че се наложи да пътуваш дълго и бавно.  - Вземете документите на автомобила и полицата за сключена задължителна застраховка „Гражданска отговорност“ на автомобилистите.    - Планирайте отрано и практично пътуването.  - Използвайте светлата част на деня за придвижване.  - Тръгнете по-рано.  - Преди шофиране починете добре.  - Не пийте алкохол поне 8 часа преди пътуването.  - Въздържайте се от обилно хранене, преди да седнете зад волана. Така ще избегнете сънливостта и забавените реакции.  - Зад волана по дългия маршрут нека е най-опитният водач.  - Не си определяйте час на пристигане. Това води до притеснение при закъснение и до рисково управление с превишена скорост и неправилни маневри.  - Карайте с разумна и съобразена скорост. Помнете, че в населените места се движат много пешеходци, някои от тях в нетрезво състояние. В близост до пътя има и много деца.  - Поставяйте предпазния колан и настоявай всички пътници в автомобила да направят това. Запомнете, че и Вие като шофьор носите отговорност пътниците да са с поставени колани.  - Не превозвайте детето си без обезопасителна система (седалка или столче). Ползването им е задължително съгласно Закона за движението по пътищата.    - Не правете опити за изпреварване, защото няма да се придвижите много напред.  - Движете се със скоростта на колоната и на по-голяма дистанция.  - При движение зад товарни автомобили и интензивно насрещно движение не губете търпение и не предприемайте изпреварване. По-добре спрете, починете и продължете отново.  - При интензивно градско движение и образували се колони не предизвиквайте задръстване, навлизайки в кръстовището при зелен сигнал на светофара.  - Ако сте в задръстване, запазете спокойствие, бъдете търпеливи.  - При образувана колона на автомагистрала не заемайте аварийната лента, за да има достъп за линейки и автомобили на полицията и пътните органи.  - Ако попаднете в неподвижна колона в тунел, изгасете двигателя, затворете плътно прозорците и останете в автомобила. Спазвайте точно указанията на контролните органи.    - Изберете кой ще шофира, ако ще празнувате навън и ще сте с кола. Ако няма желаещ за шофьор, отидете с друг транспорт.  - Не правете компромис със себе си и близките си и не предоставяйте управлението на автомобила на неправоспособни и/или на употребили алкохол или наркотици хора.  - Приберете ключовете за колата или мотоциклета на сигурно място, ако има опасност неправоспособният Ви син или дъщеря да го подкарат без разрешение.  - Възпрепятствайте управление на моторни превозни средства от неправоспособни.  - Не допускайте шофьорът на колата, в която се движите, да превишава скоростта и да извършва рискови изпреварвания, защото при злополука потърпевш ще бъдете и Вие.    - След зимата по пътищата се появяват неравности и дупки, банкетите са изровени. Голяма е опасността от повреди по ходовата част на превозното средство; висок е и рискът от пътни инциденти. Движете се със съобразена с пътните условия скорост. Криволиченето за избягване на неравностите е опасно не само за Вас.  - Бъдете особено предпазливи при шофиране по време на или след сняг или дъжд, защото неравностите на пътя са „замаскирани“, пълни са с вода или са трудно забележими.  - На много места пътната маркировка е заличена и това затруднява ориентацията в тъмното. Увеличете дистанцията, движете се със скорост, позволяваща спиране в зоната на видимостта.  - Ако на платното забележите пешеходец в нетрезво или неадекватно състояние, спрете и го изведете на безопасно място. Сигнализирайте на тел. 112.  ", "date": "2018.04.05", "title": "МВР съветва: Шофирайте разумно и със съобразена скорост "}
{"url": "http://epicenter.bg/article/Prokuraturata-otkri-13-113-roditeli--neizpratili-detsata-si-na-gradina-ili-uchilishte-/151167/3/0", "text": "Проверката е реализирана от ВАП чрез възлагане от териториалните прокуратури на кметовете на общините, пише News.bg.  Към момента налице са 4835 родители, които не изпълняват задължението си да запишат децата си, подлежащи на задължително предучилищно или училищно образование, в детска градина или училище.  В 8278 случаи са констатирани родители, които не осигуряват присъствие на децата си, подлежащи на задължително предучилищно образование, записани в целодневна, полудневна или почасова форма на организация в детска градина или училище, или подлежащи на задължително училищно образование, записани в дневна, вечерна, дистанционна или комбинирана форма на обучение в училище.  Установени са 264 родители, които не осигуряват присъствието на децата си в допълнителното обучение. С оглед констатациите от проверката от компетентните органи са съставени 1173 акта за установяване на административно нарушение-АУАН и 509 наказателни постановления-НП.  В 62 случая прокурорите са ангажирали по реда на надзора за законност кметовете на общините, които не са определили длъжностни лица за извършване на проверките. Целта на проверката е да се обезпечи конституционното право на децата на образование.", "date": "2018.04.05", "title": "Прокуратурата откри 13 113 родители, неизпратили децата си на градина или училище "}
{"url": "http://epicenter.bg/article/Osvobodiha-sina-na-izbyagaliya-ot-zatvora-Vladimir-Pelov-/151173/3/0", "text": "Владимир Стефанов, син на избягалия от Централния софийски затвор Владимир Пелов, е бил освободен от ареста, предаде bTV.  Младежът беше задържан вчера с мотив, че не сътрудничи на разследването. 20-годишният Владимир Стефанов беше задържан в Ботевград и по-късно преместен в София.  Полицията проверяваше съпричастността му към бягството. В полицията има няколко сигнала за издирваните лица. Всичките са проверени и нито един от тях не е довел до следа.  От полицията призоваха гражданите да не се опитват сами да спрат затворниците и веднага да се обърнат към органите на МВР, ако имат съмнения, че са ги видели.  По-рано министърът на вътрешните работи Валентин Радев заяви, че МВР разпитва задържания син на избягалия затворник Владимир Пелов, но той не помагал много. Той бе заподозрян, че е помагал на баща си.  Разпитваме сина на един от избягалите затворници, засега не помага много, коментира пред журналисти в парламента вътрешният министър.  Радев разкри още, че гражданите са се отзовали на апела на МВР да помагат за хващането на бегълците. Над 100 сигнала имало регистрирани до момента, като се допуска, че около 30 от тях са достоверни, каза още Радев. Проверява се обаче всеки сигнал. Радев отново призова гражданите да звънят на тел. 112 или в най-близкото районно полицейско управление.  Той похвали полицията, че е реагирала много бързо, светкавично било осъществено заграждането и дори МВР очаквало да спипа бегълците от затвора още на територията на столицата. Министърът отново напомни: \"Много са опасни\". Днес вътрешният министър не бе особено словоохотлив с извинението, че не може да разкрива повече подробности, за да не попречи на разследването.  ", "date": "2018.04.05", "title": "Освободиха сина на избягалия от затвора Владимир Пелов "}
{"url": "http://epicenter.bg/article/Sadat-reshi--Ekstradirame-v-Maroko-chlen-na--quot-Islyamska-darzhava-quot--/151175/3/0", "text": "България ще екстрадира обвинения в тероризъм Науфал Захри. Това реши преди минути съдът в Хасково, предаде Нова тв.  Делото премина по бързата процедура. Самият той даде съгласие да бъде екстрадиран в Мароко. В родината си Захри е обвинен в тероризъм и членство в ИДИЛ. Според обвинителния му акт той е участвал в организацията ИДИЛ и е носил колан с експлозиви на територията на Сирия.  Захри беше заловен в началото на годината с група нелегални мигранти от Сирия. Тогава той представи пред българските власти фалшиви документи за самоличност и се представи за сириец. Проверката обаче показа, че е 35-годишен мароканец.  Пред съда в Хасково Науфал Захри призна, че е участвал в ИДИЛ, но каза, че го е направил за пари и не е терорист.  Единственото, което го притесняваше от връщането му в родината, беше това да не бъде подложен на мъчения от властите в Мароко. Българските съдебни власти обаче увериха, че властите в Рабат са подписали международно споразумение, че такива неща там не се случват.  В родината му го грозят до 20 години лишаване от свобода.  Същинското екстрадиране трябва да се случи в рамките на 1 месец до 40 дни.  ", "date": "2018.04.05", "title": "Съдът реши: Екстрадираме в Мароко член на \"Ислямска държава\" (Видео)"}
{"url": "http://epicenter.bg/article/Pelov-i-Kolev-duhnali-ot-zatvora-s-barzovar-i-tetris/151180/3/0", "text": "Килърите Владимир Пелов и Радослав Колев успели да избягат от затвора с бързовар и тетрис (електронна игра от миналия век).   Във вторник 15 минути преди 16 ч. в помещението, където се предават пратките и е близо до парадния вход на зандана, пристигнали синът на Пелов Владимир-младши, който носел тетрис, и братът на Колев с бързовар. Това предаде \"Телеграф\".   Именно този момент използвали закоравелите рецидивисти, за да действат. Те издърпали за гушата охранителя, който им подавал пратките, и го ударили, след това стреляли по друг негов колега, за да натисне специален бутон и да им отвори вратите. Тази ексклузивна информация разказаха високопоставени източници от МВР и Министерство на правосъдието, водещи разследването.   По думите им видеоклиповете от Централния софийски затвор показали, че шеметното бягство е извършено около 15 секунди.   Всеки вторник, около 16 ч., на всички затворници им е позволено да получават пратки с ел.уреди от свои близки. Залата, в която се предават, е близо до изхода, затова и била избрана като вариант за бягството от Пелов и Колев, смятат разследващи. Там имало гише с отвор, през който се подавали вещите. Именно там около 15,45 ч. цъфнали Владимир и Радослав. Взимайки бързовара и тетриса обаче, те хванали надзирателя за гушата и го повалили на земята. След това стреляли по неговия колега, за да натисне бутона, с който се отключва вратата. Тъй като съдебният гард бил стресиран, че стрелят по него, се подчинил на командата им.   На камерите се виждало още как убийците се затичват към външната бариера. Гардът там бил въоръжен с \"Макаров\", но не го използвал, тъй като смятал, че може да бъде прострелян невинен човек вече на улицата.   \"По време на бягството на мястото е имало десетина надзиратели и чистачката, която се развикала и ги подгонила, но без успех\", коментираха обвинители.   ", "date": "2018.04.05", "title": "Пелов и Колев духнали от затвора с бързовар и тетрис"}
{"url": "http://epicenter.bg/article/Sofiya-pod-obsada--Na-vsichki-izhodi-ima-patruli--proveryavat-za-samnitelni-litsa-/151196/3/0", "text": "На всички изходни артерии на София има наши полицейски патрулни автомобили, които ще регулират движението и същевременно ще проверяват за съмнителни лица, напускащи столицата. Това каза по време на брифинг комисар Тенчо Тенев – началник на отдел „Пътна полиция” към СДВР, коментирайки натоварения трафик на изходните артерии на София във връзка с предстоящите почивни дни, както и издирването на двамата избягали затворници, предаде репортер на Агенция „Фокус”’.  „Колегите са наясно. Имат информация за избягалите затворници. Имат снимков материал. С еднократен преглед на автомобила може да се забележи дали има съмнителни лица или не”, обясни ръководителят на „Пътна полиция”.  Комисар Тенев допълни, че трафикът на изходите на София предстои да стане много интензивен след 14.00 часа.  ", "date": "2018.04.05", "title": "София под обсада! На всички изходи има патрули, проверяват за съмнителни лица "}
{"url": "http://epicenter.bg/article/Nadziratelite-plashat-s-novi-protesti--Otkazvame-da-stanem-izkupitelna-zhertva-za-chuzhdi-greshki-/151205/3/0", "text": "Синдикатът на служителите в затворите в България (ССЗБ) заплаши с нови протести заради \"създалата се истерия\" около бягството на двама опасни рецидивисти от Софийския Централен затвор. Писмото е адресирано до премиера Бойко Борисов, председателя на Народното събрание Цвета Караянчева, министъра на правосъдието Цецка Цачева, главния прокурор Сотир Цацаров, до всички представители на парламентарно представените политически партии в Народното събрание и до българските медии.  В него служителите заявяват, че \"случващото се в българските затвори е пряка последица от водената политика по отношение на целия сектор „Сигурност“, в частност местата за лишаване от свобода (МЛС), което е отражение на състоянието на държавата като цяло в лицето на политическия елит по време на целия преход\".  Те с тревога отбелязват факта, че в системата на затворите и арестите все още не е започнала истинска „реформа“, базирана на стратегия, съгласувана концепция с ясно изразена визия за развитие и справяне с проблемите натрупани от десетилетия. Системата страда от хроничен недостиг на охранителен ресурс. Управителният съвет на ССЗБ е на мнение, че наказателно-изпълнителната политика в Република България е погрешна, тотално сбъркана, порочна, не съответства на стандартите на ЕС по отношение на изпълнение на наказанието лишаване от свобода, съответно изтърпяването.  ОТВОРЕНО ПИСМО  НА СИНДИКАТ НА СЛУЖИТЕЛИТЕ В ЗАТВОР ИТЕ В БЪЛГАРИЯ  УВАЖАЕМИ Г-Н МИНИСТЪР ПРЕДСЕДАТЕЛ,  УВАЖАЕМА Г-ЖО ПРЕДСЕДАТЕЛ НА НАРОДНОТО СЪБРАНИЕ,  УВАЖАЕМА Г-ЖО МИНИСТЪР НА ПРАВОСЪДИЕТО,  УВАЖАЕМИ Г-Н ГЛАВЕН ПРОКУРОР,  УВАЖАЕМИ ПРЕДСТАВИТЕЛИ НА ПОЛИТИЧЕСКИ ПАРТИИ,  УВАЖАЕМИ МЕДИИ,  Управителният съвет на „Синдикат на служителите в затворите в България“ /ССЗБ/ изразява тревога и възмущение от негативните тенденции в „развитието“ на пенитенциарната система по отношение на случващото се в местата за лишаване от свобода /МЛС/, в частност Софийски затвор, във връзка с извършеното бягство на двама лишени от свобода, което е пряко посегателство срещу националната сигурност и обществен ред в Република България.  Случващото се в българските затвори е пряка последица от водената политика по отношение на целия сектор „Сигурност“, в частност МЛС, което е отражение на състоянието на държавата като цяло в лицето на политическия елит по време на целия преход.  Деветгодишния опит на Синдикалната организация ССЗБ показва, че Министерски съвет в Република България по време на целия т.нар. преход не изпълнява конституционните си задължения, визирани в чл. 105, ал.2 от Конституцията на Република България. В този ред на мисли най-отговорно заявяваме и обръщаме внимание, че повече от двадесет години българската държава произвежда все повече несигурност, а проблемите остават нерешени и все по-големи. Една „нормална“ държава с установен конституционен ред с механизми, регулации и контрол, следва да произвежда „сигурност“, желана и необходима потребност за гражданите и обществото като цяло.  Синдикатът, многократно е изразявал своите мнения в медийното пространство пред българската общественост, депозирал становища, искания, позиции, протестни декларации, подписки в своя защита в българските институции, съответно е провеждал протести, като е изразявал тревога, загриженост, възмущение относно случващото в системата на затворите, както и за спешната необходимост от инициирането на реформи, с които МЛС, следва да се развиват в съответствие с европейските стандарти, гарантиращи нормални условия на труд – среда със сигурност, адекватно материално-техническо и щатно обезпечаване, достойни и справедливи възнаграждения.  С тревожност отбелязваме факта, че в системата на затворите и арестите все още не е започнала истинска „реформа“, базирана на стратегия, съгласувана концепция с ясно изразена визия за развитие и справяне с проблемите натрупани от десетилетия. Системата страда от хроничен недостиг на охранителен състав. Липсата на инвестиции в младите хора с висок интелект, морален интегритет, хора смели с чисто мислене, некомформисти, с изградено правосъзнание, с чувствителност и нетърпимост към корупционно поведение и практики, към напасване към конюктурния модел за усвояване на средства по Закона за обществените поръчки в хранителната среда „Места за лишаване от свобода“. Системата е в състояние на ентропия, вместо еволюция, блокирана от хора, някой от тях заемащи ключови ръководни позиции, занимаващи се с избор и подбор на кадри по свой образ и подобие, със съмнителни сделки, което обуславя модела на управление, функционирането, моментното състояние, съответно с качеството и визията на системата.  В Република България единадесет години след присъединяването на страната като пълноправен член на ЕС, все още е абсурдно да се очаква честно и обективно информиране на служителите и техните представители за намеренията на властите по ключови за тях въпроси. Проблемите се задълбочиха след Постановление на Министерски съвет от 2015г., когато в системата се извърши безумното 10% съкращение, предвидено за администрацията, а на практика се реализира с намаляване броя на недостатъчния към онзи и в настоящия момент надзорно-охранителен състав. Към момента голяма част от проблемите са на тази основа, генериращи допълнителни, свързани с нарушаването на субективни права на служителите. В същия дух са констатациите и препоръките, съдържащи се в докладите на Националния превантивен механизъм за проверка в местата за лишаване от свобода към Омбудсман на Република и на Комитета против изтезанията към Съвета на Европа.  Случващото се пред очите ни, зачитайки изразените мнения на държавните служители и тиражираното в медийното пространство ни дава основание да мислим, че водената в годините държавна политика в местата за лишаване от свобода, е насочена основно към за реализация на инфраструктурни проекти и усвояването на пари от ЕС за подобряване на битовите условия в МЛС, но не и в търсене и намиране на трайни решения на множеството проблеми в тази сфера.  Управителният съвет на ССЗБ е на мнение, че наказателно-изпълнителната политика в Република България е погрешна, тотално сбъркана, порочна, не съответства на стандартите на ЕС по отношение на изпълнение на наказанието лишаване от свобода, съответно изтърпяването. Поради тази и други вътрешно-институционални причини не е възможно да бъде постигната законовата цел – поправка (корекция в мисленето и поведението) и превъзпитание на осъдените към спазване законите и добрите нрави и превантивното въздействие срещу извършването на други престъпления.  Погрешно водената политика, в съвкупност с наличието на хронични проблеми в системата, за които нееднократно апелираме към администрацията на българските затвори, не е в състояние да въздейства предупредително, възпитателно, ресоциализиращо по отношение на лицата, изтърпяващи наказание лишаване от свобода.  По отношение на надзорно-охранителния състав, в частност Затвора гр. София, във връзка с реализираното бягство, ССЗБ е в ход на действия на защита на служителите, станали обект на посегателство, чрез нападение от лишените от свобода.  Синдикатът е заинтересован и очаква да получи резултатите след приключване на инициираната вътрешно-ведомствена проверка на ГД „ИН“.В същото време отбелязваме, че препоръките на Главния прокурор за периода от 2015г. до декември месец 2017г. и към настоящия момент, свързани с констатацията за критичното съотношение на броя на надзиратели, спрямо лишените от свобода не са изпълнени. „Осигуряване на надеждна физическа охрана в поверените места за лишаване от свобода: чрез попълване на незаетите щатове и чрез увеличаване на щатовете на надзорно-охранителния състав, с цел постигане на оптимално съотношение между броя на лишените от свобода и броя на охраняващите ги служители. Сегашния числен състав на охраната определено е недостатъчен и в същото време няма възможност за адекватна реакция при масови нарушения или опити за бягство“.  Въз основа на гореизложеното можем да добавим и факта, че надзорно-охранителния състав е в постоянно текучество, поради напускане. Причини: тежки и унизителни за човешкото достойнство условия на труд, рискове, заплахи, несигурност при работа с криминалния контингент, полагане на голям обем извънреден труд, близък до законово допустимата граница, водещ до преумора и изхабяване, непредоставяне на установените по закон физиологични почивки по време на дежурства, времето за отдих- необходимо за възстановяване, което често се ограничава поради възникнали ситуации в средата, невъзможност за ползване на планиран полагаем годишен отпуск, поради липса на служители за работната смяна.  Не на последно място са посегателствата и поръчките за нападения и убийства на надзиратели, социални и медицински работници. Емблематичен пример е главния надзирател на Софийския затвор, издъхнал в болница след жесток побой, поръчан от лишени от свобода, подробности за които няма да споменаваме от съображение към близките на пострадалите колеги.  Професията „надзирател“, предвид функциите, риска и отговорността все още е и извън обхвата на защитените професии в Наказателния кодекс.  Години наред по различни поводи срещу нас, надзирателите се води компроматна война, която има своята цикличност, но винаги целта е една и съща – да се омаловажи труда на обикновения служител и да бъдат прикрити истинските виновници за състоянието на сектора.  Случващото се в последните дни обаче засегна не само честа и достойнството на служителите в затворите, а унизи целия Сектор „Сигурност“.  Ние категорично заявяваме, че няма да позволим под общ знаменател да станем изкупителна жертва за чужди грешки. Ние твърдо отказваме да си мълчим заради нашите членове, които продължават да ни подкрепят в нашата основна цел в борбата срещу статуквото.  Категорични сме, че опетняването на името на надзирателската професия е незаслужено.  Ние, Синдикат на служителите в затворите в България, настояваме да се ревизира отговорно, компетентно и ангажирано цялостното отношение към системата на затворите, но не само на думи, не само с празни от съдържание декларации и кухи обещания.  Предвид създалите се обстоятелства, съвсем сериозно обмисляме възможността да възобновим нашите протестни действия. За да покажем на цяла България, че за нас удобството не може да бъде водещо, нашата кауза е връщането на достойнството и честта на професията. Парите, за исканото от нас увеличение на трудовите възнаграждения не заместват нашето здраве и живот.  Затова настояваме да имаме механизъм, за решаване на проблемите, който да бъде задействан не от конкретни събития, нито пък да бъде политизиран, както в случая.   ", "date": "2018.04.05", "title": "Надзирателите плашат с нови протести: Отказваме да станем изкупителна жертва за чужди грешки!"}
{"url": "http://epicenter.bg/article/MVR--Ne-afishirayte-v-sotsialnite-mrezhi--ako-patuvate-prez-praznichnite-dni-/151208/3/0", "text": "Не афиширайте в социалните мрежи, ако през идващите празнични дни около Великден ви предстои пътуване и няма да сте в дома си. Това препоръчват служители на МВР с цел превенция на кражбите. \"В случай, че отсъствате от дома си, е добре някой близък, роднина или съсед, на когото имате доверие, да наглежда имота\", препоръча оперативен служител от отдел \"Противодействие на криминалната престъпност\" в СДВР в ефира на БНТ, цитиран и от Дарик. Сезонът на кражбите според масовото разбиране започва сега, защото хората оставят денем, а през лятото и нощем, прозорците на домовете си отворени, с което улесняват крадците, обясни той.  По негови думи домовете ни не винаги са добре защитени във времето между 9:00 и 12:00 часа, когато повечето хора са на работа.  \"Освен сутрин, наблюдаваме засилване на криминалната активност по отношение на кражби, в късните часове на денонощието - след 0:00 часа, когато хората спят или съвсем отсъстват от домашните си адреси\", допълни оперативният работник.  Той обрисува два вида кражби, които извършват престъпниците. В единия случай те избират добре изглеждащи врати, които са здраво укрепени, хубава дограма - предпоставки, които говорят за това, че в дома би могло да има ценности.  \"Другите, за съжаление, са по точна информация. Те правят проучване. Понякога се случва въпросните извършители дни, седмици, дори месеци да наблюдават по един или друг начин даден адрес\", каза още той.  Оперативният работник препоръча да не оставяме отворени вратите и прозорците на дома си, когато отсъстваме.", "date": "2018.04.05", "title": "МВР: Не афиширайте в социалните мрежи, ако пътувате през празничните дни "}
{"url": "http://epicenter.bg/article/Koshmaren-trafik-v-Sofiya-okolo-18-00-chasa--80-000-avtomobila-napuskat-stolitsata-/151225/3/0", "text": "Най-натоварен ще е трафикът към 18.00 часа, между 60 и 80 хил. автомобила ще напуснат столицата. Това каза за Агенция Фокус комисар Тенчо Тенев, началник на \"Пътна полиция\" към СДВР.  „На бул. „Цариградско шосе“ трафикът е малко натоварен, колегите са на ръчно регулиране, светофарната уредба е с включена жълта мигаща светлина. Стария път за Перник също е малко натоварен. Във всички останали участъци засега е нормално движението“, заяви комисар Тенев.  Той посочи, че днес около 18.00 часа трафикът в София ще бъде най-натоварен и приблизително между 60 и 80 хил. автомобила ще напуснат столицата и още толкова в утрешния ден преди обяд.  ", "date": "2018.04.05", "title": "Кошмарен трафик в София около 18.00 часа, 80 000 автомобила напускат столицата "}
{"url": "http://epicenter.bg/article/Deputatite-izlyazoha-v-10-dnevna-Velikdenska-vakantsiya-/151179/2/0", "text": "Народните представители излязоха в 10-дневна Великденска ваканция.  Днес беше последното пленарно заседание преди празниците.  Следващото заседание на Народното събрание ще е на 18 април, от 09:00 ч.  ", "date": "2018.04.05", "title": "Депутатите излязоха в 10-дневна Великденска ваканция "}
{"url": "http://epicenter.bg/article/Pravitelstvoto-e-odobrilo-sekretarya-na-prezidenta-Atanas-Krastin-za-nov-poslanik-v-Moskva-/151181/2/0", "text": "Правителството е одобрило в сряда назначаването на Атанас Кръстин, външнополитическия секретар на президента Румен Радев, за нов посланик на България в Русия. Това е станало на закрито заседание в сряда, близо 2 месеца след като премиерът Бойко Борисов обяви, че държавният глава е предложил Кръстин за мястото на Бойко Коцев, пише \"Дневник\".   Решението на правителството бе забавено, докато се получи съгласие на руското правителство, че ще приеме Кръстин за нов посланик. След решението на кабинета трябва президентът Румен Радев да издаде указ за назначаването на секретаря си като посланик. След това ще дойде и официалният агреман от Русия за приемането на Кръстин като посланик.   Решението на Москва да приеме новия посланик е дошло, след като България се отказа да гони руски дипломати заради случая “Скрипал”. Българският посланик в Русия Бойко Коцев обаче бе извикан в София за консултации. Той трябва да се завърне в Москва след Великден, за да открие изложба на художника Светлин Русев в столицата на Русия. Атанас Кръстин, който ще смени Коцев като посланик, е роден през 1958 г. в град Гоце Делчев. Завършил е международни отношения в УНСС в София и МГИМО в Москва, курсове на федералното министерство на външните работи на Германия в Бон и Берлин, както и в Центъра по въпросите на сигурността \"Джордж Маршал\" в Гармиш-Партенкирхен, Германия. От 1987 г. работи непрекъснато в Министерството на външните работи, като е преминал всички дипломатически рангове от аташе до посланик. Ръководил е политическата служба в посолството ни в Берлин, генерален консул на Република България в Бавария и Баден-Вюртемберг (2006-2010 г.) генерален консул на Република България в Ниш, Република Сърбия (2012-2016 г.). Владее немски, английски, руски и виетнамски език. Назначен е за секретар по външната политика с указ на държавния глава №48 от 23 януари 2017 г.   Кръстин ще е първото посланическо назначение от т.нар. политическа квота на президента Румен Радев. Държавният глава изрично настоял пред правителството той да избере новия посланик на България в Русия. Преди това държавният глава направи и военния си съветник ген. Данчо Дяков шеф на Националната служба за охрана.", "date": "2018.04.05", "title": "Правителството е одобрило секретаря на президента Атанас Кръстин за нов посланик в Москва "}
{"url": "http://epicenter.bg/article/Fandakova--Sigurnostta-na-Sofiya-e-osnoven-prioritet--nastoyavam-za-poveche-politseysko-prisastvie/151182/2/0", "text": "Предизвикателствата пред сигурността на София са огромни, настоявам за повече полицейско присъствие във всички райони, включително кварталите. Сигурността за мен е водеща тема. Това каза по време на брифинг кметът на София Йорданка Фандъкова, предаде репортер на Агенция „Фокус”.  „Най-сериозният успех за миналата година е изградената Единна система за сигурност чрез свързването на всички налични системи за видео-наблюдение, както на Столична община, така и на МВР. Разширихме системата за видео-наблюдение на общината с 292 камери и свързахме всички центрове с МВР и СДВР. Това ни дава възможност, с наличния ресурс, да имаме много по-добра ефективност”, обясни Фандъкова.  По думите ѝ анализите показват, че там, където има изградена система за наблюдение, престъпността спада с около 70%.  „Тази година предвиждаме да продължи разширението на външното видео-наблюдение в училищата. Имаме средства да изградим такова в още 22 училища с над 300 ученици”, уточни кметът на Столична община и подчерта, че камери ще бъдат поставени и в такива зони на София, които са обозначени като рискови. „Миналата година монтирахме камери в „Красна поляна”, близо до Виетнамските общежития, в кв. „Миленков”, допълни още Фандъкова.  Тя посочи още, че в „Западен парк” ще бъде разположен допълнителен конен полицейски патрул, а повод за това е констатираното незаконно рязане на дървета.  Йорданка Фандъкова коментира и разпространената от БСП позиция, в която критикуват Столична община и заявяват, че сигурността не е приоритет за нея: „Крайно несериозно беше отношението на БСП. Те разпространиха предварително подготвена позиция за нещо, което не са чули”.  ", "date": "2018.04.05", "title": "Фандъкова: Сигурността на София е основен приоритет, настоявам за повече полицейско присъствие"}
{"url": "http://epicenter.bg/article/Tomislav-Donchev-prizova-institutsiite-da-sprat-da-iskat-svidetelstvo-za-sadimost-ot-neosazhdani/151183/2/0", "text": "Заместник министър-председателят Томислав Дончев изпрати до всички администрации писмо с призив да спазват закона и да преустановят изискването към неосъждани граждани да представят на институциите свидетелство за съдимост на хартиен носител. Това съобщиха от правителствената информационна служба, предаде агенция “Фокус“.   С промените в законодателството, в сила от началото на годината, отпада напълно изискването към лицата с чисто съдебно минало да представят удостоверението като доказателство, а администрациите са задължени и оправомощени да правят справка за данните за съдимостта на гражданите чрез проверка в регистрите и електронен обмен на информация.   Така при издаване на свидетелство за съдимост по служебен път отпада изискването гражданите да предоставят акт за раждане и вече не се събира държавна такса. Мярката е част от дългосрочния приоритет на правителството за провеждане на административна реформа, която води до облекчаване на процедурите и повишаване качеството на административно обслужване за гражданите и бизнеса. Тази цел се постига чрез премахване на изискването за представяне на някои от по-разпространените официални документи на хартиен носител, опростяване на режимите, регламентиран достъп до регистри, електронен документооборот и служебен обмен на информация между институциите.   В отговор на постъпилите оплаквания, че административни структури в страната продължават да изискват свидетелство за съдимост като част от необходимите документи за предоставяне на административна услуга, вицепремиерът Дончев инициира създаването на нарочен електронен адрес udostoverenia@government.bg, където граждани да сигнализират за неправомерно изисквани от тях удостоверения и свидетелства.   Сигналите ще се проверяват от Главния инспекторат на Министерския съвет.", "date": "2018.04.05", "title": "Томислав Дончев призова институциите да спрат да искат свидетелство за съдимост от неосъждани"}
{"url": "http://epicenter.bg/article/Ivaylo-Moskovski--Avtoservizite-da-davat-garantsiya-za-izvarshenite-remonti/151188/2/0", "text": "Това бе общото мнение, изразено на среща между министъра на транспорта, информационните технологии и съобщенията Ивайло Московски и представители на Асоциацията на автосервизите, съобщи Novini.bg.   Към момента няма регулация за извършването на автосервизна дейност в България, затова предвиждаме да бъдат въведени минимални изисквания за квалификацията на персонала и за дейностите, които се извършват, каза по време на разговора министър Московски.   „Ще предложим сервизите да издават документ за гаранция за извършените ремонти, освен това трябва да бъде ясно какъв е произходът на частите, които се влагат“, добави още министърът. По думите му, базата данни ще дава възможност за създаването на история на техническата поддръжка на автомобилите.   Така ще е ясно във времето за дадено превозно средство какви ремонти са извършени, кога и от кои сервизи. Въвеждането на правила за работа на автосервизите ще доведе до изсветляване на сектора и ще намали нелоялната конкуренция, бе посочено по време на срещата.   „Целта е не да се затварят сервизи, а всички да излязат на светло и да работят при еднакви правила и контрол“, каза още министър Московски. Първата седмица след като законопроектът бъде пуснат за публично обсъждане, ще се проведе национална кръгла маса с представители от всички градове и всички заинтересовани по темата, за да бъдат намерени най-точните решения по законопроекта.", "date": "2018.04.05", "title": "Ивайло Московски: Автосервизите да дават гаранция за извършените ремонти"}
{"url": "http://epicenter.bg/article/BDZh-nagradi-s-500-leva-i-plaket-personala-na-izgoreliya-vlak/151192/2/0", "text": "Ръководството на \"БДЖ - Пътнически\" превози благодари на екипа за проявения професионализъм и бърза реакция. Кондукторът на влака Фатме Хюсеин заяви: \"Тежко беше, но ние реагирахме адекватно, без да се паникьосваме. Това е много важно в нашата професия - да няма пострадали хора. Харесвам си професията. Обичам да общувам с хората и се гордея, че съм железничарка\".  От железопътната компания смятат, че екипът се е справил професионално и е помогнал за своевременната евакуация на пътниците.  Заместник-министърът на транспорта Велик Занчев каза по-рано:  \"Бригадата от началник влак до кондуктор е действала много адекватно при инцидента, изведени са всички пътници от влака и веднага е започнало гасенето. Предлагам на колегите тези наши служители да бъдат наградени за това, че са си свършили работата перфектно\".", "date": "2018.04.05", "title": "БДЖ награди с 500 лева и плакет персонала на изгорелия влак"}
{"url": "http://epicenter.bg/article/Novo-ognishte-na-ptichi-grip-vav-ferma-za-patitsi-v-Yambolsko/151201/2/0", "text": "Ново огнище на високопатогенна инфлуенца A по птиците тип H5N8 в животновъден обект за отглеждане на патици, намиращ се село Зимница, община Стралджа, област Ямбол, е потвърдено вчера, съобщиха от пресцентъра на министерството на земеделието, храните и горите, предаде БНТ.  Незабавно са предприети всички мерки за ликвидиране на огнището съгласно Наредба номер ДВ-103 от 21 август 2006 г. и Плана за спешни мерки при констатиране на огнище на Инфлуенца А при птици.  Очаква се действията по унищожаването на всички птици в засегнатия животновъден обект да приключат днес.  Обособена е 3-километрова предпазна зона и 10-километрова наблюдавана зона около животновъдния обект, като са наложени забрана за търговията и придвижването на домашни, диви и други птици и яйца за разплод, организиране на панаири, пазари, изложби и други струпвания на домашни или други птици.", "date": "2018.04.05", "title": "Ново огнище на птичи грип във ферма за патици в Ямболско"}
{"url": "http://epicenter.bg/article/Amerikanski-skulptor-izraboti-skulptura-na-Tsar-Simeon/151203/2/0", "text": "Американски скулптор и художник Час Фаган (Chas Fagan) подари на Негово Величество за 80-тия юбилей негова скулптура. Тя е изработена от специална сплав и изцяло по снимки. Височината й, заедно с постамента, е 35 см. Час Фаган е известен предимно с това, че е автор на бюстовете на почти всички американски президенти. Освен скулптор, той е и художник. Специализирал е в рисуването на портрети, пейзажи и натюрморт.", "date": "2018.04.05", "title": "Американски скулптор изработи скулптура на Цар Симеон"}
{"url": "http://epicenter.bg/article/Rumen-Radev--Balgariya-podkrepya-evropeyskata-perspektiva-na-Moldova/151219/2/0", "text": "България ще продължи да подкрепя европейската перспектива на Молдова, заяви държавният глава Румен Радев, който днес на \"Дондуков\" 2 се срещна със заместник министър-председателя по въпросите на европейската интеграция на Република Молдова Юрие Лянка.   Президентът Радев потвърди и готовността на страната ни да подпомага започнатите от Молдова реформи в областите на върховенството на закона, доброто управление, борбата с корупцията, съобщиха от прессекретариата на държавния глава. Между България и Молдова съществуват близки приятелски отношения, ползотворно двустранно сътрудничество и активен политически диалог, беше позицията на Румен Радев и Юрие Лянка. Двамата откроиха положителния принос върху двустранното сътрудничество на голямата историческа българска диаспора в страната. Изразена беше готовност за съвместни действия с властите на Република Молдова за съхраняване на националната, културна и езикова идентичност на българската общност, чрез запазването на статута и целостта на Тараклийския район, подобряването на възможностите за изучаване на български език и засилване подкрепата от страна на българските университети за подобряване на обучението в Тараклийския университет чрез програми за обмен на студенти. По време на срещата високо беше оценено даденото съгласие и оказаното съдействие от страна на молдовските власти за откриването на Консулство на Република България в Тараклия, с което се разширява дипломатическото и консулското присъствие на страната ни в Молдова.", "date": "2018.04.05", "title": "Румен Радев: България подкрепя европейската перспектива на Молдова"}
{"url": "http://epicenter.bg/article/--Velikden-za-vseki--sabra-400-000-leva-plyus-tonove-hrani/151220/2/0", "text": "„До тук събраните средства са над 400 000 лв., плюс тонове храна, които още не сме успели да раздадем“, отчете омбудсманът Мая Манолова. Пред столичния храм „Рождество Христово“ в кв. „Младост III“ тя заедно със 75 малчугани от неделното училище към храма и от детска градина „Елхица“ боядисаха над 500 великденски яйца. Това съобщиха на сайта на Общественият защитник. Шарените яйца ще бъдат дарени на две социални кухни в столицата - в кварталите \"Дружба\" и \"Дървеница\", където се изхранват общо 600 души.    „Всяка година ваучерите достигат някъде за около 35 000 пенсионери, хранителните пакети също стават все повече и повече. Събрахме тонове храна, благодарение на добротата на българите, чрез акция „Купи и сподели“, разясни националният обществен защитник и допълни, че паричните помощи от кампанията са по предварително определени списъци от НОИ в зависимост от размера на пенсията. Хранителни талони от по 20 лева, ще получат всички възрастни хора, чиято пенсия е с малко над прага, определен от правителството – 321 лв.   По думите й ваучерите, разпределени от първия транш на кампанията, ще са за 13 000 пенсионери, които от вчера вече могат да ги получат в централните пощенски клонове по места.   Списъците с имената им са публикувани и на Интернет страницата на институцията, и на Българския Червен кръст.   От тази седмица, със съдействието на Социалния патронаж по общини, започна и раздаването на събраните храни.", "date": "2018.04.05", "title": " “Великден за всеки“ събра 400 000 лева плюс тонове храни"}
