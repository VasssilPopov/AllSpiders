{"url": "http://epicenter.bg/article/PP-GERB-se-registrira-parva-za-uchastie-v-mestnite-izbori-na-27-oktomvri-/191722/2/0", "text": "ПП ГЕРБ се регистрира за участие в местните избори на 27 октомври, предаде Агенция „Фокус”.   За поредна година ПП ГЕРБ се регистрира първа, след като в продължение на повече от седмица представители на младежката структура на партията даваха денонощни дежурства пред входа на Централната избирателна комисия, за да гарантират първото място на ГЕРБ.   Необходимите документи бяха внесени от членовете на ИК на ГЕРБ Живко Димитров, Живко Тодоров, секретаря на партията Цветомир Паунов и членове на младежката структура на партията.   \"Благодарим на младежите от ГЕРБ, които дни наред стояха пред ЦИК. Както винаги, ГЕРБ първи се регистрираха. Документите ни се приеха без забележка. Очакваме в следващите дни ЦИК да потвърди участието ни в местните избори\", заяви пред журналисти кметът на Бургас Димитър Николов.      40 000 подписа е събрала ПП ГЕРБ, като внесоха 9 999 в първия ден от регистрацията на партиите, каза още зам.-председателят на ГЕРБ Димитър Николов.   По думите му кандидатът на ГЕРБ за кмет на София ще стане ясен, когато кандидатът сам прецени да го обяви.    \"  Ние имаме самочувствието, чрез нашите изключително успешни кметове, да препотвърдим успеха от предишните местни избори”, коментира още областният координатор на ГЕРБ-София и административен секретар на партията Цветомир Паунов.   \"Фандъкова имаше много успешен мандат. Вие сами виждате, колко жива и иновативна е столицата ни. Фандъкова, заедно с обновен екип, е задължително да бъде кмет на София, за да може развитието на града да продължи\", допълни Паунов.  ", "date": "2019.09.02", "title": "ГЕРБ се регистрира първа за местните избори. Ще водим позитивна кампания, обяви Димитър Николов"}
{"url": "http://epicenter.bg/article/Ombudsmanat-Maya-Manolova-e-pretarpyala-katastrofa/191734/2/0", "text": " Това обяви самата тя пред журналисти, предаде Агенция „Фокус“.  \"Тази сутрин претърпяхме леко пътнотранспортно произшествия с една колежка, с която отивахме заедно на работа\", обяви тя .   Манолова съобщи, че колегата, с която е пътувала, е в УМБАЛСМ „Н. И. Пирогов“ и ще остане там два дни.    Водачът на другата кола е изпратен вкъщи.    \"Не шофирах колата аз, така че не мога да коментирам какви са причините за катастрофата\", заяви Манолова.        \"Моля, настоявам, заради хората, които са около мен\", помоли омбудсманът.   \"Нямам какво да крия - хората около мен не са свикнали на такова агресивно медийно внимание и могат да станат бели\", каза още Манолова във връзка с пътнотранспортното произшествие, което е претърпяла тази сутрин.    обяви тя.   Манолова поясни, че законът не я задължава.  , допълни още омбудсманът.   \"  Сега и следобяд. В момента, в който съм готова, моят пиар, която е тук, ще ви информира всички\", посочи още Манолова.   На въпрос за Закона за съсловните организации, омбудсманът заяви, че днес той ще бъде внесен в Народното събрание.    За създаването на такъв закон медицинските специалисти настояват от първия ден на своите протести, заедно с исканията им за достойни условия на труд и адекватно заплащане.    Проектът предлага възможност за създаване на съсловни организации на регулираните медицински професии в здравеопазването, които в максимална степен да защитават правата и интересите на своите членове. Според медицинските специалисти така ще се внесе ред при упражняването на техните професии.    „Ние сме длъжници на медицинските работници. Всеки един от нас може буквално за минути да стане пациент“, заяви Манолова.  ", "date": "2019.09.02", "title": "Мая Манолова е претърпяла катастрофа. Дано да е случайно, обяви тя"}
{"url": "http://epicenter.bg/article/Yordanka-Fandakova-otnovo-shte-e-kandidat-za-kmet-na-Sofiya-/191739/2/0", "text": " предаде    Както още вчера   написа, новината за поредното си включване в битката за София, Фандъкова съобщи, по време на проверка на строежа на участък от третата линия на метрото на бул. „България” и бул. „Акад. Ив. Гешов”.   Днес уточни, че в листата на ГЕРБ ще бъдат поканени изявени личности. От листата с кандидати за общински съветници на ГЕРБ в столицата ще бъдат извадени дългогодишни общинари като Андрей Иванов, Орлин Алексиев и Орлин Иванов. Очаква се кандидатурата й да бъде подкрепена и от СДС.   По думите на Фандъкова, да се откаже да се кандидатира би било предателство срещу хората в столицата, тъй като започнатата работа трябва да бъде завършена.   Тя посочи, че ще работи по нов график с нови хора, като уточни, че поетапно ще обяви кои ще са те и с кого от екипа си смята да се раздели     -  , с обновяване на малките улици и изграждане на паркинги. -   като ще се направят 8 нови паркове и зелен пояс около града. - Важен приоритет ще е и  и развитието му ще продължи, каза Фандъкова.   На въпрос ще бие ли Мая Манолова на тези избори, тя подчерта, че за нея е важна работата. По думите ѝ няма да промени стила си на работа. „  каза тя и поясни, че за столичани е важно какво се случва в града и как животът става по -добър. Фандъкова напомни, че Манолова още не е обявила кандидатурата си за местните избори на 27 октомври.  Относно това как ще се промени екипът ѝ, тя обясни, че   Йорданка Фандъкова поясни, че   което получава.    \"София е моят град. Тук съм израснала, тук съм учила, тук съм родила, тук съм работила\", напомни още Фандъкова.    Днес кметът на София провери строителството на третия лъч на метрото в столицата. На проверката присъства и министърът на транспорта Росен Желязков.    „Новата отсечка на метрото към булевард „България“ се очаква да бъде готова в края на октомври месец“, информира Фандъкова.    , каза  столичният кмет, предаде Агенция „Фокус”.   „Той беше кмет на София, познава работата на града.  \", обясни Фандъкова. Тя добави, че текат разговори и очаква в листата на ГЕРБ като гражданска квота да се включат изтъкнати специалисти в различните сфери.   „ \", коментира столичният кмет. „Така че предстои да предложа новата листа на ГЕРБ.   Изпълнителната комисия ще трябва да заседава и да одобри. В следващите дни, когато съм готова ще обява\", допълни още Фандъкова.", "date": "2019.09.02", "title": "Йорданка Фандъкова обяви: Реших! Кандидатирам се отново за кмет на София с нов екип"}
{"url": "http://epicenter.bg/article/Karakachanov--Dogovorat-za-stroezha-na-dvata-patrulni-koraba-na-VMS-shte-e-sklyuchen-do-kraya-na-godinata/191743/2/0", "text": "За строежа на двата патрулни кораба за Военноморските сили до края на годината трябва да имаме сключен договор. Това каза министърът на отбраната Красимир Каракачанов на откриването на новата учебна 2019-2020 година за академията, предаде Агенция „Фокус“.   Каракачанов добави, че в момента очакват да им бъде направена оферта. Целта на проекта е придобиването на два многофункционални модулни патрулни кораба, които притежават способности да участват в широк спектър от морски операции на НАТО и Европейския съюз. По проекта, оценен на 984 млн. лв., са подаде три оферти - на българската \"МТГ – Делфин\", на германската \"Fr. Lurssen Werft GmbH & Co.KG“ и на италианската \"FINCANTIERI\". МО планира да изплати двата кораба за 9 години, но не е ясно дали може да постигне подобна схема.   „Има изискване минимум един от двата кораба да бъде построен в България“, посочи той.   Проектът за Сухопътните войски, който предвижда закупуването на 150 броя бронирана бойна и специална техника, е оценен на 1.464 млрд. лв. с ДДС.   Български фирми не могат да направят цялата бронирана машина, но те ще участват в сглобяването й. Освен това има задължително изискване тя да бъде сглобена в България. \"Всеки един от участниците, а те специално за бронираната машина са 4, е провел своите разговори с българските фирми, които могат да произвеждат отделни компоненти от бронираната машина, и това ще бъде един от критериите за оценка - участието на български фирми и български изпълнители\", уточни Красимир Каракачанов.   Относно другите два проекта - придобиването на осем изтребители F-16 Block 70 и бойни машини, Каракачанов поясни, че единият вече е реализиран. „САЩ отпуснаха още 60 млн. долара за изтребителите“, заяви той.   До края на годината по-скоро е вероятно да се подпише договорът за флота, а в началото на следващата година и за бронираната машина. Това са реалните срокове, каза министърът на отбраната Красимир Каракачанов в отговор на въпрос за проектите за модернизация.   Двата проекта се движат. “Специално за флота срока го удължихме заради летния сезон”, каза Каракачанов, предаде Канал 3.   Срокът е удължен с един месец, обясни министърът, за подобряване на офертите.   “След което те ще бъдат разгледани”, допълни той. Колкото до това дали има оферта, която се доближава до финансовия таван на проекта, Каракачанов каза, че две от офертите са до тавана, едната е малко над, затова сме дали срок за подобряване на офертите.   Към този момент, по думите му не се налага изменение в проекта за инвестиционен разход. “Но както знаете и там е заложено изискването минимум един от двата кораба да бъде построен в България”, посочи той.   Каракачанов изрази надежда до края на ноември или през декември да сключат договора за корабите. “Разбира се зависи от подобрението на офертите”, посочи министърът.   Попитан дали ВМРО ще се регистрира за участие в изборите, министърът отговори: “Има си щаб, който се занимава с тези неща, а и честно казано знаете, че в поделения на армията не говоря по политически въпроси. Военна академия днес открива учебната си година, така че предпочитам да не говоря за политически въпроси. Има си щаб, той ще регистрира всичко”.   Вчера БНТ съобщи, че ВМРО ще обсъжда днес кандидатите си за кметове на София и на големите областни градове. Това ще стане на заседание на ръководството. Лидерът на ВМРО Красимир Каракачанов беше категоричен, че за столицата организацията ще издигне собствен кандидат за кметския пост.   “Днес ще обсъждаме, но това е следобед”, каза още Каракачанов.", "date": "2019.09.02", "title": "Каракачанов: До края на годината трябва да сключим договор за двата патрулни кораба "}
{"url": "http://epicenter.bg/article/Gen--Andrey-Botsev--V-momenta-tekat-konkursi-za-naznachavane-na-blizo-500-choveka-v-armiyata/191745/2/0", "text": "В момента текат конкурси за назначаване на около 500 човека в армията. Това каза началникът на отбраната генерал Андрей Боцев на откриването на новата учебна 2019-2020 година във Военната академията, предаде Агенция „Фокус“.   „Ще се опитаме да назначим колкото се може повече хора. Повече са кандидатите, отколкото местата“, отбеляза той. Боцев допълни, че конкурсите се правят, съгласно изискванията.   „Не са верни обвиненията, че сме сваляли изискванията. Критериите са високи\", заяви той. По думите му процесът по избор на пилоти за новите изтребители вече тече и ще бъдат млади хора.", "date": "2019.09.02", "title": "Ген. Андрей Боцев: В момента текат конкурси за назначаване на близо 500 човека в армията"}
{"url": "http://epicenter.bg/article/-Volya--i--Demokratichna-Balgariya--se-registriraha-v-TsIK-za-mestniya-vot/191748/2/0", "text": "Марешки също регистрира \"Воля\" за предстоящия местен вот. \"Воля\" се регистрира в ЦИК за участие в местните избори през октомври.   Партията на Веселин Марешки внесе четвърта документите си за вота. Само за три дни още преди няколко седмици ВОЛЯ събра 7590 подписа – това е три пъти повече от изискуемите по закон за регистрация.   От \"Воля\" коментират, че 4-ката е хубаво число, символ на работата, която се възнаграждава. Според нумерологията 4-ката е волево число, число на мисълта, на движението, число след което започва по-добър живот, съобщи  Novini.bg   От профила си в социалната мрежа Фейсбук лидерът Веселин Марешки благодари на членовете на \"Воля\" и на симпатизантите за отличната работа в събирането на подписите и пожела позитивна и ползотворна кампания.   „Внесохме 5400 подписа. Регистрирахме Демократична България. Това са вторите избори, на които обединението участва. Това каза пред журналисти пред ЦИК Христо Иванов, съпредседател на „Демократична България”.   Иванов посочи, че очакванията им са да покажат допълнителна консолидация на подкрепата за движението като реална алтернатива на управленския модел в страната. „Защото очевидно и особено в София е, че нито Фандъкова може да бъде алтернатива на Мая Манолова, нито Мая Манолова може да бъде алтернатива на Фандъкова. Трябва трета реална автентична алтернатива и ние я даваме с арх. Борислав Игнатов, говоря за софийската надпревара“, заключи той.  ", "date": "2019.09.02", "title": "„Воля“ и „Демократична България” се регистрираха в ЦИК за местния вот"}
{"url": "http://epicenter.bg/article/Prof--Petar-Emil-Mitev--BSP-shte-podkrepi-Manolova--inache-tova-shte-e-tezhka-politicheska-greshka/191755/2/0", "text": "Предизборна суматоха на прага на новия политически сезон. Очертава ли се гореща есен? Избори е ключовата дума. Могат ли тези избори да донесат кардинална промяна в политическия живот на страната, или статуквото ще се запази? Темата коментира в предаването на \"Хоризонт\" \"12+4\" социологът проф. Петър-Емил Митев:   \"Това е националното значение на изборите, макар и местни, защото техният резултат може да бъде или голям успех на управляващата партия ГЕРБ – стъпка към пълен мандат, или при една съществена загуба да бъде крачка към предсрочни избори – това е политическата дилема\".   \"Има и \"втори етаж\" обаче – това е значението на местните избори за вътрешнопартийната ситуация.    Смятам, че Борисов ще разчита на джипа си. Както и на това, че икономиката е в сравнително стабилно положение, ще акцентира върху огромните постижения на правителството – къде реални, къде преувеличени – ще атакува опозицията, която не застава зад свои кандидати, за разлика от ГЕРБ.   . По принцип е възможен приятелски огън, но не смятам, че ще има от страна на Цветанов. Ако има негови ходове, те ще бъдат по-скоро скрити\".    категоричен е социологът:   По въпроса за най-голямата битка – битката за София – Йорданка Фандъкова или Мая Манолова, проф. Митев смята, че столицата има ключово значение.   \"Според мен БСП ще подкрепи Мая Манолова, иначе това би било много тежка политическа грешка. Става дума за един изключително сериозен залог. Трудно е да се каже още на какво друго ще разчита Манолова. Още не знаем каква ще бъде електроралната откритост на нейното послание.  По-вероятно ми се струва Манолова, с опита си като омбудсман с по-широк политически хоризонт, да атакува не Фандъкова, а проблемите на София. \".   Проф. Митев изрази надежда, че ще има промяна в управлението на София, независимо от това кой ще спечели.   \" \", изтъкна социологът.   БСП няма нито едно място – даже едно място да спечели, това може да бъде отчетено като успех.    Проф. Митев смята за пропагандна теза наричането на Румен Радев \"беквокал\" на Корнелия Нинова. \"Институционалната стабилност също е важна, освен икономическата\", подчерта социологът.  ", "date": "2019.09.02", "title": "Проф. Петър-Емил Митев: И на тези избори Борисов ще разчита на джипа си"}
{"url": "http://epicenter.bg/article/Kiril-Dobrev--Ochakvayte-priyatni-iznenadi--Na-mestnite-izbori-BSP-vadi-iztsyalo-novo-pokolenie-polititsi/191760/2/0", "text": "Очаквайте приятни изненади! На тези местни избори БСП вади едно изцяло ново поколение политици, които са готвени през последните 3-4 години. Това заявява зам.-председателят на БСП Кирил Добрев в интервю за „Дарикнюз“. Той е категоричен, че в общините, където БСП има свои кметове, продължава да стои зад тях и да ги подкрепя.   Запитан кое ще бъде победа за БСП на местните избори, Добрев отговаря: „Като шеф на щаба си поставям постижими цели. Тръгваме от доста задни стартови позиции. Към днешна дата имаме около 800 съветници и по-малко от 40 кмета. Удвояване броя на кметовете и 1200 съветници, означава връщане на позициите на БСП в местната власт.“   На заседание на Националния съвет на БСП утре трябва да бъдат утвърдени кандидатите за кметове на партията в над сто общини. Сред тях са и 24-мата претенденти в столичните райони. Кандидатите в столицата бяха сред първите номинирани и обявени – още през юли.   Очаква се на конференцията на столичната градска организация на БСП на 11 септември да стане ясен и кандидатът за голямата столична община. Почти сигурно е, че това ще бъде националният омбудсман Мая Манолова.   Пленумът ще започне с политически доклад от лидера на БСП Корнелия Нинова. На него тя трябва да очертае и целите на партията през започващия политически сезон.      ", "date": "2019.09.02", "title": "Кирил Добрев: Очаквайте приятни изненади! На местните избори БСП вади изцяло ново поколение политици"}
{"url": "http://epicenter.bg/article/Masirana-politseyska-operatsiya-se-provezhda-v-stolichniya-kvartal--quot-Hristo-Botev-quot-/191720/3/0", "text": "Мащабна полицейска операция в столицата. Жандармерия и полиция нахлуха рано тази сутрин в квартал \"Христо Ботев\", съобщава \"Канал 3\".    От МВР потвърдиха за провежданата акция, но не уточняват каква е целта й.  По информация на NOVA десетки полицейски служители претърсват адреси в квартала. Към момента няма данни за арестувани.", "date": "2019.09.02", "title": "Масирана полицейска операция се провежда в столичния квартал \"Христо Ботев\""}
{"url": "http://epicenter.bg/article/V-21-oblasti-izplashtat-obezshteteniya-zaradi-afrikanskata-chuma-/191725/4/0", "text": "В 21 области в страната днес започва изплащането на еднократната помощ от 300 лв. на хората, които доброволно са умъртвили прасетата и са дезинфекцирали дворовете си.    Областите, в които ще започне изплащането, са Варна, Велико Търново, Видин, Враца, Добрич, Кюстендил, Ловеч, Монтана, Пазарджик, Перник, Плевен, Пловдив, Разград, Русе, Силистра, Смолян, София-град и област Търговище, Шумен и Хасково.    Плащането ще става по съгласуван с кметовете график за часовете и мястото на получаване на обезщетенията. Ако се наложи в някои от общините в тези области процесът ще продължи и тези дни.    В областите Благоевград, Бургас, Габрово, Сливен, Стара Загора и Ямбол по технически причини изплащането на парите ще започне на 3 или 4 септември.    Плащания няма да се правят единствено в област Кърджали, тъй като там няма подадени заявления за обезщетения. От БАБХ припомнят, че право на обезщетения имат стопаните, отглеждали до 5 прасета.", "date": "2019.09.02", "title": "В 21 области изплащат обезщетения заради африканската чума "}
{"url": "http://epicenter.bg/article/Stefan-Tsanev-v--quot-Sanyat-na-senkite-quot--Garvanat---Konstantin-Pavlov/191756/11/0", "text": "В нея авторът разказва за своите срещи с велики българи, преселили се вече в по-добрия свят, които обаче продължават да се \"разхождат\" в неговата памет.  Книгата съдържа 36 разказа-спомени, които ни връщат в различни мигове от нашата история, наситени с присъствието на личности, оставили диря в театъра, в киното, в литературата.  Между страниците на \"Сънят на сенките\" оживяват Елисавета Багряна и Дора Габе, Евлоги и Христо Геогиеви, Маяковски и Пеньо Пенев, Атанас Далчев и Анастас Михайлов, Асен Босев и Александър Геров, Анжел Вайда и Апостол Карамитев, Борис Христов и Георги Джагаров, Георги Марков и Дечко Узунов, Невена Коканова и Евгений Евтушенко - все имена на велики творци, до който писателят Цанев се е докосвал.  \"И това е надеждата: че смъртта е само праг към нечия памет,  където и аз ще имам със живите еднакви права ..\", казва Стефан Цанев в \"Автореквием\" (1980)  А мъртвите – те са нашите корени.  И с все по-голям страх си мисля за съдбата на България…  Забравата е по-страшна от смъртта.  Затова ще разкажа за някои достойни мъже и жени, които вече не са на този свят, но продължават да живеят в мен.      Не го познавах. През 1959, или 1958, а може би и по-рано, в ръцете ми попадна негово стихотворение - това стихотворение ме втрещи:               Знам, че голямата поезия живее извън времето и че вмъкването на дадено стихотворение в конкретния политически контекст на събитията го принизява, унижава го, но все пак за неживелите в онези времена ще се опитам да подскажа какво конкретно подразбираше под   тогавашният изплашен читател на това стихотворение.            През февруари 1956 година Хрушчов изнесе доклада си за зверствата на Сталин -  концлагери, по-страшни от лагерите на Хитлер, убити са милиони, светът е потресен; същата година, след няколко месеца в България се проведе Априлският пленум, разобличен бе култа на Червенков - толкоз. За концлагерите у нас, за съпротивата на горяните, за хилядите избити без съд и присъда - нито дума. Все едно, че нищо не е било, започна възхваляването на следващия вожд - славеите започнаха да пеят.            През октомври на същата 1956 година избухна антикомунистическото, антисъветското въстание в Унгария, същият Хрушчов го смаза безмилостно с танкове, светът отново е потресен - у нас славеите продължаваха да пеят възторжено.            Тогава  Този гарван беше Константин Павлов.          Мислите, че това беше безопасно?                    Един виц, тесни панталони, къса пола, коса на конска опашка, брада, един „упадъчен“ танц, едно „вражеско“ изказване, един донос или наклеветяване, че слушаш западни радиостанции - всяко едно от тези „престъпления“ беше достатъчно да те изпратят без съд и присъда в Белене, в лагера на смъртта край Ловеч, или в някой друг от десетките други концентрационни лагери.                       В края на ноември 1956 година групичка студенти седяхме по обяд в ресторант „Берлин“ срещу Университета, до бившото китайско посолство, по едно време към масата се приближиха две цивилни лица, извадиха някакви карти и казаха на едно от момичетата: „Заповядайте за справка в милицията“. И момичето изчезна. Появи се отново в София след 6 години, в средата на 1962, омършавяла, с окапала коса, беззъба. Току-що я бяха освободили от лагера край Ловеч. Какво е преживяла там, момичето не продума. След два месеца преряза вените си.            В живота стават странни съвпадения: в края на 50-те години на миналия век, независимо един от друг, без да се познаваме дори, Константин Павлов, Любомир Левчев и аз започнахме да пишем свободен стих. Не изведнъж, по подражание, както се случва днес. Ние владеехме класическия стих, всеки до свое някакво съвършенство. Разгърнете първата стихосбирка на Константин Павлов „Сатири“ - половината стихове са строго класически.                       .            Същото е и с нашите първи стихосбирки. Класическият ни стих обаче започна да се руши, едно след друго отхвърляхме правилата, освобождавахме се от каноните и догмите, и все повече се приближавахме до това, което по-късно наричахме свободен стих,  но по-точно казано, това бе   стих.                 и   - има голяма разлика: свободният човек не чувства свободата си, както я чувства освободеният - така и освободеният, разрушеният от взрива на емоциите и мислите класически стих е по-страстен, по-стремителен, по-болезнен, по-въздействащ от безразличния и вял свободен стих, създаден без усилие, без болка, без преживяване - какъвто е стихът на повечето от пишещите днес свободен стих, които въобще не владеят класическия стих.Ако класическият стих е песен, свободният стих е симфония, но не можеш да създаваш симфония, ако не владееш солфежа.               Под   ние разбирахме не просто вер либр, а стих, свободен от догми - свободното  използване на всички поетически и непоетически словесни средства: силабичен, тоничен или силаботоничен ритъм - където е нужно, рими - ако е необходимо, строфи - ако трябва, нарочна аритмика, синкопи и дисонанси, вер либр до чиста проза, семиотика, философия, научна терминология, защо не и математически формули - в рамките дори на едно стихотворение, следвайки вътрешните си мисловни и емоционални импулси.            Тъй или иначе - свободният ни стих бе посрещнат на нож. Един поет в еуфорията си против „измисления,  безформен, прозаичен тъй наречен свободен стих“ стигна дотам, че доказваше  резонността и предимствата на четиристишията с удобствата на четирикракия креват и четирирогата вилица. Даже не е смешно. Тогава, през октомври 1962 публикувах в „Литературен фронт“ манифеста „Защита на свободния стих“   и още в следващия брой на вестника срещу манифеста излязоха статии от идеолога на Комунистическата партия и член на Политбюро академик Тодор Павлов, от Слав Хр. Караславов и, струва ми се, от Людмил Стоянов - най-страшното обвинение беше, че въобще не съм бил споменал               Отидох в редакцията на „Литературен фронт“, потърсих Левчев, той работеше там, с него се бяхме виждали вече два-три пъти. При Левчев заварих Коста - седеше на перваза на прозореца, сух, с кокалесто лице и настръхнала коса (той целият изглеждаше настръхнал, на нокти, винаги, сякаш постоянно очакваше някаква опасност отвсякъде), пушеше. Запознахме се. Оказа се, че двамата с Любо съчиняваха статия в моя защита. За пръв път тримата бяхме заедно, незнайно защо ни обхвана някаква странна възбуда, някаква радост, някакъв ентусиазъм, непукизъм или нахалство, еуфория или храброст, не знам, но набързо решихме: вместо да падаме до тяхното равнище, отговаряйки им със статии - да направим тримата поетичен рецитал в Университета!            Саморъчните няколко афиша   изписаха върху кадастрони Светлин Русев и Иван Кирков, а във встъпителното си слово Цветан Стоянов обясняваше какво е новото в тези наши     (1930-1971) беше неординерна личност, човек с огромен ръст и огромна култура, весел като безгрижен бохема, спокоен и несмутим като индийски философ,   (както казваше Константин Павлов),   (както го нарича Тончо Жечев), знаеше великолепно английски и вечер, събрани като съзаклятници в някоя квартира, той ни превеждаше експромп стихове от поети, за които само бяхме чували. Няма да преувелича, ако кажа, че в ония тъмни времена този учен и умен мъж ни просвещаваше.               И той умря нелепо на 40 години след операция на апендицит - убит от бездарието и невежеството!             Мерне ли се сянката му из тъмните ъгли на моята памет - дочувам от отвъдното гърлестия му  гръмогласен смях.   Първият рецитал се състоя в кръглата аудитория със стъкления покрив - горе, на последния етаж във филологическия факултет. Ефектът наистина беше зашеметяващ. Дори само поради това, че за пръв път в България се правеше подобен рецитал. Дотогава се правеха общи скучни литературни четения с участието на десетина-двайсет различни поети, всеки измънкваше  две-три стихотворения, всеки сам за себе си. Тук тримата бяхме като юмрук - защитавахме една кауза.            За да афишираме единството на тройката, публикувахме цикъл стихотворения, подписани с трите ни имена анблок, без да се знае кое стихотворение от кого е. Отминавам с усмивка романтичното смесване на кръвта си от порязаните ни палци в знак на кръвното ни побратимяване, но колкото повече ни ругаеха, толкова приятелството ни ставаше по-яко, по-кръвно.             Вторият рецитал на  , както взеха да ни наричат, беше още по-шумен, защото бе съпроводен с грандиозен скандал. Трябваше да се състои в Театралната академия. Седим  привечер в уречения ден с Коста в „Бамбука“ и чакаме Левчев. Наближава 7 часа - няма го. Става 7  и 5 - пристига. Бледен. Казва:            - Забраниха ми да участвам.          - Кой ти забрани?          - Партийната организация на Съюза на писателите.            Левчев беше член на Съюза на писателите и член на Партията. Ние с Коста не сме членове никъде, няма кой да ни забранява. Обаче има нещо по-важно от забраната - солидарността на тройката: да четем само двамата с Коста би значело да предадем Левчев.            Отиваме в Театралната академия - салонът претъпкан. Като ни видяха - овации, викове. Вместо на сцената, отиваме при ректора Мандаджиев, седи той на първия ред, обясняваме му случая. Мандаджиев беше рязък човек, отсече:            - Ето ви сцената. Ако сте страхливци - бягайте.          Обидни думи. Поглеждам Коста - казва мрачно:          - Без Любо няма да четем.          Поглеждам Левчев - почти през сълзи:          - Аз не мога.          Излязох на сцената и съобщих:          - Тъй като на един от трима ни забраниха да участва, тази вечер рециталът няма да се състои.          Щяха да съборят салона.            Че имаше цензура в ония времена, всеки знаеше, но думите  и  не се произнасяха, а сега изведнъж - насред София, публично, пред стотици хора се извика: забраниха ни! Нали си представяте: всеки от тези петстотин-шестотин души разказва случилото се поне на десет души, тези десет - по на още десет, верижната реакция на мълвата не може да бъде спряна...            Още рано сутринта на другия ден ни викат в Съюза на писателите, старците подплашени:            - Момчета, какво сте направили? Салонът бил пълен, защо не сте чели - как може, знаете ли сега какво се говори из София?          Коста казва хрисимо-издевателски:          - Ние сме дисциплинирани: забранявате ни да четем - не четем.          - Кой ви е забранил, никой не ви е забранил, лошо сме се разбрали! Как може! В социалистическа България няма забрани, няма цензура.  Още утре вечер отивате и провеждате рецитала си, ние ще го организираме.            Докараха даже кинокамери. Благодарение на това ни има заснети на живо тримата: в черни пуловери, слаби и бледи, прозрачни като стъклени, с големи очи и дълги носове - четем стиховете си като пред разстрел.            И започна тъй наречената дискусия за свободния стих. Само в „Литературен фронт“ излязоха повече от 20 статии и обзор на повече от 50-60 статии и писма от писатели и читатели. Десетки статии излизаха и във всички други вестници и списания, литературни и нелитературни, нахвърляха се върху нас - какви не ни наричаха:  авангардисти (в ония времена това беше идеологическо ругателство), псевдоноватори, циници, рушители на социалистическия реализъм, проводници на упадъчна западна идеология. Вижте само заглавията на някои от статиите против нас: „ Ехото на ругатните не заглъхваше до началото на 80-те години на миналия век            И досега се чудя с какво чак толкова свободният стих  разбуни духовете в ония времена? Едва ли тази истерия бе предизвикана от формалната разлика на свободния стих от класическия. Може би не самият свободен стих, а идеята, викът за свобода разбуни духовете в ония времена на безпрекословни идеологически догми. Странно защо, но тъй нареченият социалистически реализъм се идентифицираше с класицизма (не само в литературата) и свободният стих се възприемаше като негов враг и рушител. Към това като прибавим и една „малка“ подробност, че в ония времена във всичко задължително подражавахме на Съветския съюз, а там свободен стих не съществуваше - става още по-ясно защо свободният стих се преследваше не само като литературна, но и като идеологическа ерес.       Преди да пусне заключителната редакционна статия, изразяваща становището на ЦК на Комунистическата партия и пътеводните мисли на Тодор Живков, тогавашният главен редактор на „Литературен фронт” Славчо Васев, стар анархист, ни извика тримата и каза:    Така и излезе. Постепенно започнаха да пишат свободен стих дори тези, които ни бяха анатемосвали, да не говорим за идващите след нас. Днес всички пишат свободен стих свободно и естествено, както си казват добър ден, без да подозират какви битки сме водили за него.            Може да е нескромно, но ще го кажа:             Който не вярва, може лесно да го провери. Разгърнете стихосбирките и списанията отпреди 1960 година - никой дотогава не излизаше извън  . Не казвам, пази Боже, че ние сме измислили свободния стих, съществувал е той в Египет и Шумер от древни времена, а през последните два века - в Европа и Америка, но колкото и да е чудно, допреди 60-те години на миналия век (ако не смятаме няколкото спорадични свободни стихотворения на Багряна през 30-те), в българската поезия свободният стих не съществуваше.            Извоювахме го ние, тримата.                          Към тройката искаха да се присъединят още няколко души, но ние отказвахме. С особено внимание ни обграждаше Богомил Райнов.  Израснал сред книгите и приятелите на големия български интелектуалец Николай Райнов, Богомил беше също интелектуалец от висока класа. Интелектуалец не означава непременно идеален човек, както ще видим след малко. По това време нашумя трактатът на Роже Гароди „Реализъм без граници“ - Богомил ни превеждаше с нескрито възхищение цели пасажи. Докато един ден чуваме, че е изнесъл в Художествената академия унищожителен разобличителен доклад против „Реализъм без граници“ на Гароди! Не може да бъде! За нашите млади наивни сърца такова двуличие бе невъзможно! Не мина обаче и седмица - Любо ни вика спешно, виждаме се, съобщава ни: Богомил Райнов изнесъл същия унищожителен доклад против ревизионистичния антикомунистически трактат „Реализъм без граници“ на Гароди в Съюза на писателите!            На другия ден го чакаме в Клуба на журналистите. Настръхнали. Той дойде, седна на масата и каза:            - Знам какво ще ми кажете, не си хабете думите. Чуйте аз какво ще ви кажа. Никой няма да ви пита след време какво сте говорили, какво сте правили, а какво сте написали. Ако аз не бях изнесъл този доклад, нямаше да публикуват повестта ми „Пътища за никъде“. Кое от двете ще се помни? И още нещо искам да ви кажа: вие тримата сте силните, вземете властта, докато е време, иначе бездарниците ще ви смачкат. Довиждане!            Не докосна яденето си, стана и излезе.          Разказвам това, защото в мен продължава да се утаява коварната мисъл, че тези негови думи подмолно минираха тройката. Не че се случи нещо кой знае какво между нас, някакъв конфликт - не, всичко се разви естествено и неизбежно, както естествено и неизбежно увяхва и умира едно красиво цвете.             И всеки пое по своя път. Единият пое по пътя към властта.             Константин Павлов беше издал една книга -   през 1960, успя да издаде и   през 1965, книгата бе съпроводена с редакционна бележка на последната страница:              „Полезният литературен разговор“ беше... мълчание. Дълго мълчание. До 1983 година не бе публикуван нито един стих от Константин Павлов.  А и в публикувана през 1983 книга   нови стихове нямаше.                                        През същата 1965 година с Коста написахме „Табу“ - композиция от поетично-театрални миниатюри, щеше да ги поставя Методи Андонов в Сатиричния театър, но на това наше „Табу“ бързо  наложиха безответно табу - не беше допуснато дори обсъждане...                   Оттук нататък пътищата ни се разминаха: след като две години по-късно (през 1967) и мен ме сполетя забраната да публикувам стихове (до 1976), аз потърсих пробив в театъра, Коста потърси пробив в киното. И успя. За десетина години - от 1976 до 1988 - по негови сценарии бяха реализирани 8 филма:  (забраниха го) Парадоксът, че Коста проби в най-свирепо цензурираното поради своята масовост изкуство, бе обясним тогава в киноцентъра работеха плеада режисьори и сценаристи със солидни комунистически биографии и либерални, едва ли не дисидентски виждания (Христо Ганев, Бинка Желязкова, Валери Петров, Ирина и Христо Пискови, Анжел Вагенщайн, Борислав Шаралиев, Свобода Бъчварова), опирайки се на своите биографии, тези хора успяваха да се противопоставят на партийната цензура, в киното съществуваше относителна свобода и в това време се създадоха най-добрите български филми.             За съжаление, Коста Павлов не можа да намери в киното  режисьор, с когото да изработят общ стил - всичките тези 8 филма са заснети от 8 различни режисьори (съответно от: Любомир Шарланджиев, Стефан Димитров, Иван Терзиев, Людмил Стайков, Иван Павлов, Иван Андонов, Дочо Боджаков, Зако Хеския) и понеже в киното водеща фигура е режисьорът, различните стилове на тези 8 режисьори размиха оригиналния стил на   Константин Павлов, този   стил най-добре се чете, според мен, в  .          Но в поезията, където поетът е сам юнак на коня, стилът на   Константин Павлов остава неподражаемо своеобразен и отчайващо недостижим.            Виждахме се с Коста, макар не много често, гостувахме си, ходехме по ресторанти. С Левчев не си говорех повече от 20 години - след случая с гадната манипулация на Кюлюмов през 1967 (виж „Господи, дано не сме го убили ние!“). Защо се бяха скарали Коста и Любо, не знам. Но случиха се събитията през ноември 1989, комунизмът рухваше, една привечер към края на март 1990 Коста ми се обажда и казва:            - Хайде да отидем при Любо.          - Ти сериозно ли ми говориш?          - Много даже сериозно. Било, каквото било. Той сигурно има нужда от нас точно сега.            И тръгнахме. На ъгъла на улиците „Шипка“ и „Сан Стефано“ група бивши комунистически полувеличия подплашено си шушукаха, чуваха се откъслечни фрази: „Ще ни съдят... Трябва да си търсим адвокати...“ Отминахме ги, забързахме към Любо. Той наистина имаше нужда от нас точно тогава - падането от власт не е приятно приключение. Зарадва се - е безсилна дума. Били сме сигурно смешни, гледани отстрани: тримата отново бяхме заедно, незнайно защо ни обхвана някаква странна възбуда, някаква радост, някаква детска еуфория - също както преди трийсетина години, когато тримата се бяхме събрали заедно за първи път.           Уви, сега беше за последен път.          Тук искам да кажа нещо, с което да предпазя любопитните от излишни спекулации: каквито и превратности да сме преживявали във времето тримата, каквито и различни позиции да сме заемали в обществото, каквито и различни и противоположни политически или други възгледи да сме имали - никога не сме изрекли (публично) лоша дума един против друг.  Един на друг, лице в лице - да, казвали сме си жестоки думи. Бяхме обсебени от предопределението за мисия и не си прощавахме един на друг слабостите, компромисите и предателствата.                   Към обяд на 7 февруари 1994 Коста ми звънна по телефона и ми казва с присъщия си черен хумор:          - Отивам в болницата, чакам те на операционната маса!          И се смей.          След няма час ми се обаждат: Коста направил инсулт.          След около месец - втори. Дясна парализа, загуба на говора.          И започна упоритата битка на Константин Павлов срещу новото дълго мълчание.          Този път цензорът беше Бог.                   През август 1996 Коста с жена си Мария гостуваха във Варна на братя Райкови в къщата им на Галата, отидохме и ние с Доротея. Коста не можеше да свикне с немотата си, все искаше да каже нещо, измъчваше се, жестикулираше, напъваше гърлото си, изведнъж се отказваше, утихваше, усмихваше се виновно, свиваше се на стола си и дълго не помръдваше. Отначало чувствахме неудобство да говорим пред него, разговаряхме с полуфрази, гледахме все към него, все го питахме иска ли нещо, мъчехме се да предугадим какво иска да ни каже, което го притесняваше още повече, но дойдоха и други хора, постепенно компанията се развесели, алкохолът развърза езиците ни, разприказвахме се и постепенно забравихме за Коста, здравите хора са жестоки, по едно време с крайчеца на окото си забелязах, че Коста стана от масата, внимателно мина зад гърбовете на развеселилата се компания и накуцвайки тръгна към стълбището, което води към втория етаж на къщата, където бе стаята му,  заизкачва се бавно нагоре по стъпалата, беше му трудно с куция крак, станах, забързах след него да му помогна, настигнах го, той спря, обърна лицето си към мен.          Той плачеше.            А долу край масата говореха и се смееха, говореха - думи, думи, думи, думи, празни думи, говореха, говореха...                          Господи, защо най-умния осъди на мълчание?          КАКВО НЕ ТРЯБВАШЕ ДА НИ КАЖЕ?          Гарванът.                       Често ме питат: как и защо стигнахте дотам, да не си говорите с Константин Павлов в последните му години, кое ви раздели?          Отговарям: докато можеше да говори, а и после - до края на века с Константин Павлов бяхме близки и разговаряхме дълго, макар и мъчително.            След това - виновен не е той, нито аз.          Някога може би ще кажа..      Официална цензура наистина не съществуваше, нещата се вършеха тихомълком и подло: ако излезеше „неправилна“ книга - на автора не му правеха нищо, изгърмяваха редакторите - кой е луд след това да се жертва заради тебе ? И така писателите се цензурираха един друг по-бдително и по-безмилостно от щатна цензура.                Тази моя книга за мъртвите бе малък опит да надвия смъртта. Уморих се.   Уморих се да умирам със всекиго от тези хора, с които се кръстосаха земните ни, а може би и небесните ни пътища, уморих се да ги възкресявам.   Вярно е, че мъртвите живеят, докато са живи в нечия памет, но също така е вярно, че отнасяйки със себе си спомените си от тази земя, мъртвите отнасят в отвъдното и частица от нас, частица от онова, което е около нас - затова наоколо ми пустотата става все по-безбрежна. Уморих се, мила моя Яна.   Може би ще ме обвинят, че в тези разкази за мъртвите разказвам и за себе си. Това бе неизбежно. Защото аз разказвам за хора, които са изиграли определена роля в моя живот, оказали са влияние върху мен - а може би и аз съм оказал влияние върху тях? - така че няма как да не присъствам в тези разкази. И нека ми бъде простено, ако много от техните мисли са станали мои, а някои мои мисли съм приписал на тях - това смесване е естествено.   Аз действително имах шанса да познавам велики личности. Имах щастието да познавам и най-големите славянски поетеси: Анна Ахматова, Елисавета Багряна, Весна Парун. Когато през 1966 година прочетох във вестниците, че на 5 март е починала Анна Ахматова, ще излъжа, ако кажа, че преживях трагедия. Шокът дойде по-късно: след седмица получих от Москва малка пратка, вътре бе внимателно опаковано томчето “Бег времени” с надпис на титулната страница:   Стефану Цаневу в далекую Софию   9 февраля 1966 Москва Все едно, че получих писмо от оня свят!            През 60-те години у нас бе емигрирала хърватската поетеса  . Не знам дали осъзнаваме какво означава за България това, че тук е живяла десетина години най-голямата все още жива поетеса на Европа.     – говореше пламенно тя, -    През април на 1973 година в Будапеща бяхме заедно на една среща на европейските поети и когато я изпращах на гарата, влакът вече потегляше, Весна ми извика от прозореца на вагона:   - Свободата ще дойде и при нас, Стефан, слушай ме! От никой друг не съм чувал така страстно и открито да вярва, че ще се случи това, което действително се случи след 15-16 години...   И все пак, защо започнах да пиша тези спомени за поети, художници и артисти? Не започнахме ли да губим поезията на живота си? Грубият прагматизъм не стъпка ли вече в душите ни онзи нежен и ненужен трепет, наречен състрадание или приятелство, не превърнахме ли ползата в свой идол, който отрича всичко, що е красиво, но ненужно? Защо - отиде ли си поетът, художникът, артистът, напусне ли житейската стъгда – ние го отписваме, забравяме го, само вдовиците им от време навреме се мъчат да напомнят за тях, устройват жалки помени, посмъртни юбилеи…   Забравата е по-страшна от смъртта. Да нямаме усет за наистина ценното, за нетленното, за вечното, да оценяваме таланта според  положението на човека в обществото, според злободневния му ореол – не е ли това опасна духовна меркантилност? Това същевременно е и опасна самоприсъда – това ни чака и нас, защото всички ние сме бъдещи мъртъвци.   И ако вярваш, че животът ти свършва със смъртта, че нищо от теб не остава и не продължава да живее – клетка, мисъл, наследствен код, част от окото ти, част от мозъка ти; ако не вярваш, че някой ден   тук на тази нежна синя планета и пак ще обичаш и ще се веселиш – тогава защо си живял и защо продължаваш да живееш? (1)     Уви, днес, препрочитайки тази страница от новото издание на книгата, Весна Парун вече не е между живите. (Б.а.) (2)     Като мълчат, викат! (лат.)", "date": "2019.09.02", "title": "Стефан Цанев в \"Сънят на сенките\": Гарванът - Константин Павлов"}
{"url": "http://epicenter.bg/article/Albanski-hudozhnik-za-11-i-pat-v-Knigata-na-Gines-s-mozayka-na-Atatyurk/191767/6/0", "text": "54-годишният годишният албански художник е изработил мозайка, представяща образа на бащата на съвременна Турция Мустафа Кемал Ататюрк, направена от 250 000 винтчета с различна големина и цвят, с тегло 140 кг.   Образът на Ататюрк е изобразен на площ от 15 квадратни метра, а мозайката на Страти е направена за 40 дни. Рекордът е регистриран на 8 август, информира МИА.   Обявено е, че това произведение ще бъде поставено в мавзолея на Мустафа Кемал Ататюрк а авторът ще присъства на церемонията. За първи път в Книгата на рекордите на Гинес Страти е записан през 2006 г. с портрет на Леонардо да Винчи, изработен от пирони. Сред другите негови зрелищни творби са мозайката на доларова банкнота, изработена от болтове и гайки, на която образа на Джордж Вашингтон е заменен с образа на Омир, след това гигантската мозайка с краля на поп музиката на Майкъл Джексън, изработена от художнически четки, както и мозайка от кафе зърна с групов портрет на африкански и японски барабанисти, бразилски танцьор, европеец, свирещ на хармоника и американски кънтри певец.   Източник: Канал 3", "date": "2019.09.02", "title": "Албански художник за 11-и път в Книгата на Гинес с мозайка на Ататюрк"}
{"url": "http://epicenter.bg/article/Smut-sred-Torite-vav-Velikobritaniya---gonyat-ot-partiyata-tezi--koito-prechat-na-Brekzit-bez-sdelka/191712/7/0", "text": "Депутатите от британската Консервативна партия, които се опитат да попречат на Брекзит без сделка, ги грози отстраняване от партията, предаде ТАСС, като се позова на телевизия \"Скай нюз\".    Според \"Скай нюз\" на такива депутати ще им бъде отнето правото да продължават да са част от групата на Консервативната партия в Камарата на общините и няма да могат да са кандидати на партията на следващи парламентарни избори, допълва БТА.    Дисциплинарната комисия на консерваторите разчита по този начин да повлияе на тези депутати, които са солидарни с опозицията по въпроса за предотвратяването на Брекзит без сделка. Тези, които не се вслушат в предупреждението, ще продължат работата си в парламента като независими депутати.    Представителят на опозиционната Лейбъристка партия Джон Макдонъл заяви, че утре британските депутати ще представят план за предотвратяването на Брекзит без сделка.    Кралица Елизабет Втора официално одобри на 28 август спирането на работата на британския парламент по искане на премиера Борис Джонсън. Парламентът няма да работи от 9-12 септември до 14 октомври.    Джонсън отрече този ход да има за цел да попречи на депутатите да блокират Брекзит без сделка.    Великобритания се планираше да напусне Европейския съюз на 29 март тази година, но британските депутати три пъти отхвърлиха договореното между Брюксел и бившия премиер Тереза Мей споразумение за Брекзит. Впоследствие ЕС се съгласи Брекзит да бъде отложен за 31 октомври, а Мей подаде оставка като министър-председател, припомня ТАСС.  ", "date": "2019.09.02", "title": "Смут сред Торите във Великобритания - гонят от партията тези, които пречат на Брекзит без сделка"}
{"url": "http://epicenter.bg/article/Grisho-shte-igrae-sreshtu-Federer-na-chetvartfinala-na-US-Open/191763/8/18", "text": "За първи път в кариерата си българският тенисист Григор Димитров достигна четвъртфинал на US Open. Димитров спечели чиста победа в три сета срещу младия австралиец Алекс Де Минор. Това го изпраща сред осемте най-силни в последния турнир от Големия шлем, където ще срещне легендата Роджър Федерер. Класирането на българина толкова напред се счита за изненада, след лошата година, която има до тук и падането му до 78-мо място в ранглистата.    \"След такова лято и такова начало на годината, никога не бих могъл да предскажа, че ще съм на тази фаза, но ето че съм. Вълнение има, но също така всяко друго чувство, за което можете да се сетите. Важно е, също така, да не гледаш прекалено далеч в бъдещето. Наслади се на момента. Оцени постигнатото и продължавай напред. Да се надяваме, че след два дни пак ще седя тук\", каза Димитров.   Източник: Нова.тв", "date": "2019.09.02", "title": "Гришо ще играе срещу Федерер на четвъртфинала на US Open"}
{"url": "http://epicenter.bg/article/Bashtata-na-Megan-Markal-kopnee-da-se-zapoznae-s-vnuka-si-Archi/191728/10/100", "text": "Томас Маркъл, бащата на херцогинята на Съсекс Меган Маркъл, отправи критики към дъщеря си, че го е изолирала от живота си и изрази горещото си желание да се запознае с внука си Арчи Харисън Маунтбатън-Уиндзор, съобщават Франс прес и Контактмюзик, цитирани от Новини.бг   В интервю за в. \"Мейл он сънди\" Томас Маркъл споделя, че все още се надява да изглади отношенията с дъщеря си, с която не се е виждал отпреди сватбата й с британския Принц Хари през май миналата година.    Бащата на бившата актриса таи надежда, че майчинството е \"размекнало\" дъщеря му и че тя ще сложи край на отчуждението им и ще му позволи да се запознае и да изгради връзка с внука си, който се роди на 6 май тази година.    \"Ще се радвам много, ако ми изпратят снимка на Арчи. Мога да я сложа в рамка и да я окача на стената до тази на Меган. Не е ли това което желае всеки дядо? Любопитен съм да разбера дали той е наследил прословутия нос на Маркъл...\", споделя Томас.    \"Понякога имам чувството, че хората си мислят, че не обичам дъщеря си. Обичам я много. Доскоро помежду ни нямаше никакви проблеми. Докато Меган беше бременна с Арчи си мълчах, но сега реших да проговоря отново, защото те продължават да ме изолират от живота си. Разочарован съм, че не мога да видя Арчи. Надявам се, че майчинството е размекнало Меган дъщеря ми и тя ще ме потърси. Вярвам, че всички семейни различия могат да бъдат разрешени и че това все още е възможно за мен, Меган и Хари\", допълва бащата.", "date": "2019.09.02", "title": "Бащата на Меган Маркъл копнее да се запознае с внука си Арчи, моли поне за негова снимка"}
{"url": "http://epicenter.bg/article/Makaronena-salata-s-esenni-zelenchutsi/191744/9/0", "text": "  200 г макарони  2 моркова  2 резена целина  6-8 розички карфиол  4-6 с. л. майонеза  1 с. л. горчица  2 с. л. зехтин  1 с. л. оцет  200 г шунка   Макароните се сваряват в подсолена вода. Морковите и целината се нарязват на кубчета и заедно с карфиола се сваряват в подсолена вода. Охлаждат се и се разбъркват с макароните. Майонезата, горчицата, зехтинът и оцетът се разбиват. С получената смес се подправят макароните. Салатата се украсява с шунка, нарязана на ивици.", "date": "2019.09.02", "title": "Макаронена салата с есенни зеленчуци"}
{"url": "http://epicenter.bg/article/-Zhoker--s-Hoakin-Finiks-poluchi-osem-minutni-ovatsii-na-kraka-vav-Venetsiya/191729/10/99", "text": "Филмът “Жокер”, който проследява историята на култовия злодей от историите за Батман, получи осем-минутни овации на крака на премиерата си по време на кинофестивала във Венеция. В главната роля на клоунът-злодей влиза Хоакин Финикс и критиците вече заговориха за награда “Оскар”.   Една от най-очакваните ленти за сезона проследява историята и причините Артър Флек да се превърне в Жокера. За ролята си Хоакин Финикс е драстично отслабнал. По думите му той прекарал много време откъснат от околния свят, за да разработи “лудостта и маниакалния смях” на Артър Флек. “Ролята на Хийт Леджър като Жокера не ми повлия по никакъв начин”, коментира той пред журналисти във Венеция. По думите му това е изцяло нов образ.   Артистичният директор на кинофестивала във Венеция коментира, че тази лента ще изпрати Хоакин Финикс директно на Оскарите и може да му донесе статуетката в категорията за “Най-добра мъжка роля”. Други кинокритици коментират, че “Жокер” е новият “Боен клуб”. Лентата тръгва по кината на 4 октомври за Съединените щати.   Източник: бТВ", "date": "2019.09.02", "title": "“Жокер” с Хоакин Финикс получи осем-минутни овации на крака във Венеция"}
{"url": "http://epicenter.bg/article/Prints-Hari--Nyamam-tarpenie-da-zapoznaya-saprugata-si-i-sina-si-s-Yuzhna-Afrika/191727/10/0", "text": "\"След няколко седмици семейството ми ще замине на първото си официално посещение в Африка, място в света, което за последните две десетилетия е като втори дом за мен. Екипът ни създаде успешна програма, която споделяме с вас с вълнение. От свое име искам да кажа, че нямам търпение да запозная съпругата си и сина си с Южна Африка. Ще се срещнем с всички вас много скоро.\"    Това написа в Instagram Принц Хари, който след няколко седмици заминава на посещение в Африка, заедно със съпругата си Меган Маркъл и сина им Арчи.    Семейството ще посети заедно Южна Африка, а херцогът ще посети самостоятелно Малави, Ангола и Ботсвана.   Източник: Новини.бг", "date": "2019.09.02", "title": "Принц Хари: Нямам търпение да запозная съпругата си и сина си с Южна Африка"}
{"url": "http://epicenter.bg/article/Hladna-sreshta-na-Monika-Beluchi-s-Vensan-Kasel-na-festivala-vav-Venetsiya/191733/10/100", "text": "На тазгодишния филмов фестивал във Венеция една от звездите беше красивата италианска актриса Моника Белучи.   В дълга, червена рокля тя се появи на червения килим за премиерата на римейка на филм, в който през 2002 г. играе с бившия си съпруг - актьора Венсан Касел.   Касел се появи на червения килим и се ръкува с бившата си жена. Моника се усмихваше през цялото време, но гледаше директно към фотографите. Моника и Венсан бяха женени от 1999 г. до 2013 г. и имат две дъщери, Дева и Леони.   Венсан Касел дойде във Венеция с 30 години по-младата си съпруга Тина Кунаки.   Източник: Канал 3", "date": "2019.09.02", "title": "Хладна среща на Моника Белучи с Венсан Касел на фестивала във Венеция"}
{"url": "http://epicenter.bg/article/Pol-Makkartni-stana--quot-gotiniya-quot--dyado-ili-dyado-Gotin/191740/10/100", "text": "Готиният дядо или дядо Готин, а най-лесно – просто Пол Маккартни, ще разказва приказки и на българските деца, след като през септември родните книжарници ще оцвети детското му томче \"Хей, дядо Готин!\".    Еди от най-великите музиканти в историята има четири дъщери и един син, и е горд дядо на осем внуци. Точно от последните идва вдъхновението за книжката, а заглавието е дело на един от най-малките му наследници, който просто един ден се обърнал така към него. \"Накратко казано, книгата е за един герой, наречен дядо Готин, който олицетворява всички дядовци навсякъде по света. Той има четири внуци и ги нарича хлапаци. Те много го обичат и заедно поемат на какви ли не приключения. А той си пада малко нещо магьосник, ще видите в книгата. Исках да напиша тази история за всички дядовци и баби – и за техните деца – за да могат да им го четат преди лягане\", разкрива сър Пол.    Маккартни има опит в литературата за деца. Той е автор, заедно с писателя Филип Ардах и илюстратора Джеф Дънбар, на илюстрованата екологична книга High in the Clouds. С \"Хей, дядо Готин!\" сър Пол влезе в клуба на музикалните звезди, които са автори на детски книги, в който са вече Боб Дилън, Кийт Ричардс, Мадона и Боб Марли.   Източник: Канал 3", "date": "2019.09.02", "title": "Пол Маккартни стана \"готиния\" дядо или дядо Готин (Снимка)"}
{"url": "http://epicenter.bg/article/Uchilishte-v-SASht-mahna--Hari-Potar--ot-bibliotekata-si--imalo-istinski-magii-v-knigite/191741/10/99", "text": "Католическо училище в щата Тенеси забрани и премахна от библиотеката си световноизвестните романи на Дж. К. Роулинг за Хари Потър. Причината – пасторът на учебното заведение смята, че те съдържат истински магии и проклятия, предаде “Индипендънт”.    Преподобният Дан Рихийл твърди, че използваните магии в книгите са съвсем истински и могат да доведат до предизвикването на зли духове. Той защити твърденията си, като каза, че е разговарял с екзорсисти от Щатите и Ватикана, предава БТВ.    “Тези книги показват магията като добра и лоша, но това не е вярно. Това е хитра заблуда. Проклятията и магиите, използвани в книгите, са съвсем истински. Ако те бъдат прочетени от човек, той рискува да привика зли духове”, категоричен е пасторът.    От училището потвърдиха, че именно местният пастор взима подобни решения. Те коментират, че не се стремят да налагат цензора на учениците си и ако някой от тях иска да чете Хари Потър в свободното си време – може да го направи. Седемте романа на Роулинг обаче няма да могат да бъдат намерени в библиотеката им.", "date": "2019.09.02", "title": "Училище в САЩ махна “Хари Потър” от библиотеката си, имало истински магии в книгите"}
{"url": "http://epicenter.bg/article/70-godishniyat-Richard-Giar-pokaza-6-mesechniya-si-sin/191742/10/100", "text": "Ричард Гиър бе уловен от дебнещ папарак с петмесечния си син, сгушен в обятията на щастливия си татко.   Актьорът, който само преди два дни навърши 70 години, бе на ваканция с бебето и жена си - 36-годишната Алехандра Силва, под лазурното небе на слънчева Тоскана. Припомняме, че двамата станаха родители в началото на февруари. Рожбата им носи името на майка си – Алехандро.   Гиър и младата му испанска изгора сключиха брак през 2018-а. Младоженците подписаха в Испания, но празненството със семейството и приятелите се състоя следващия месец в Ню Йорк. Това не е първи брак за Гиър. Той бе женен за манекенката Синди Крофорд, а след развода си с нея мина под венчилото с Кари Лоуъл, от която има 19-годишен син на име Хоумър.   Алехандра също има друго дете от предишен брак - 7-годишен наследник от милионера Говинд Фридланд. Николета Лозанова захвърли всички дрехи... отново!   Любопитен факт около звездната двойка е, че малко преди да се роди Алехандро, семейството е било благословено от Далай Лама – стар приятел на Гиър.    Източник: woman.bg", "date": "2019.09.02", "title": "70-годишният Ричард Гиър показа 6-месечния си син (Снимка)"}
{"url": "http://epicenter.bg/article/Dashteryata-na-Iliana-Raeva-vdigna-prikazna-svatba--Snimki-/191746/10/100", "text": "Дъщерята на Илиана Раева и Наско Сираков - Виолета се омъжи за любимия си Георги Коруджиев. Приказната сватба се състоя през уикенда в резиденция „Бояна“ в София.   „Магичната сватба на Виолета и Георги. Бъдете благословени, силни и все така влюбени! Сватбата на нашата дъщеря SN Violeta и нейния любим Georgi Korudjiev, вече и мой син,“ написа на профила си във Фейсбук Раева по повод щастливото събитие.   Важната роля на кума бе поверена на Славея Сиракова. Тя също се включи с поздрав към младото семейство: „И кумата да пожелае нещо от сърце! Една приказка, изпълнена с вълшебства и море от любов Пожелавам на младото семейство сбъднати мечти, дечица, любов, щастие... И нека с лекота и усмивки да преминавате през живота, хванати ръка за ръка. Обичам ви,“ написа в социалната мрежа Славея.   На сватбената церемония присъства и бащата на Илиана – Райчо. „Моят прекрасен татко на 86 години е на хорото! Младеж!!! Това беше неговият поздрав за сватбата на внучката му. Накрая получава целувка и от правнучката си Илиана,“ сподели щастливата тъща.   Припомняме ви, че младоженците са заедно от няколко години. На 27 октомври 2016 г. Виолета дари Георги с първа рожба. Кръстиха я Илиана, на известната ѝ баба. Три години след появата на дъщеря им Георги и Виолета вече официално са семейство. В края на миналата година в Барселона Георги направи предложение за брак на любимата си. Коруджиев изненада Виолета с пръстен с диамант и бяло злато.   Годежът бе малко преди Коледа, на символичната за семейството дата 11 декември. През 1983г на тази дата Илиана и Наско вдигат сватба.   Източник: woman.bg", "date": "2019.09.02", "title": "Дъщерята на Илиана Раева вдигна приказна сватба (Снимки)"}
{"url": "http://epicenter.bg/article/Moshtna-magnitna-burya-udari-Zemyata/191750/10/99", "text": "Втората най-силна магнитна буря за тази година е регистрирана по цялата Земя, според учените от лабораторията по рентгенова астрономия на Слънцето към Физическия институт на Академията на науките.   , се казва в уебсайта на института, цитиран от РИА Новости.   Магнитната буря е започнала на 31 август и ще продължи до вторник сутринта. Максималните изригвания, записани от учените, са 2 бала по петобална скала. Тя е свързана с приближаването към Земята на поток от бърз слънчев вятър.   \"Известна изненада обаче е ранният старт на бурята, който се очакваше не по-рано от неделя, както и силата й - прогнозата беше само за буря от минималното първо ниво, обичайно за тази година\", се казва в доклада. Магнитната буря е втората най-мощна тази година. Отбелязва се, че „по-голямо такова събитие е регистрирано само веднъж през последните осем месеца - през май тази година, когато бурята е достигнала ниво 3 от 5“.     Източник: Канал 3", "date": "2019.09.02", "title": "Мощна магнитна буря удари Земята"}
{"url": "http://epicenter.bg/article/Dnes-shte-bade-slanchevo-s-maksimalni-temperaturi-mezhdu-30--i-35/191711/2/0", "text": "Днес ще бъде слънчево, след обяд над Западна България с временни увеличения на облачността. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ). Ще духа слаб до умерен североизточен вятър. Горещо време с максимални температури между 30° и 35°, в София 30°. Атмосферното налягане е малко по-ниско от средното за септември, през деня ще се задържи почти без промяна. Над Черноморето ще бъде слънчево. Ще духа до умерен североизточен вятър. Максимални температури на въздуха: 27° - 28°. Температурата на морската вода е 26°. Вълнението на морето ще бъде 2 - 3 бала.  Над планините ще бъде предимно слънчево, след обяд над масивите в Западна България с временни увеличения на облачността. Ще духа слаб до умерен североизточен вятър. Максимална температура на височина 1200 метра около 24°, на 2000 метра – около 16°.  ", "date": "2019.09.02", "title": "Днес ще бъде слънчево с максимални температури между 30° и 35°"}
{"url": "http://epicenter.bg/article/Parlamentat-otvarya-vrati-za-noviya-parlamentaren-sezon-na-4-septemvri/191715/2/0", "text": "Лятната ваканция на депутатите свърши и те се събират на 4 септември за първото си заседание, с което ще дадат старт на есенната пленарна сесия и новия политически сезон, предаде репортер на БГНЕС.  Парламентът стартира ударно с дебати по ветото на президента Румен Радев, с което той в началото на август върна за ново разглеждане промените в Закона за военното разузнаване. С него държавният глава изрази несъгласието си с одобрената от парламента промяна, даваща възможност цивилно лице да оглави Служба „Военна информация“ като алтернатива на досегашното изискване това задължително да е военнослужещ. Според Радев това не съответства на мястото, което заема службата като неразделна част от въоръжените сили на страната.    Очакването е още от самото начало на политическия сезон дебатът да бъде доминиран от предстоящите на 27 октомври избори за кметове и общински съветници. Такова е и мнението на политологът Димитър Ганев.    „Парламентарната трибуна ще се ползва най-вече за политическа агитация в една или друга посока“, заяви той в коментар за БГНЕС.    Според него другият акцент в предстоящата работа на депутатите несъмнено ще падне върху предстоящото в края годината обсъждане и приемана на бюджета за 2020 г.    „Далеч не изключвам в активната предизборна кампания на месец октомври да се съобщят добрите новини от Бюджет 2020 г., което да бъде използвано в самата кампания. Какво имам предвид? Разбира се, бюджетът за догодина ще бъде по-голям заради икономическия ръст, който се очаква. Някои социални групи ще се почувстват удовлетворени от съответното повишаване на заплатите в техния сектор. Това до голяма степен ще характеризира предизборната кампания и сезона, а самото приемане на бюджета ще стане през ноември месец, както е по календар“, обясни политологът.    Депутатите ще започнат работа в леко преформатиран състав, след като в края на предходната сесия парламентарната група на „Обединени патриоти“ изключи трима нейни членове – лидерът на „Атака“ Волен Сидеров и двамата му съпартийци Десислав Чуколов и Павел Шопов. Те вече са независими депутати, но всички в патриотите са категорични, че това няма да се отрази на стабилността на управляващата коалиция ГЕРБ-ОП.    „Практически „малка коалиция“ във вариант, в който я познавахме до този момент, не съществува. Големият въпрос, тъй като мнозинството е буквално на ръба, е дали изключването на Волен Сидеров и още двама народни представители ще доведе до разпад на мнозинството. Не виждам никаква такава опасност. Въпреки тежкия конфликт при патриотите, „Атака“ не е дала знак, че ще спре да подкрепя кабинета като цяло. Вероятно критиките на Сидеров в следващите месеци ще бъдат насочени най-вече към ресор „Отбрана“ и там, където има представители на ВМРО и НФСБ“, категоричен е Димитър Ганев.    Според политолога дори и да се стигне до хипотеза, при която „Атака“ да оттегли подкрепата за мнозинството, това няма да означава автоматично предсрочни парламентарни избори. „В парламента могат да започнат разговори между ГЕРБ, БФСБ, ВМРО и „Воля“. Партията разполага с достатъчно народни представители, които да запълнят този вакуум и да имаме нова управленска конфигурация и ново мнозинство“, смята Ганев.    Той припомни, че не липсват и случаи, в които ad hoc подкрепа за мнозинството дават и депутатите от ДПС, но тя е свързана единствено с определени законодателни инициативи.    Началото на новия парламентарен сезон ще започне и с традиционните декларации, в които парламентарните групи ще изразят позициите си по основните политически въпроси и ще очертаят приоритетите в работата си. ", "date": "2019.09.02", "title": "Парламентът отваря врати за новия парламентарен сезон на 4 септември"}
{"url": "http://epicenter.bg/article/Prof--Gencho-Nachev--S-himikalka-se-izkarvat-poveche-pari--otkolkoto-sas-slushalka-i-skalpel/191716/2/0", "text": "Повече от 50% от парите, които се дават за здравеопазване са от джоба на пациентите. Голяма част не са регламентирани. Касата не може предварително да направи контрол. Това заяви проф. д-р Генчо Начев, директор на болницата „Света Екатерина\" в сутрешния блок на Нова телевизия.    Припомняме, че Върховната административна прокуратура извърши проверка за законност за изпълнение на договори за оказване на медицинска и/или дентална помощ, сключени с НЗОК. Констатиран са били 4 537 броя нарушения.    \"Приветствам разследването на прокуратурата, но трябва да проверят и нерегламентирани плащания и от страна на болници. Касата трябва да направи много строг контрол дали даден пациент е бил лекуван или опериран\", каза още той.    \"Има много интереси да няма електронна здравна каса. НЗОК трябва да следи отчетената услуга\", допълни проф. д-р Генчо Начев.    \"Няма реална оценка на медицинските услуги, а практиката показва, че с химикалка се изкарват повече пари, отколкото със слушалка и скалпел\", категоричен бе шефът на „Света Екатерина\".    \"Призовавам хората да са критични и да подават сигнали\", завърши проф. д-р Генчо Начев.  ", "date": "2019.09.02", "title": "Проф. Генчо Начев: С химикалка се изкарват повече пари, отколкото със слушалка и скалпел"}
{"url": "http://epicenter.bg/article/Aleksandar-Andreev--Na-25-septemvri-shte-stanat-yasni-palnite-spisatsi-na-kandidatite-za-mestna-vlast/191717/2/0", "text": "„На 25 септември ще станат ясни пълните списъци на кандидатите за местна власт“, заяви в сутрешния блок на БНТ говорителят на ЦИК Александър Андреев.    „Над 6 месеца трябва едно лице да има постоянен и настоящ адрес на територията, където ще гласува или се е кандидатирал“, обясни той.    „Членовете на ЦИК ще получат едно достойно възнаграждение на тези избори. Според план сметката членовете ще получат възнаграждения за обучение и за процеса на приемане и предаване на протоколи“, съобщи той.    Тази есен на изборите на 27 октомври машинен вот няма да има, въпреки това изборите ще струват с 20 млн. лв. повече.  ", "date": "2019.09.02", "title": "Александър Андреев: На 25 септември ще станат ясни пълните списъци на кандидатите за местна власт"}
{"url": "http://epicenter.bg/article/Karlos-Kontrera--Za-machitelnite-ubiystva-se-poluchavat-edni-leki-prisadi/191718/2/0", "text": "Искаме сериозен разговор за начина, по който работи наказателната ни система. Ефектът от прилаганите присъди се вижда. Има дефицит на справедливост, което отключва гняв, а той знаем до какво води. За мъчителни убийства се получават едни леки присъди. Трябва да убедим обществото за едни по-тежки наказания, като смъртното наказание и химическата кастрация. Това заяви общинският съветник от ВМРО Карлос Контрера в сутрешния блок на Нова телевизия.    “Случаят в Негован и в Сотиря налагат мерки. Да се върне смъртното наказание няма да е в тенденциите на наказателните процедури по света“, коментира още Николай Беров, адвокат.   “Не е нормално да се налагат такива мерки на 17-18 годишни нестабилни младежи. Нека има химическа кастрация, но с минимум на възрастта – 22-23 години”, каза още той.    \"Въпросът е дали приемаме идеята за химическата кастрация. В САЩ имаше такава практика\", допълни Контрера.    \"Основен принцип в наказателното право е всяко наказание да бъде строго индивидуално\", разкри адвокат Беров.    \"Твърде много се либерализирахме последните години\", категоричен бе общинският съветник от ВМРО.    \"По-строгите наказания възпират тежките престъпления срещу личността\", завърши Николай Беров. ", "date": "2019.09.02", "title": "Карлос Контрера: За мъчителните убийства се получават едни леки присъди"}
{"url": "http://epicenter.bg/article/Manolov--Balgarinat-raboti-mnogo--no-po-prinuda/191719/2/0", "text": "„Шампиони сме по заработени часове в рамките на Европейския съюз за една година. Не твърдя, че сме най-трудолюбиви, но работим най-много. Това най-често се случва по принуда, а не по желание”. Това заяви Димитър Манолов, президент на КТ \"Подкрепа\" в ефира на БТВ. Европейската статистика сочи, че българите и гърците работят най-много в рамките на ЕС. Делът на извънредния труд у нас също е най-голям.    „Ние превърнахме сумираното изчисляване на работното време от изключени в правило, което не е добре”, допълни Манолов.    „Извън това специален извънреден труд е този през събота и неделя и още по-специален - на национални празници. Единият се заплаща с 50% повече, а другият - два пъти по-високо”, поясни президентът на КТ „Подкрепа”.    По думите му обаче в България правилата се заобикалят поради нежеланието на работодателите да заплащат извънредния труд.    Според него трябва да се ограничи обемът на сумираното изчисляване на работното време и всичко над това да се доплаща като извънреден труд, както е редът.    Димитър Манолов е на мнение, че трудът у нас не се цени и е най-евтиният ресурс. Не се уважава и нощният труд, който е най-вредният за здравето.  ", "date": "2019.09.02", "title": "Манолов: Българинът работи много, но по принуда"}
{"url": "http://epicenter.bg/article/Fandakova-proveryava-uchastak-ot-tretata-liniya-na-metroto--Obyavyava-kandidaturata-si-/191721/2/0", "text": "Кметът на София Йорданка Фандъкова ще направи проверка на участък от третата линия на метрото, която се изгражда в момента.  Това съобщиха от пресцентъра на Столична община.      Очаква се днес кметът на столицата ще обяви и дали ще се кандидатира за нов мандат. Тя самата даде заявка за това миналата седмица. Фандъкова ще обнови екипа си, в с който влиза в битката за София.   .   Фандъкова зае пост № 1 в столицата през 2009 г., когато довърши мандата на Бойко Борисов, след като той стана премиер. Преди това - от 2005 г. бе зам.-кмет по култура и образование.    На парламентарните избори на 5 юли 2009 г. Йорданка Фандъкова е избрана за народен представител от ГЕРБ.[ Двайсетина дни по-късно е избрана за министър на образованието, младежта и науката.    През септември 2009 г. ГЕРБ обявява кандидатурата на Фандъкова за освободения от лидера на партията Бойко Борисов пост на кмет на Столичната община. Печели изборите с 67% от подадените гласове.    През октомври 2011 и 2015 г. Фандъкова отнова печели изборите за кмет на София. През октомври тя ще стане най-дълго управлявалият кмет на София в историята на града.   Досега Фандъкова винаги е печелила битката за столицата на първи тур, за първи път обаче вотът ще бъде провеждан без Цветан Цветанов. ", "date": "2019.09.02", "title": "Фандъкова ще обяви кандидатурата си по време на проверка на трета линия на метрото "}
{"url": "http://epicenter.bg/article/Voennata-akademiya--G--S--Rakovski--otkriva-uchebnata-2019-2020-godina-/191723/2/0", "text": "Министърът на отбраната Красимир Каракачанов и началникът на отбраната генерал Андрей Боцев ще участват днес в откриването на новата учебна година във Военна академия „Г. С. Раковски”.    Церемонията ще започне в 11.00 ч. в района на Военната академия. Представители на Българската православна църква ще извършат Водосвет за здраве и успехи.    По традиция министърът на отбраната и началникът на отбраната ще изнесат първите лекции пред командно-преподавателския състав и слушателите на висшето военно учебно заведение.    През учебната 2019-2020 година Военната академия посреща общо 269 слушатели. От тях 259 ще се обучават в магистърската специалност „Организация и управление на военни формирования на оперативно ниво” с шест специализации от професионално направление „Военно дело”.    Във факултет „Национална сигурност и отбрана”, специалност „Стратегическо ръководство на отбраната и въоръжените сили” през тази година ще се обучават 10 офицери, предаде БГНЕС.", "date": "2019.09.02", "title": "Военната академия „Г. С. Раковски” открива учебната 2019-2020 година "}
{"url": "http://epicenter.bg/article/Dimitar-Ganev--Parlamentarnata-tribuna-shte-se-polzva-nay-veche-za-politicheska-agitatsiya/191724/2/0", "text": "Лятната ваканция на депутатите свърши и те се събират на 4 септември за първото си заседание, с което ще дадат старт на есенната пленарна сесия и новия политически сезон.   Парламентът стартира ударно с дебати по ветото на президента Румен Радев, с което той в началото на август върна за ново разглеждане промените в Закона за военното разузнаване. С него държавният глава изрази несъгласието си с одобрената от парламента промяна, даваща възможност цивилно лице да оглави Служба „Военна информация“ като алтернатива на досегашното изискване това задължително да е военнослужещ. Според Радев това не съответства на мястото, което заема службата като неразделна част от въоръжените сили на страната.   Очакването е още от самото начало на политическия сезон дебатът да бъде доминиран от предстоящите на 27 октомври избори за кметове и общински съветници. Такова е и мнението на политологът Димитър Ганев.   „Парламентарната трибуна ще се ползва най-вече за политическа агитация в една или друга посока“, заяви той в коментар за БГНЕС.   Според него другият акцент в предстоящата работа на депутатите несъмнено ще падне върху предстоящото в края годината обсъждане и приемана на бюджета за 2020 г.   „Далеч не изключвам в активната предизборна кампания на месец октомври да се съобщят добрите новини от Бюджет 2020 г., което да бъде използвано в самата кампания. Какво имам предвид? Разбира се, бюджетът за догодина ще бъде по-голям заради икономическия ръст, който се очаква. Някои социални групи ще се почувстват удовлетворени от съответното повишаване на заплатите в техния сектор. Това до голяма степен ще характеризира предизборната кампания и сезона, а самото приемане на бюджета ще стане през ноември месец, както е по календар“, обясни политологът.   Депутатите ще започнат работа в леко преформатиран състав, след като в края на предходната сесия парламентарната група на „Обединени патриоти“ изключи трима нейни членове – лидерът на „Атака“ Волен Сидеров и двамата му съпартийци Десислав Чуколов и Павел Шопов. Те вече са независими депутати, но всички в патриотите са категорични, че това няма да се отрази на стабилността на управляващата коалиция ГЕРБ-ОП.   „Практически „малка коалиция“ във вариант, в който я познавахме до този момент, не съществува. Големият въпрос, тъй като мнозинството е буквално на ръба, е дали изключването на Волен Сидеров и още двама народни представители ще доведе до разпад на мнозинството. Не виждам никаква такава опасност. Въпреки тежкия конфликт при патриотите, „Атака“ не е дала знак, че ще спре да подкрепя кабинета като цяло. Вероятно критиките на Сидеров в следващите месеци ще бъдат насочени най-вече към ресор „Отбрана“ и там, където има представители на ВМРО и НФСБ“, категоричен е Димитър Ганев.   Според политолога дори и да се стигне до хипотеза, при която „Атака“ да оттегли подкрепата за мнозинството, това няма да означава автоматично предсрочни парламентарни избори. „В парламента могат да започнат разговори между ГЕРБ, НФСБ, ВМРО и „Воля“. Партията разполага с достатъчно народни представители, които да запълнят този вакуум и да имаме нова управленска конфигурация и ново мнозинство“, смята Ганев.   Той припомни, че не липсват и случаи, в които ad hoc подкрепа за мнозинството дават и депутатите от ДПС, но тя е свързана единствено с определени законодателни инициативи.   Началото на новия парламентарен сезон ще започне и с традиционните декларации, в които парламентарните групи ще изразят позициите си по основните политически въпроси и ще очертаят приоритетите в работата си. ", "date": "2019.09.02", "title": "Димитър Ганев: Парламентарната трибуна ще се ползва най-вече за политическа агитация"}
{"url": "http://epicenter.bg/article/Stoychev--Eventualna-kandidatura-na-Manolova-za-kmet-na-Sofiya-e-dobre-premislen-politicheski-hod/191730/2/0", "text": "Евентуална кандидатура на Мая Манолова за кмет на София е добре премислен политически ход. Това каза в интервю за сутрешния блок „Добро утро, България“ на Радио „Фокус“ социологът Кънчо Стойчев.   Вотът в столицата ще се реши от стотина хиляди софиянци, които обикновено не гласуват. Ако те излязат да гласуват, за което има вероятност да се случи, те ще решат вотът в София, обясни социологът.   Според него изборите наесен ще покажат основната тенденция, която се наблюдава в последните години – началото на края на партия ГЕРБ.   Според него ГЕРБ се опитва да промени политиката си след европейските избори, но неуспешно. „След европейските избори стана ясно, че правила в изборния процес в България вече няма. Системата на купуване на гласове този път беше приложена без срам и прикритие, гласове се купуваха на открито, по светло и това повлия на резултата от изборите.   Можем да очакваме още по-грозни сцени тази есен, когато вотът е местен знаем, че дори 50, 100 гласа са от голямо значение. Ще наблюдаваме наистина едни много мръсни избори. Но независимо от това изборите, които ни очакват, ще покажат основната тенденция, която се наблюдава в последните години – начало на край на партия ГЕРБ“, каза още той.   Социологът Кънчо Стойчев добави, че ГЕРБ няма да удържи позициите си в мащаба от последните местни избори, докато БСП е обречена на успех и ще подобри резултата си.", "date": "2019.09.02", "title": "Кънчо Стойчев: Кандидатурата на Манолова за кмет на София е добре премислен политически ход"}
{"url": "http://epicenter.bg/article/DPS-v-Krumovgrad--Oshte-edin-mandat-za-Sebihan-Mehmed--Borisov-sashto-ya-podkrepya-/191735/2/0", "text": "ДПС в Крумовград е с единна кандидатура за кмет на общината. Това е настоящият кмет Себихан Мехмед, която кара в момента своя четвърти мандат. Решението е било нзето на разширеното заседание на Общинския съвет на партията, научи   След като премиерът Бойко Борисов преди дни даде отлична оценка на г.-жа Мехмед и препоръча местният ГЕРБ също да я подкрепи, активът на ДПС ѝ гласува пълно доверие за пети мандат.   Шестима са били номинирани, но всички са си дали отвод, разбра още  . \"Даже като дойде моят ред, казах дали и аз да не си дам отвод\", пошегувала се г-жа Мехмед. Тя е благодарила за доверието и подкрепата, която получава от партията.", "date": "2019.09.02", "title": "ДПС в Крумовград: Пореден, пети мандат за Себихан Мехмед! Борисов също я подкрепя"}
{"url": "http://epicenter.bg/article/Komediantat-Kevin-Hart-postrada-v-katastrofa/191777/10/100", "text": "Комедиантът Кевин Харт беше ранен при катастрофа край хълмовете над Малибу, съобщава БГНЕС. \r\n   \r\n Комикът се е возел в класическа, спортна кола от 1970-та, когато шофьорът загубил контрол и катастрофирал в град Малибу. В колата е имало и трети човек, който не е пострадал.    Според полицейския доклад Харт и шофьорът са получили сериозни наранявания по гърба и са откарани в болница.   Водачът не е бил под въздействието на алкохол. Представител на Харт за сега отказва коментар.   Наскоро Кевин Харт качи в социалните мрежи снимка класически, спортен автомобил. Той купил колата като подарък за самия себе си по случай 40-я си рожден ден.", "date": "2019.09.02", "title": "Комедиантът Кевин Харт пострада в катастрофа"}
{"url": "http://epicenter.bg/article/Ivet-Lalova-triumfira-sas-zlato-na-Balkaniadata/191786/8/0", "text": "Ивет Лалова спечели златен медал на Балканиадата по лека атлетика в Правец. Тя финишира първа на 100 м с резултат 11:23. Веднага след постижението тя бе поздравена от носителя на „Златната топка“ за 1994 г. Христо Стоичков и министъра младежта и спорта Красен Кралев. На второ място завърши Диана Вайсман от Израел с 11:25. Другата ни представителка Инна Ефтимова остана трета с 11.56.   Ивет спечели още една квота за Олимпиадата в Токио догодина и за Световното в Доха, което ще се проведе по-късно този месец.   На 100 метра при мъжете българинът Антонио Иванов заслужи бронз с 10.66. Ветеранът Йоло Николов донесе първия медал за България от шампионата, след като завърши втори в бягането на 5000 метра.    Източник: Нова.тв", "date": "2019.09.02", "title": "Ивет Лалова триумфира със злато на Балканиадата"}
{"url": "http://epicenter.bg/article/Mazhat-otkril-strelba-v-Teksas---uvolnen-chasove-predi-karvavata-tragediya/191713/7/0", "text": "Мъжът, който откри стрелба в тексаския град Одеса, е бил уволнен няколко часа преди трагедията. Засега служителите на реда нямат данни за мотивите на стрелеца, но стана ясно, че той е действал сам.    Мъжът откри огън на 31 август и беше убит. В резултат на нападението загинаха 7 души, а 20 бяха ранени.    Полицията съобщи, че стрелецът е 36-годишния Сет Атор, той не е свързан с терористични организации. По предварителни данни той е използвал пушка тип AR-15.    Шефът на полицията в Одеса Майкъл Гърки заяви, че първоначално властите са отказали да идентифицират стрелеца, защото не искали да допринесат за неговата „слава за това, което е направил“.    Властите заявиха, че Етор е уволнен от работата си в товарна компания часове преди да осъществи стрелбата, предаде БГНЕС. ", "date": "2019.09.02", "title": "Мъжът открил стрелба в Тексас - уволнен часове преди кървавата трагедия"}
{"url": "http://epicenter.bg/article/Partiyata-na-Merkel-i-GSDP----quot-vzeha-skalpa-quot--na-kraynodesnite-populisti-/191714/7/0", "text": "Християндемократите на германската канцлерка Ангела Меркел печелят регионалните избори в провинция Саксония, а техните коалиционни партньори социалдемократите побеждават на изборите в Бранденбург, предадоха световните агенции, като се позоваха на данни от екзит пол.    Християндемократическият съюз (ХДС) остана най-голямата партия в Саксония, след като събра 32-33,5 процента от гласовете, показаха прогнозни резултати на телевизиите А Ер Де и Цет Де Еф. Този резултат е понижение в сравнение със спечелените от ХДС 39,4 процента на изборите през 2014 г., отбелязва ДПА.    Крайнодясната партия \"Алтернатива за Германия\" постигна доста силен резултат, нареждайки се втора с 27,5 процента от гласовете, което е значително повече от получените от нея 9,7 процента през 2014 г.    Партията \"Левите\" е на трето място с 10,5 процента от гласовете, а Зелените получават 8-9 процента. Германската социалдемократическа партия (ГСДП) събра рекордно ниските 8 процента от гласовете. Свободните демократи не успяха да прескочат 5-процентовата бариера за влизане в провинциалния парламент на Саксония.  На изборите в Бранденбург ГСДП се нарежда на първо място с 26,5-27,5 процента от гласовете, следвана от \"Алтернатива за Германия\" с 22,5-24,5 процента. Прогнозните резултати показват, че ГСДП е загубила подкрепа в сравнение с предишните избори, когато е спечелила 31,9 процента, а \"Алтернатива за Германия\" е удвоила подкрепата си в сравнение с 2014 г., когато е събрала 12,2 процента. ХДС се нареди на трето място с 15,5 процента от гласовете, което е понижение в сравнение със спечелените 23 процента на предишните избори.  Партията \"Левите\" печели 10,5-11 процента, а Зелените - 10 процента. Свободните демократи не успяха да прескочат 5-процентовата бариера за влизане в провинциалния парламент на Бранденбург.", "date": "2019.09.02", "title": "Партията на Меркел и ГСДП \"взеха скалпа\" на крайнодесните популисти!"}
{"url": "http://epicenter.bg/article/Putin-treskavo-kupuva-zlato---po-4-5-tona-vsyaka-sedmitsa/191726/7/0", "text": "Между 4 и 5 тона злато седмично купува Руската централна банка по нареждане на Путин и това се прави вече от над една година. Руските златни резерви вече надхвърлят 2000 тона, като само през юни Москва е изкупила 18,66 тона ценен метал. От началото на годината пък увеличението е със 100 тона, твърди сп. “Щерн”.   Финансовият свят е обхванат от нова златна треска. Центърът ѝ този път не е в Аляска, а в Русия, пише \"24 часа\".   Почти незабелязано от широката общественост президентът Владимир Путин изкупува огромни количества злато и превръща основната част от руския резерв в ценния метал. Целта му е да еманципира руските финанси от американския долар, като попътен вятър в платната на това намерение е и търговският спор между САЩ и Китай.   В същото време за този период цената на златото се е покачила с 20%, достигайки най-високата си стойност от септември 2013 година досега. Цената за една унция достига 1,411 долара.   Русия беше първата страна сред големите държатели на резерви, която започна постепенно да се отказва от долара, тъй като има и най-много причини да се страхува от САЩ.   И макар от икономическото управление на Русия да има още какво да се желае, то подходът на страната за изграждане на международни резерви изглежда все по-прозорлив.   Явно Путин не разчита на бързо нормализиране на отношенията със Запада. Само така могат да се обяснят данните, които сега публикува Международният валутен фонд (МВФ), пише Дойче веле. През юли т. г. Кремъл значително е увеличил златния резерв на страната – с цели 26,1 тона, което не е било от ноември миналата година. Това подклажда и спекулации, че Путин загърбва долара, за да защити руската икономика срещу налагането на нови санкции.   “Путин има стратегически план. Руският президент купува злато, тъй като доларът се използва като оръжие срещу Русия. Златото е перфектно средство, за да се защитиш от санкции в долари”, казва експертът Джеймс Рикърдс.   Действително през последното десетилетие Кремъл системно увеличаваше златния си резерв. От 2008 г. той беше завишен от 457 тона на 1944 тона или повече от четири пъти.   Напоследък Русия надмина дори Китай и в световен мащаб сега разполага с пети по размер златен резерв. Въпреки, че делът на Русия в световната икономика е едва два процента, на страната се падат 17 на сто от глобалния златен резерв.   ", "date": "2019.09.02", "title": "Путин трескаво купува злато - по 4-5 тона всяка седмица"}
{"url": "http://epicenter.bg/article/Brazilskiyat-prezident-shte-bade-operiran-otnovo/191731/7/0", "text": "Бразилският президент Жаир Болсонаро ще бъде опериран от херния тази седмица. Операцията се налага заради усложнения след миналите операции, през които премина Болсонаро, след като миналата година бе намушкан с нож на предизборна проява.   Болницата, където ще бъде извършена операцията тази неделя, заяви, че хернията е била забелязана от хирурга на президента, докато правел рутинна проверка на здравословното състояние на президента, което иначе е добро. Болсонаро написа в Twitter, че ще почива десет дни, за да се възстанови от операцията. Говорител на президента заяви, че Болсонаро все още планира да участва в срещата на лидерите на страните на Амазония в петък в Колумбия, на която ще бъдат обсъдени мерки за съхраняването на Амазония.   Болсонаро бе намушкан с нож през септември миналата година. Нападателят бе оправдан от съда и изпратен в психиатрично заведение.   Източник: Нова.тв", "date": "2019.09.02", "title": "Бразилският президент ще бъде опериран отново"}
{"url": "http://epicenter.bg/article/Evakuirat-Florida-zaradi-uragana--Dorian--/191732/7/0", "text": "Губернаторът на Флорида Рон Де Сантис обяви евакуация от повечето крайбрежни райони поради предстоящия ураган „Дориан”, се казва в изявление на уебсайта на губернатора.    Задължителни заповеди за евакуация са издадени за девет района в щат Флорида – всички крайбрежни окръзи, с изключение на двата най-южни.    В окръзите Свети Йоан, Индиан ривър и Дювал евакуацията ще започне в 8:00 ч. местно време в понеделник, а в Лусие, Бревард, Палм Бийч, Насау и Мартин задължителната евакуация вече започна.    За да улесни евакуацията, губернаторът нареди да спре събирането на пътни такси по някои от държавните главни пътища, включително голямата транспортна артерия на Turnpike, съобщи РИА Новости.    „Дориан” достигна до рядката пета, най-висока категория. Очаква се той да стане най-мощният ураган от десетилетия. Флорида, Джорджия, Южна и Северна Каролина въведоха авариен режим, а в Джорджия и Южна Каролина беше обявена евакуация, която ще засегне общо 1,4 милиона души, предаде БГНЕС.   Седемгодишно момче стана първата жертва на урагана „Дориан“, докато неговите ветрове със скорост около 354 км/ч сеят разрушение на Бахамските острови, пише британското издание Mirror, цитирано от Агенция „Фокус“. Лачино Макинтош се е удавил, когато неговото семейство се е опитало да напусне домаси в Абако, съобщават местните медии. Неговата сестра е в неизвестност. Не се дава повече информация за малчуганите или техните роднини. Очаква се ураганът от 5-та категория да бушува над островите близо два дни, докато, както се очаква, не достигне бреговете на гъстонаселения американски щат Флорида.", "date": "2019.09.02", "title": "Евакуират Флорида заради урагана “Дориан”, 7-годишно дете е първата му жертва"}
{"url": "http://epicenter.bg/article/Prekratiha-razsledvane-sreshtu-cheshkiya-premier-za-nezakonno-poluchavane-na-subsidii-ot-ES/191738/7/0", "text": "Държавният прокурор Ярослав Шарох спря разследването по обвинение на чешкия премиер и милиардер Андрей Бабиш за незаконно получаване на субсидии от ЕС в размер на 2 милиона евро за една от неговите компании през 2008 г. Това решение остава да бъде обсъдено от ръководството на градската прокуратура в Прага, съобщи чешката телевизия, предаде Канал 3.   \"Решението на прокурора беше очаквано от шестимата обвиняеми по това дело. Освен премиерът Андрей Бабиш, бяха обвинени и съпругата му, дъщеря му от първия му брак, братът на съпругата му и други двама бивши служители на компанията\", се казва в съобщението.   Ако прокуратурата обвини премиера във финансово престъпление, той ще бъде изправен пред затвор до 10 години.   Изказвайки се по ТВ Прима в неделя, Бабиш заяви, че дори и да бъде повдигнато обвинение срещу него, това няма да промени нищо и той ще остане на поста премиер.", "date": "2019.09.02", "title": "Прекратиха разследване срещу чешкия премиер за незаконно получаване на субсидии от ЕС"}
{"url": "http://epicenter.bg/article/Uraganat--Dorian--udari--katastrofalno--Bahamite--Video-/191759/7/0", "text": "Ураганът „Дориан“ продължи да бушува в северната част на Бахамските острови в понеделник, като една от най-силните бури, регистрирана някога в Атлантическия океан, оставяйки разрушени домове, изкорубени покриви, изкоренени дървета и съборени електрически стълбове по пътя си, съобщава CBS Miami, цитирана от Фокус. Скоростта на силните ветрове намаля леко до 265 км/ч, докато движението на запад се забави в понеделник сутринта местно време до 1,6 км/ч, като метеоролозите предупреждават, че това може да продължи цял ден. Преди това, в неделя, ураганът премина през остров Абако доста по-бързо. От засегнатите острови имаше малко информация, въпреки че официалните лица очакваха много жители да останат без дом. Повечето хора отидоха в приютите, когато бурята наближи, като туристическите хотели бяха затворени, а жителите укрепиха домовете си. „Това е опустошително“, заяви Джой Джибрилу, генерален директор на Министерството на туризма и авиацията на Бахамските острови, в неделя следобед. „Нанесени са огромни щети върху имуществото и инфраструктурата. За щастие не се съобщава за загуба на живот“. В неделя максималната скорост на ветровете на „Дориан“ достигна 300 км/ч с пориви до 355 км/ч, изравнявайки рекорда на най-мощния атлантически ураган, приземявал се някога. Това се равняваше на урагана от Деня на труда от 1935 г., преди бурите да получават имена. Единствената по-мощна регистрирана буря е ураганът „Алън“ с ветрове от 305 км/ч, макар че тя не се приземи на сушата с тази сила. Синоптиците заявиха, че най-вероятно „Дориан“ ще започне да се отдръпва от Бахамските острови в началото на вторник и да се извива на североизток успоредно на бреговата линия на САЩ. Все пак се очакваше силната буря да се задържи близо до брега и да предизвика опасност за крайбрежието с опасни ветрове и силен прибой, докато властите предупредиха, че все още може бурята може да стигне до сушата. Според съвет от понеделник сутринта (американско време) на Националния център за урагани на САЩ в Маями, източно-централното крайбрежие на Флорида може да види „кратко торнадо“ между понеделник следобед и понеделник вечер.", "date": "2019.09.02", "title": "Ураганът „Дориан“ удари „катастрофално“ Бахамите (Видео)"}
{"url": "http://epicenter.bg/article/Boris-Dzhonsan-svikva-speshna-sreshta-na-kabineta--zaplashva-s-predsrochni-izbori/191762/7/0", "text": "Британският премиер Борис Джонсън свиква извънредно заседание на своя кабинет за по-късно в понеделник и може да поиска от депутатите да гласуват за провеждане на извънредни избори, ако мнозинството от тях гласуват срещу подхода на неговото правителство за Брекзит, заяви политическата редакторка на Би Би Си Лаура Кюнсберг, предаде БНР.    \"Кабинетът се свиква този следобед\", отбеляза г-жа Кюнсберг и добави: \"Реалната възможност сега е, че Джонсън може да поиска от депутатите да гласуват тази седмица за провеждането на предсрочни общи избори\".    \"Това обаче ще се случи, ако бунтовниците в неговата партия приемат закон за предотвратяване на Брекзит без сделка, а не, разбира се, ако загубят при това гласуване!\", подчерта политическата редакторка на Би Би Си.    Според информации и на други медии, включително вестник \"Гардиън\", правителството на Обединеното кралство се стреми да свика общи избори още тази седмица. Премиерът Борис Джонсън е подготвен за подобен ход, след като редица депутати от неговата Консервативна партия заявиха, че ще подкрепят тази седмица законодателство, което има за цел да се забрани Брекзит без сделка на 31-ви октомври.    Говори се, че около 25 \"бунтовници\" сред Торите са готови да подкрепят подобен законопроект, което означава, че правителство ще претърпи поражение в британския парламент.    По-рано днес Торите, които подкрепят законодателството срещу Брекзит без сделка, заявиха, че правителството иска да ги \"прочисти\" от управляващата Консервативна партия.    Междувременно и лидерът на лейбъристите Джеръми Корбин заяви, че иска общи избори и дори намекна, че може да подкрепи провеждане на втори Брекзит референдум.    \"Трябва да се обединим, за да спрем Брекзит без сделка - тази седмица може да бъде последната ни възможност “, посочи Корбин в реч в Салфорд, Северна Англия. \"В този случай се нуждаем и от предсрочни общи избори\".    \"При такива избори Лейбъристката партия ще даде шанс на хората да поемат обратно контрола и да имат последната дума чрез публично гласуване, включително за възможността да останат в ЕС“, подчерта той.    На конкретен въпрос дали лейбъристите наистина искат общи избори, той отговори: \"Да. Искаме общи избори“.    \"Вотът на недоверие на правителството на Борси Джонсън лежи сериозно на масата\", посочи той и добави: \"Ако няма Брекзит сделка с ЕС, ние бихме гласували да останем в рамките на съюза, а ако все пак се постигне някаква друга сделка, тогава демократичните процеси в нашата партия ще решат каква позиция да заемем\".    Първият министър на Шотландия Никола Стърджън също заяви, че ще подкрепи общи избори, но само ако те се проведат преди крайния срок за Брекзит на 31-ви октомври.    Стърджън написа в Туитър: \"Тъй като се говори за общи избори, аз казвам \"да ги проведем\"... но това трябва да стане преди 31-ви октомври. Депутатите не трябва да позволят на Джонсън да се заиграва с датата за подобен предсрочен вот като опит да прокара Брекзит без сделка\".", "date": "2019.09.02", "title": "Борис Джонсън свиква спешна среща на кабинета, заплашва с предсрочни избори"}
{"url": "http://epicenter.bg/article/Spasiha-30-dushi--bedstvashti-na-goryashta-lodka-kray-Kaliforniya/191780/7/0", "text": "Американската брегова охрана се притече на помощ на повече от 30 души, бедстващ на горяща лодка за гмуркачи край бреговете на Южна Калифорния, предадоха световните агенции. Инцидентът е станал до остров Санта Крус. Няколко души от екипажа на лодката са спасени. Един човек е леко ранен. Остров Санта Крус се намира край Санта Барбара.   Източник: Канал 3", "date": "2019.09.02", "title": "Спасиха 30 души, бедстващи на горяща лодка край Калифорния"}
{"url": "http://epicenter.bg/article/Bezhanskata-valna-kam-Gartsiya-se-prevarna-v-kriza/191781/7/0", "text": "Бежанската вълна към Гърция се превърна в криза с голям брой пристигащи от турския бряг хора. Няма места в лагерите по островите и започва транспортиране към вътрешността на страната. Правителството търси помощ от Евросъюза и е в постоянен контакт с еврокомисар Аврамопулос за овладяване на бежанския поток, съобщава БНР.    С два кораба прехвърлиха 1500 мигранти и бежанци от Лесбос в Северна Гърция. Хиляда души настаниха в лагер близо до град Килкис. Видимо правителството е действало в отговор на бежанския натиск, защото в този лагер вече има други хиляда души. Контейнерите не достигат, поставиха и палатки. Първо реагира кметът на Килкис, а след това и жителите. Според тях липсват елементарни условия за живот в лагера. Това не е израз на ксенофобия, уточняват живеещите в района, а загриженост за вече 2 хиляди души, като повечето от тях са майки с деца.    Правителството беше принудено за вземе спешни мерки и да въведе някакъв ред в приемането на мигрантите. След инцидентите в лагера Мория на остров Лесбос, нещата излязоха извън контрол. Ежедневни сблъсъци между самите мигранти, които често завършват с ранени и жертви. А в лагерите на островите се чака не с месеци, а понякога и повече от година за разглеждане на молбите за бежански статут. Много от мигрантите сами търсят път и връзка с трафиканти, за да напуснат Гърция.    От министерството по миграцията обвиниха СИРИЗА за липса на план към бежанците. В изявление се посочва, че „управляващата до скоро партия СИРИЗА остави границата слабо охранявана и с неизвестен брой нелегално пребиваващи мигранти“.    Договорът между Европейския съюз и Турция за връщане на мигранти е само документ без практическа реализация, смятат жителите на гръцките острови. Медиите коментират силната вълна от пристигащи от турския бряг, като политически натиск на Турция към Брюксел. „В последните дни сякаш турците не охраняват морската си граница и пускат свободно мигрантите към Гърция“, пишат днешните централни издания.    За един ден в рамките на час на едно от пристанищата на Лесбос пристигнаха 600 души. Следващият ден бяха над 300. Същото се констатира и по сухопътната граница. Гърция няма възможност да поеме повече хора, съобщават от правителството. В това напрегнато положение националистите от партията „Гръцко решение“ заявиха пред парламента, че настояват да се затворят границите за бежанци, което управляващите консерватори не са склонни да приложат. Без помощ от Евросъюза Атина сама не може да се справи с кризата, посочват медиите. ", "date": "2019.09.02", "title": "Бежанската вълна към Гърция се превърна в криза"}
{"url": "http://epicenter.bg/article/Kongresat-na-SASht-odobri-otpuskaneto-na-56-153-980-dolara-na-Balgariya/191784/7/0", "text": "Конгресът на САЩ e одобрил предложението на Държавния департамент за отпускане на 56 153 980 долара на България по Програмата за чуждестранни военни продажби (FMF), съобщиха от пресцентъра на Министерството на отбраната.   С тях ще се допълнят депозираните от нашата страна 1 200 000 000 долара по четирите договора между правителствата на България и САЩ за доставка на самолети F-16 Block 70. На 19 юли 2019 г. Народното събрание ратифицира четирите договора за придобиването на самолети F-16 Block 70 на обща стойност 1 256 153 980 щатски долара, припомнят от Министерството. Финансовите средства за заплащане на договорите в размер на 1 200 000 000 щатски долара бяха преведени от българска страна на 8 август 2019 г.   На 12 август 2019 г. Агенцията за сътрудничество в отбраната и сигурността на САЩ потвърди получаването на средствата и влизането в сила на договорите за американската страна.", "date": "2019.09.02", "title": "Конгресът на САЩ одобри отпускането на 56 153 980 долара на България"}
{"url": "http://epicenter.bg/article/-Ofitser-i-shpionin--na-Roman-Polanski-otkriva-CineLibri-2019/191774/6/0", "text": "Новият филм на Роман Полански дава старт на петото юбилейно издание на международния кино-литературен фестивал CineLibri! Тържествената церемония по откриването ще се състои на 5 октомври в зала 1 на НДК от 19:00 ч. и ще бъде съпроводена с космически акустичен пърформънс на Мила Робърт, официално представяне на програмата и гостите на фестивала. Копродукцията на Франция и Италия „Офицер и шпионин”, адаптация по бестселъра на Робърт Харис, чиито книги са преведени на 37 езика, ще бъде показана у нас след официалната си премиера в рамките на 76-ото издание на кинофестивала във Венеция. На практика това ще бъде второто излъчване на филма в света.   Появата на Полански във Венеция за пореден път разбуни духовете и предизвика полярни реакции, но това не попречи на филма да влезе в конкурсната програма и да отнесе номинация за „Златен лъв”. Полско-френският режисьор, сценарист и продуцент от еврейски произход си остава едно от най-авторитетните имена в съвременната кинематография. Достатъчно е да споменем творби като „Китайски квартал” (1974), „Тес” (1979), „Горчива луна” (1992) и „Пианистът” (2002). „Офицер и шпионин” е естетски поднесено съчетание на историческа драма и трилър с внушителен бюджет и първокласен кастинг, в който блестят имената на Жан Дюжарден („Артистът”), Луи Гарел („Изключителният Годар”), Матю Алмарик („Скафандърът и пеперудата”), Еманюел Сене („Венера в кожи”). Сюжетът ни пренася в Париж от 1895 година, когато, несправедливо обвинен в предателство, младият еврейски офицер Алфред Драйфус е осъден на доживотен затвор на Дяволския остров и е разжалван публично пред огромна тълпа.   Възкресявайки скандала, който привлича вниманието на целия свят в навечерието на XX век, Робърт Харис ни разказва една история, която звучи изумително актуално и днес - история за лов на вещици, тайни трибунали, неуправляеми разузнавателни агенции, съдбата на доносници – изградена с безспорно майсторство, което е отличителен белег на всичките му бестселъри. Полански и Харис вече имат в актива си плодотворно сътрудничество в лицето на филма „Писател в сянка”(2010), удостоен с над 30 отличия. Между 5 и 20 октомври зрителите на CineLibri ще станат свидетели на забележителни филмови и литературни премиери, ще се срещнат с кинорежисьори от световна величина и други ярки фигури от света на изкуството. Предстоят знакови чествания, бляскави галавечери на различни култури, паралелни образователни събития и конкурси. Тази година фестивалът ще се състои в София, Пловдив, Варна, Бургас, Габрово, Велико Търново и Стара Загора под мотото „Петото измерение” и ще покаже превъзходна селекция от 55 филмови продукции, завършени през последната година. Билетите са в продажба на сайта на CineLibri и на касата на НДК с промоционална цена от 10 лв. за early birds, валидна до 18 септември. След 18 септември редовната цена на билетите ще бъде 12/15 лв.   CineLibri 2019 се провежда с подкрепата на Столична програма „Култура”, Национален фонд „Култура”, Национален филмов център, фонд „Култура” на Община Варна, Община Бургас, Община Габрово; с изключителното партньорство на Vivacom и със съдействието на УниКредит Булбанк. Фестивалът е част от Календара на културните събития на Столична община за 2019 г.   Всички партньори и съмишленици са обявени на официалната страница www.cinelibri.com", "date": "2019.09.02", "title": "„Офицер и шпионин” на Роман Полански открива CineLibri 2019"}
{"url": "http://epicenter.bg/article/S-Burgas-startira--Stara-hartiya-za-nova-kniga--2019/191776/6/0", "text": "„Стара хартия за нова книга“ 2019 започва и първата спирка на националната инициатива е Бургас.   На 7 септември между 10,00 и 13,00 ч. в Приморския парк, пред Пантеона всяко дете, което с помощта на възрастен предаде 5 килограма хартия за рециклиране, ще получи книжка подарък. За да има за всички достатъчно книги, всеки, който изпълни условието да донесе 5 кг стара хартия за рециклиране, ще може да получи само една книга, но не повече. Децата, донесли допълнителни 5 кг хартия, ще получат втора книжка на екотематика – едно от двете специални издания на „ЕКОПАК България“ „Грийн тийн“ и „Ти можеш да спасиш планетата“. Така в рамките на празничния ден децата могат да получат максимален брой две книги. Кампанията е организирана от „ЕКОПАК България“ АД и Книжен център „Гринуич“ и се провежда в морския град за трета поредна година с подкрепата на Община Бургас и Регионалната библиотека „П. К. Яворов“. Игри с награди, музика, танци и забавления очакват всички малки екоактивисти на 7 септември. Децата на Бургас първи ще имат възможността да се запознаят с приказните герои на пътуващата великанска книга на кампанията. А за да разберат как продължава историята им, децата ще трябва да си извоюват книжката „Да уловиш остров“, като премерят сили в специална викторина. Двете произведения са изработени по дипломен проект на студент от НХА и ще бъдат представени от „ЕКОПАК България“. Друга игра на въпроси и отговори пък ще ги срещне с талисманите на тазгодишната кампания – детективите Агата и Лари, героите на Стийв Стивънсън от популярната поредица на издателство „ФЮТ“.  В празничната програма ще се включат Арт център „Точно време“, хорова школа „Милка Стоева“, детска фолклорна формация „Тракийче“ към Народно читалище „Любен Каравелов“, талантите от Народно читалище „Пробуда“, Народно читалище „Фар“, Вокална група „Сезони“ и изпълнителите от Центъра за подкрепа на личностното развитие – Бургас. През 2017 и 2018 г. общо 2400 деца от Бургас са предали 13,2 тона стара хартия и така са спасили от изсичане 172 дървета. В замяна малките екоактивисти са получили повече от 3000 нови книги. След Бургас националната екоинициатива „Стара хартия за нова книга“ ще посети още Хасково на 8 септември, София на 15 септември, Русе на 28 септември и за първи път Велико Търново – на 29 септември.  Нека заедно спасим природата и насърчим децата си да четат!  Партньори на кампанията „Стара хартия за нова книга“ са издателствата „Ентусиаст“, „ФЮТ“ и инициативата „Забавното четене“.    Каузата е подкрепена от издателствата „ТРУД“, „ЕГМОНТ“, „Книгомания“, „Хермес“, „Бард“, „Сиела“, „Софтпрес“, „Златното пате“, „Албо груп“.    Медийни партньори са Bulgaria ON AIR, webcafe.bg, detskiknigi.com, clubz.bg, Майко мила!, azcheta.com, az-deteto.bg, dnes.bg, purvite7.bg, noviteroditeli.bg.", "date": "2019.09.02", "title": "С Бургас стартира „Стара хартия за нова книга“ 2019"}
{"url": "http://epicenter.bg/article/Vezhdi-Rashidov-izlaga-lichnata-si-kolektsiya-za-parvi-pat-v-Plovdiv/191783/6/0", "text": "Личната колекция от картини на Вежди Рашидов а първи път в Пловдив. Експозицията се нарича “Страсти“ и е подредена в Градската художествена галерия, където ще остане цял месец. На първия етаж ценителите ще видят западноевропейска живопис от 17-ти, 18-ти и 19-ти век. Вежди Рашидов е събирал платната в продължение на 45 години.   В личната му колекция е включена  и оригинална графика от Рембранд, подарък от Светлин Русев. Рашидов показва и над 50 свои рисунки, акварели и скулптури. Той обяви, че подарява шест от творбите от личната си колекция на Градската художествена галерия в Пловдив. \"Колекционерството е сложно нещо. Колекциите не могат да се правят с фиш или касов бон от супермаркета. Години наред ходих по разни битаци, магазини. Кой идиот си губи времето в Париж да стои един ден в битака? Нали всички гледат Айфеловата кула? Ще направя едно дарение на Градската галерия в Пловдив. Приготвил съм 5-6 работи, които дано да останат във фонда на музея, екземпляри добри, качествени. Важното е, че носи една епоха\", каза председателят на парламентарната Комисия по културата и медиите Вежди Рашидов.   Източник: Нова.тв", "date": "2019.09.02", "title": "Вежди Рашидов излага личната си колекция за първи път в Пловдив"}
{"url": "http://epicenter.bg/article/-Politiko--Pet-izvoda-ot-regionalnite-izbori-v-Germaniya/191758/11/0", "text": "    Резултатите, следващи силната изява на партията както на последните германски общи избори през 2017 г., така и на гласуването за Европейския парламент през май, подсказват, че посланието на партията против чужденците и против установените правила продължава да резонира в голяма част от германския електорат, особено на изток.    Подкрепата за крайно лявата партия Левите, която беше скелет на политическата система на Източна Германия, се срина в двете провинции до около 10 процента, което отразява отчасти миграция на някои избиратели от популистката левицао в крайната дясна част на политическия спектър.    Макар че установените партии в Германия вероятно ще запазят контрола върху двете провинции, натискът на АзГ илюстрира трудността, с която се сблъскват центристките партии в борбата с нарастването на популизма в най-голямата страна в Европа.          Въпреки че утвърдените партии успяват да се задържат на първо място и в Бранденбург, където социалдемократите (ГСДП) властват след обединението на Германия, и в Саксония, където християндемократите (ХДС) на канцлера Ангела Меркел отдавна са доминиращи, фактите не могат да бъдат пренебрегвани.    Въпреки че резултатите от неделя едва ли ще предизвикат незабавния крах на т. нар. Голяма коалиция на Германия - или GroKo - между ХДС и ГСПД, бъдещето й вече не е сигурно след този уикенд.    Същото важи и за въпроса дали лидерът на ХДС Анегрет Крамп-Каренбауер, която имаше лош старт в ролята, ще стане следващият кандидат за канцлер на партията (Меркел каза, че няма да търси друг мандат след 2021 г.). Засега удържането на Саксония от ХДС ѝ дава възможност да поеме дъх.    Въпреки победите си, двете установени партии претърпяха значителни загуби. Финалът на СДП в Саксония, където спечели едва 7,7 процента, е най-лошият резултат на партията на провинциални избори в близо 130-годишната ѝ история. На Мартин Дулиг, водещият кандидат на ГСДП в Саксония, му беше останал само отчаян хумор от безизходна ситуация след представяне на резултатите. „Може да имаме най-лошия резултат, но сме най-якият (на ГСДП) регионален клон“, каза той пред поддръжници в Дрезден в опит за изпускане на напрежението.    В Берлин малко хора се смяха. Въпреки че ГСДП успя да се задържи на първо място в Бранденбург и ХДС стори това в Саксония, стана ясно, че действащите управляващи коалиции и на двете – ГСДП/Левите в Бранденбург и ХДС/ГСДП в Саксония – губят подкрепа.      Засега всички партии, представени във федералния парламент на Германия, поддържат твърдия си отказ да управляват съвместно с AзГ. Въпросът е колко дълго ще продължи това обещание, ако крайнодясната партия продължи да отбелязва резултати като в неделя. Поглед към Европа предполага не дълго.    След като AзГ контролира около една четвърт от гласовете както в Бранденбург, така и в Саксония, процесът на изграждане на коалиция обещава да бъде сложен. Преди всичко това ще принуди да има обединение на чужди един на друг партньори..    В Саксония, например, християндемократите най-вероятно ще трябва да си партнират със ГСДП и Зелените, за да съставят правителство след резултатите от неделя, въпреки че местният лидер на ХДС заяви, че неговата собствена група няма нищо общо с екологичната партия.    В Бранденбург Зелените вероятно ще се присъединят към клонящата вляво коалиция, ръководена от ГСДП с Левите, с които има дълбоки идеологически различия, що се отнася до въпроса за добива на въглища, стълб на местната икономика.    Идеологическите въртележки, необходими за оправдаване на подобни коалиции пред обществеността, вероятно ще подклаждат аргумента на AзГ, че е жертва на установените политики.    Междувременно някои консервативни политици започнаха да приемат някои позиции на AзГ в опит да надмогнат крайнодясната партия. Водещият кандидат на ХДС в Саксония, Михаел Кречмер избра да предприеме кампания срещу собствената си партия - противопоставяйки се например на западните санкции срещу Русия и дори пътува до Санкт Петербург, за да се срещне с Владимир Путин. Въпреки неговите протести, изглежда, че в един момент една коалиция с AзГ няма да бъде немислима възможност.        Ако има нещо, което резултатите от неделя потвърждават, това е, че 30 години след обединението двете половини на Германия се развиват разделени, а не заедно.    Въпреки рязкото спадане на безработицата и годините на икономически растеж в региона като цяло, много източногерманци смятат, че са изоставени. Загубата на около 3,5 милиона предимно млади хора в региона, по-голямата част от които са се преместили в Западна Германия в търсене на по-добра работа, е особено горчива за жителите на Изтока, които се страхуват, че тяхното бъдеще им е било ограбено.    По-голямата част от този спад на населението е настъпил извън градските центрове в селските общности, същите райони, в които AзГ е най-силна. Освен това притесненията за имиграцията, предизвикани от притока на бежанци през 2015 г., ги направиха лесна плячка за популистката реторика на АзГ.    Макар че AзГ е изградила сериозна база от свои последователи в редица западни провинции, обикновено печели не повече от 10 процента от гласовете там, което е далеч от почти 28 процента, който партията спечели в Саксония.    Докато избирателната активност значително се увеличи и в двете провинции избори в неделя, и в двете провинции от изборите в неделя основният печеливш е АзГ, тъй като голям брой от хората, които не гласуваха на предишните избори, се оказаха в подкрепа на популистите.        Рязкото увеличаване на подкрепата за германските Зелени през последната година завладя въображението на политическите предсказатели далеч отвъд границите на страната. Партията, която спечели по-малко от 10 процента на федералните избори през 2017 г., постоянно върви като резултати към средата на 20-те процента в национален мащаб, дишайки във врата на християндемократите на Меркел.    Предвиждаше се също да постигнат значителни придобивки на регионалните избори в неделя. И докато партията се справи добре, постижението ѝ беше под това, което прогнозите предвиждаха.    Прогноза на „Политико“ постави Зелените на 14,4 процента в Бранденбург и 10,9 процента в Саксония, но партията завърши с 10,8 в Бранденбург и 8,6 процента в Саксония. Въпреки че резултатите бележат голям напредък за Зелените в двете провинции, те също сигнализират, че „зелената вълна“ е малко вероятно да стане скоро цунами на изток.        Единственото общо помежду си, което западът и изтокът на Германия имат, е, че политическите им пейзажи се разпукват.    Следвоенна Германия приложи 5-процентен праг, който партиите трябва да прекрачат, за да спечелят места в парламента. Идеята беше да се предотврати връщане към политическата фрагментация, наблюдавана в предвоенната Ваймарска република, където присъствието на 10 или повече партии в парламента доведе до политическа парализа, което от своя страна допринесе за възхода на нацистите.    Голяма част от следвоенната ера в Германия беше доминирана от две партии - ХДС и ГСДП, наречени Volksparteien (или народни партии) заради широката им привлекателност.    Въпреки възхода на АзГ, Германия изглежда не е в опасност да се върне обратно в авторитаризма. Но политическата ѝ система стана по-разделена, по-малко предвидима и - някои твърдят - по-демократична, с включване на по-голямо разнообразие от възгледи.    Резултатите от неделя сигнализират, че упадъкът на някога доминиращите Volksparteien от Германия и разпокъсаността на нейния политически пейзаж ще продължат.     ", "date": "2019.09.02", "title": "„Политико“: Пет извода от регионалните избори в Германия"}
{"url": "http://epicenter.bg/article/Mestnite-izbori-na-27-oktomvri---sadbovni-za-Borisov-i-Ninova--/191753/11/0", "text": "    „ “, изрече гордо Борисов на 2 ноември 2015 г., след втория тур на предишния вот за общински съветници и кметове. И тази гордост бе напълно обяснима - ГЕРБ бе спечелил 1727 общински съветници   и 129 кметове  , 22 от които – на областни центрове! Управляващата и тогава партия победи почти във всички областни градове, с изключение на Плевен, Добрич и Монтана, където първенството завоюваха представители на Реформаторския блок, и на Кърджали, където традиционно надделя ДПС. В Кюстендил победителят Петър Паунов също бе от РБ, но подкрепен от ГЕРБ. В Пазарджик пък спечели независимият Тодор Попов, също близък до управляващата партия.   Затова Цветан Цветанов, зам.-председател на ГЕРБ тогава, бодро рапортува: „       Защото тези избори са последната реална социология преди следващите редовни парламентарни избори, които трябва да се проведат през пролетта на 2021 г. Същата година ще има и президентски избори през есента. Борисов трябва да извърви времето дотогава със спокойната стъпка на победител, а не под непрекъснатия обстрел на въпроса „защо загубихте град N?”  ) Премиерът има нужда нищо да не смущава неговата увереност на управленец, който непрекъснато гради и надгражда, под чието управление страната се развива успешно. Защото Борисов с три мандата не просто иска да остане в историята, той иска да бъде запомнен с добро.     Нещо повече, и победите ще се гледат под лупа - как са били постигнати. Защото тогава зад Борисов и Цветанов ще наредиха 11 кмета - победителите на първи тур в София, Бургас, Варна, Стара Загора, Велико Търново, Благоевград, Габрово, Русе, Ямбол, Смолян, Кюстендил! Като \"неуспех\" или неубедителна победа може да се тълкува и една разколебана, трудно постигната подкрепа на балотаж. \" \", със самочувствие изрече тогава Борисов, заобиколен от 11-те победители, бъдещи градоначалници.   Днес ситуацията е друга, най-малкото, защото двама от тях няма как да повторят тази сценка - Иван Тотев (Пловдив) и Пламен Стоилов (Русе) вече не са кандидати на ГЕРБ.    На тези местни избори социалистите тръгват от много ниска база, почти на кота 0 – не управляват нито един голям град. Затова Цветанов бе прав, когато многократно подчертаваше, че ГЕРБ управлява пет милиона и половина българи.     От резултата им ще проличи дали нейният революционен курс е правилен, дали основната й теза – че ГЕРБ управлява лошо и е необходима коренна промяна и че точно БСП е носителят на тази промяна, се споделя и от избирателите. Един решителен пробив на БСП би довел до промяна в обществените нагласи и дори до предсрочни парламентарни избори.     Хвърля в битката петима доказани депутати. Кандидат-кметове са: Пенчо Милков в Русе, Светослав Владимиров в Перник, Николай Тишев в Бургас, Кольо Милев в Сливен, Тодор Байчев в Карнобат. Така на дело социалистите искат да покажат и, че за тях няма малки и големи градове, важни и неважни, че и най-малкото градче е значимо, защото всеки глас е от значение. , показвайки, че не страдат от партийно високомерие. Предприемачът Благо Солов спечели доверието на червените в Пазарджик, банкерът Здравко Милев е техен кандидат в Кюстендил. И двамата не са партийни членове. Не е партиен човек и претендентът, посочен от БСП за Шумен - Венцислав Венков. В Шумен и в Русе социалистите успяха да успокоят амбициите на старите кметове на двата града – Красимир Костов и Божидар Йотов, които искаха отново да се впуснат в предварително загубена за тях битка. Без да разбират, че времето тече и „не можеш два пъти да влезеш в една и съща река“.   в които включва не само леви организации, естествени съюзници, като АБВ, „Българска пролет“, левите земеделци, но и различни структури на гражданското общество.     на доказаните си кметове. „Витрините“ са София, Бургас, Стара Загора, Варна – най-големите градове. В тях постовете си ще отстояват Йорданка Фандъкова, Димитър Николов, Живко Тодоров, Иван Портних.   и няма нужда от никаква промяна.    Но не е. И неслучайно Фандъкова обяви, че ще заложи на нов екип. Настояването за обновление дошло лично от Борисов. Политическите му сетива проговорили, че при толкова критики срещу Столичната община някой трябва да \"опере пешкира\".   За предсрочно пенсиониране на общинари с авторитет се говори и в Бургас, и във Варна. Димитър Людиев, който оглавява стопанската комисия в бургаската община и доскоро се спрягаше за водач на листата на ГЕРБ, май ще е от тях. Според бургаски медии същото се отнася и за Константин Луков, който е шеф на местния съвет.    Когато си на власт, промените създават суматоха, тя пък е враг на успеха.   За това се грижеше Цветанов. Дори и някъде нещо да е скърцало, вторият след Борисов бързо оправяше проблема. Сега не е така.  – кои са на Цветанов, кои не са, кои поврътливо са сменили лагера. Тук-там скандалите се показаха и на повърхността. Като в Пловдив и в Русе, където Иван Тотев и Пламен Стоилов вече няма да са кандидатите на ГЕРБ. Какъв е техният грях, не стана много ясно. Оценка нямаше. Но когато някой бива отстраняван, у наблюдателя се създава обосновано предположение, че му е дадена негативна оценка.    Кандидатите на ГЕРБ за Пловдив, Русе и Хасково – все проблемни за управляващите градове, бяха сред първите обявени. Това са Здравко Димитров, Диана Иванова и Станислав Дечев. Димитров и Дечев са част от статуквото - областни управители, с което партията подслажда горчивия вкус, който оставя отказът от доказани хора.   Никой не казва. Но е сигурно, че урните ще дадат категоричен отговор на въпроса за реалната тежест на бившия Втори в ГЕРБ.    Че не всичко е както преди, говори и предизборното споразумение, което ГЕРБ подписа със СДС. Досега партията се явяваше на избори сама, съюзници търсеше за следизборна коалиция. Тази година за пръв път смени тактиката. ГЕРБ се съюзи със сините и за европейските избори през май. Може би за пръв път партията усети нуждата от съюзник. И обеща да подкрепи кандидатите на СДС в Кремиковци и Криводол.    Кандидат-кметовете ще бъдат ясни на 25 септември, както каза говорителят на ЦИК Александър Андреев. А на 3 ноември, когато е вторият тур, ще лъсне какво мислят хората. Дали искат промяна или макар и да попържат властта под мустак, предпочитат тя да си остане. Защото са й свикнали и знаят какво могат да очакват от нея. Преди това обаче ни предстои театрото \"подла кампания\", както сам я определи Борисов.    ", "date": "2019.09.02", "title": "Местните избори на 27 октомври – съдбовни за Борисов и Нинова! "}
{"url": "http://epicenter.bg/article/Branimir-Botev--Fandakova-iska-nov-ekip---znachi-priznava--che-dosega-ratsete-y-sa-bili-varzani/191769/11/0", "text": "  Изборите за кмет на София са заредени с очакване за промяна. И това не се дължи само на умората от дългото управление на ГЕРБ и Йорданка Фандъкова.    Все пак 14 години не са малко, в които 10 години г-жа Фандъкова е кмет, а четири години от 2005 – 2009 беше и зам.кмет на Бойко Борисов. С престоя си в Общината тя надхвърля срока на кметуване дори на най-знаковия за София кмет Иван Иванов, както и на избирания три пъти Стефан Софиянски.    Израснал съм на ъгъла на „Парчевич“ и „Витошка“, както биха казали старите софиянци, и мога да твърдя, че съм свидетел на промените в столицата. Безспорно има постижения, най-вече в инфраструктурата. Ускорената работа по метрото, замислено при социализма и започнато при Софиянски, вторият терминал на летището, част от новите булеварди и т.н.    Въпросът е, че в ежедневието си софиянци се сблъскват с множество нерешени проблеми, брадясали обещания, все по-отчуждена градска среда и най-вече усещането, че хората, които управляват София, не живеят с проблемите на обикновените хора.      Никой не може да каже вече колко ремонта на ремонтите бяха възложени, как нарасна общата сума и колко пъти бяха нарушени сроковете. От пиарска гледна точка злощастно стечение на обстоятелствата е, че това се случи тъкмо сега и то точно на пъпа на София. От гледна точка обаче на начина, по който се управлява Общината, това е напълно логично. Положението не е по-розово нито в „Обеля“, нито в „Люлин“, нито в „Надежда“, нито в „Младост“, нито в „Панчарево“ и т.н.    „Дондуков“, „Графа“, „Славейков“, проблемите с Ларгото….. В този случай слоганът „Видими резултати“ поражда само иронични усмивки и неудобни въпроси. В същото време натрупването на трайни системни проблеми породи масово недоволство и ясно показа липсата на визия и липсата на открит диалог. Скъсването на чисто човешката връзка – Кмет-граждани е видима, а това беше основното преимущество на Йорданка Фандъкова.   Навремето тя спечели не с експертиза или със стратегически модел за развитие на София, а с чисто човешкото си излъчване, създаващо усещането у хората за близост, мекота, добронамереност, някой, който може да поканиш в дома си, който би те изслушал и би се опитал да ти помогне. Уви, това усещане вече го няма, а търпението на софиянци е изчерпано. Някой излезе ли да обясни на жителите на Панчарево, Горубляне, Герман, Лозен защо и досега нямат канализация, която им беше обещан още 2005 година и повторно обещана 2009 година. Някой ще обясни ли публично защо 6-километроваата отсечка за разширение на Околовръстния път от „Младост“ до Църна маца ще струва 150 милиона лева, когато бившия министър на регионалното развитие Н. Нанков бодро рапортува, че България строи най-евтините магистрали по 6 милиона лева на километър.      Каквато впрочем е средната пазарна цена. Някой ще излезе ли да обясни как изчезнаха зелените площи в „Младост“, как се строи в парка „Въртопо“ в Мусагеница, как се съсипа Западен парк? Някой ще излезе ли да каже защо и до сега няма нито един многоетажен паркинг, а бяха обещавани да бъдат изградени много такива на входните артерии на София, както и на ключови места в Центъра? Някой ще излезе ли да обясни защо най-скъпото, но и най-лошо сметопочистване на целите Балкани е в София? За много по-малко пари Белград и Букурещ светят? Някой ще излезе ли защо течното злато на София – минералните води, които могат да носят милиарди не се използавт, а Централната баня гълта милиони от четири ремонта за да стане музей, впрочем София има по-голям потенциал от минерални води от Будапеща, но те не се използват. Само един факт като илюстрация за управленска немощ е достатъчен. Будапеща има приходи годишно над 2 милиарда евро от Спа балнео и спа туризъм, а София, която в градската си част и прилежащите си райони има 31 находища с над 70 извора и денонощен излив по 25 милиона литра дори не развива този вид туризъм познат още от римско време. Кой ще обясни защо Витоша, която предоставя най-уникалните възможности в Европа за столичен град не се развива като целогодишен планински и зимен ски курорт? Само си представете ако до Париж, Виена, Берлин, Рим или Мадрид имаше такава планина. Кой ще отговори защо платените Синя и Зелена зона в София непрекъснато нарастват, пълнейки бездънната каца на Центъра за градска мобилност, а места все няма и паркинги не се строят? Може би пък тъкмо заради това не се строят, за да може монополиста да диктува условията и на шофьори, и на пешеходци. Защо местата в детските ясли и градини все не стигат за да си уредиш детето в най-близката до жилището ти трябва да ти ходатайства поне общински съветник или зам.кмет? Защо като мръднеш от централните булеварди по страничните улици дупките са повече от целите плочки, а контейнерите с боклуци са като извадени от филм на Хичкок?    Още много подобни въпроси могат да бъдат зададени.  Разглеждам заявлението на г-жа Фандъкова за пореден мандат, но с нов екип като желание да почне на чисто, но и като признание, че досега ръцете са и били вързани. Въпросът, който си задават софиянци е дали старият кмет е способен да осъществи ново начало?       ", "date": "2019.09.02", "title": "Бранимир Ботев: Фандъкова иска нов екип - значи признава, че досега ръцете й са били вързани"}
{"url": "http://epicenter.bg/article/Dve-ognishta-na-AChS-pri-porodata-iztochnobalkanska-svinya-sa-obyaveni-v-Smyadovo-i-v-s--Veselinovo/191751/4/0", "text": "Две огнища на африканска чума по свинете при породата източнобалканска свиня са обявени в град Смядово и в землището на с. Веселиново. Информацията потвърди за Радио „Фокус“ - Шумен Петко Шаренков, заместник областен управител на Шумен.   Изпратените проби са били положителни за заболяването.   В огнището в Смядово са ликвидирани 103 прасета, загробени са на определеното за целта място, съгласувано с РИОСВ, ВиК, Басейнова дирекция „Черноморски басейн“. Днес до обяд са били и загробени и 58 животни от село Веселиново.   Данните от инвентаризацията на свиневъдните обекти в областта сочат, че в региона се отглеждат 16 стада порода „Източнобалканска свиня“ с 1440 броя свине.   „Особеността при тази порода е свободното пасищно отглеждане, животните се отглеждат навън целогодишно и набавят от 70 - 80% от храната си. Породата е изключително ценна в генетично отношение, с пълната пригодност към местните климатични условия и трябва да направим всичко възможно да я съхраним“, каза Петко Шаренков.   Нормативното изискване е собствениците да изградят временни заграждения на определен пасищен район, в които да настаняват отглежданите свине през нощта, при повишен епизоотичен риск животните трябва да се приберат във временни заграждения за по-продължителен период от време, без да излизат на паша.   На 3 септември от 10.00 часа в Областна администрация - Шумен ще се проведе поредното заседание на Областната епизоотична комисия.  ", "date": "2019.09.02", "title": "Две огнища на АЧС при породата източнобалканска свиня са обявени в Смядово и в с. Веселиново"}
{"url": "http://epicenter.bg/article/Mladen-Marinov-s-podrobnosti-za-spetsaktsiyata-v-kvartal--quot-Hristo-Botev-quot-/191736/3/0", "text": "Полицейската акция тази сутрин в столичния квартал \"Христо Ботев\" е срещу организирана престъпна група, която се занимава с незаконна лихварска дейност. Това съобщи пред журналисти министърът на вътрешните работи Младен Маринов във Военна академия \"Г. С. Раковски\", където се състоя церемония по откриване на новата учебна година, предаде  Novini.bg .   \"Тази дейност предполага и силови действия по отношение на тези, които не си обслужват взетите заеми\", каза Младен Маринов.   Той уточни, че престъпната група се е занимавала още и с рекет и изнудване.   Четирима души са арестувани към момента, информира още вътрешният министър. По думите на Маринов работата продължава и задържаните може да са станали повече.   Той заяви, че по-късно Специализираната прокуратура може, заедно с ГДБОП, да съобщят повече подробности за акцията. ", "date": "2019.09.02", "title": "Младен Маринов за спецакцията в кв. \"Христо Ботев\": Престъпната група се е занимавала с рекет"}
{"url": "http://epicenter.bg/article/Angliyska-turistka-obra-balgarin-na-moreto/191737/3/0", "text": "В резултат на полицейските действия на служители от Районно управление – Несебър по отношение кражбата на портфейл със сумата от 180 лв. и лични документи, собственост на 26-годишен мъж от Велинград, осъществена около 01.45 ч. на 29.08.т.г. от стилаж, разположен на входа на магазин за хранителни стоки «Палма» в Слънчев бряг, е установен извършителя на деянието – това е 43-годишна английска туристка, отседнала в Слънчев бряг.   Жената направила пълни самопризнания и върнала част от вещите - обект на престъплението, съобщи Novini.bg.   По случая е образувано бързо полицейско производство.", "date": "2019.09.02", "title": "Английска туристка обра българин на морето"}
{"url": "http://epicenter.bg/article/Ivan-Geshev--Shte-se-konfiskuvat-vsichki-oblagi--pridobiti-ot-prestapnata-deynost/191747/3/0", "text": "\"Този случай се вписва в контекста за битова престъпност. Един от приоритети ни с МВР е противодействие с битовата престъпност, не само с ало-измамите, случаите в Сотиря или конкретния случай за групи които извършват лихварска дейност и рекет. В определени райони където населението е с нисък социален статус има лица, които вие наричате цигански барони, а аз ще ги нарека криминални авторитети и това са хора, които нарушават закона, от лихварството, през насилствени действия, наркотици и купуване на гласове в определени периоди, когато има избори\". Това заяви зам.-главният прокурор и допълни, че ако у някого е устанало усещане, че държавата в някои райони се е оттеглила, това не е така, но ще се работи още по-усилено.    Припомняме, че по време на акцията в столичния квартал \"Христор Ботев\" е ударена група, която се занимава с лихварство и насилствени действия, като има 8 арестувани    Задължение има за богатите, но и за тези с нисък социален статус, като това да спазват закона. От МВР ще се постараят, ако е имало някакво съмнение, то с работата да се покаже, че няма значение от социалния и икономически статус.    Гешев подчерта, че става дума за група занимаваща се с лихварство и рекет, като в утрешния ден предстои спецпрокуратурата да се прецени срещу колко лица и какви обвинения да бъдат повдигнати.    Главният секретар Ивайло Иванов допълни, че това е поредната група задържана заедно със спецпрокуратурата, а въпросната група има данни, че работи от 2015 година.    Има претърсени 5 адреса и задържани 5 лица, част от които са в родствена връзка, три от лицата са криминално проявени. Има данни, че се е занимавала с разпространение на наркотици, като за момента са намерени малки количества, като работа продължава.    \"Схемата е класическа, тук има хора с нисък социален статус, нуждаят се от финанси, отпускали са финансови средства с високи лихви, ако не се изплатят се упражнява насилие\", заяви Иванов.    Гешев допълни, че става въпрос за стандартна процедура, като се дават малки суми с огромна лихва, като лицата, които взимат дребни суми, стават като \"бели роби\" и задължени до гроб, докато не приберат всичко, което не притежаваш. Колко хора са пострадали тепърва ще се изяснява.    \"Времената за свободно функциониране на такива грухи, такива общности, ако не са свършили ще свършат, държавата, прокурата и МВР са сериозно ангажирани\", заяви Гешев и допълни, че има потенциал в кратки срокове да бъде прекратено и даде за пример акцията в Горна Оряховица за ало-измамите, след което те са намалени с 30 процента след тяхното задържане.    Гешев допълни, че и други структури като КПКОНПИ ще бъдат ангажирани, за да може да се конфискуват всички облаги, придобити от престъпната дейност, ще има задължителна проверка от страна на НАП. Той даде за пример последния случай от град Левски, където задържаните не са работили един ден в живота си, като ще бъдат сезирани и ДНСК за незаконно строителство, за да се проверят и палатите, които са построени.    На въпрос има ли данни за купуване на гласове за момента, Гешев заяви, че по това дело за момента няма такива данни, но припомни, че това са криминални авторитети, които правят всичко от което може да се изкарат пари.", "date": "2019.09.02", "title": "Иван Гешев: Ще се конфискуват всички облаги, придобити от престъпната дейност"}
{"url": "http://epicenter.bg/article/Glavniyat-sekretar-na-MVR--Otneto-predimstvo-e-prichina-za-katastrofata-s-Maya-Manolova/191749/3/0", "text": "„Единият автомобил е отнел предимеството на друг, г-жа Маналова не е участник“, коментира главният секретар на МВР Ивайло Иванов катастрофата с омбудсмана, която се е случил по-рано днес, съобщи „Труд“.    „От ситуацията, която ми е докладвана би трябвало виновен да е първият автомобил, но г-жа Манолова е била пътник и не е виновна за това ПТП.   Тепърва ще се изясняват причините. Има направен оглед, нараняванията не са тежки“, заяви още Иванов.   Според очевидци, колата, с която е пътувала Манолова, е направила забранен обратен завой на кръстовище в близост до фризьорския салон, който омбудсманът посещава всяка сутрин.  ", "date": "2019.09.02", "title": "Главният секретар на МВР: Отнето предимство е причина за катастрофата с Мая Манолова"}
{"url": "http://epicenter.bg/article/Pusnaha-sina-na-shefa-na-NAP-Plovdiv-pod-garantsiya-za-10-000-leva/191757/3/0", "text": "Днес, 2 септември, Окръжна прокуратура-Пловдив взе мярка за неотклонение „Гаранция“ в размер на 10 000 лева спрямо И.Н., на 20 г., привлечен като обвиняем за това, че на 28.08.2019 г. в гр. Пловдив, при управление на лек автомобил, при движение на заден ход, е нарушил правилата за движение и по непредпазливост е причинил смъртта на 77-годишна пешеходка, като след деянието е избягал от местопроизшествието – престъпление по чл. 343 ал. 3 пр. 6 във вр. ал. 1 във вр. чл. 342 ал. 1 от Наказателния кодекс.   С постановления на Окръжна прокуратура - Пловдив на обвиняемия е наложена забрана да напуска пределите на Република България и е отнето свидетелството му за управление на моторно превозно средство до приключване на наказателното производство, съобщиха от прокуратурата.   Решението на Окръжна прокуратура-Пловдив за взетата мярка за неотклонение се основава на чистото съдебно минало, липсата на висящи наказателни производства спрямо обвиняемия, младата му възраст и наличието на постоянен адрес, както и поради това, че към този момент не е изготвена автотехническа експертиза, относно механизма на извършване на пътнотранспортното произшествие.  ", "date": "2019.09.02", "title": "Пуснаха сина на шефа на НАП-Пловдив под гаранция срещу 10 000 лева"}
{"url": "http://epicenter.bg/article/Otkriha-narkoplantatsiyata-kray-Sozopol--dvama-bratya-s-obvineniya--Snimki-/191766/3/0", "text": "Двама братя от Бургас Стамен А. и Димо А.са с повдигнати обвинения и 72-часов арест за откритата нива с канабис край Созопол.   Мъжете на 32 г. и 38 г. са криминално проявени, уточниха от Областната полицейска дирекция. От там съобщиха току що официална информация за наркоплантацията, според която освен внушителна нива е открито и голямо количество изсушена марихуана, готова за продажба, предаде Канал 3.   Наркоплантацията е открита при специализирана полицейска операция в местността \"Смесици\" в землището на созополското село Зидарово. В операцията са участвали бургаски криминалисти, служители от Спецподразделението, Жандармерията, отдел \"Разследване\" към Базова научно-техническа лаборатория, служители на Първо, Четвърто и Пето Районни управления в Бургас.   Установено е, че на нивата, разположена върху парцел от 2 600 кв.м., от двама криминално проявени братя се отглеждат конопени растения, съдържащи високорискови наркотични вещества. Открити са над 2 500 растения с различна височина между 1,5 и 2,5 метра, както и напоителна система с три горивни генератора, множество маркучи и кранове с различна големина. С тях е била изпомпвана вода от разположен наблизо естествен водоизточник.   Иззети са и множество лопати, кирки, вили, чували със земеделски торове и др. В непосредствена близост до нивата са открити две заграждения, пригодени за \"сушилни\", от които са иззети близо 40 растения. Установено е и помещение с голямо количество сух канабис.   От полицията уточниха, че все още се провеждат действия за установяване съпричастността и на лица към съхранението и разпространението на наркотика. Първоначално са били арестувани девет души, сред тях и горски служители, но по-късно те са освободени.   По случая е образувано досъдебно производство, материалите са докладвани в районната прокуратура.", "date": "2019.09.02", "title": "Откриха наркоплантацията край Созопол, двама братя с обвинения (Снимки)"}
{"url": "http://epicenter.bg/article/Kriminalen-psiholog--Vse-po-chesto-shte-nablyudavame-zhestoki-prestapleniya/191771/3/0", "text": "Всички насилници преди това са били жертви на насилие. Това заяви криминалния психолог Тодор Тодоров в предаването „Плюс-минус. Коментарът след новините” по Нова телевизия.    „Не смятам, че при случая в село Сотиря може да има каквато и да е корекция оттук нататък. В повечето случаи тези престъпления се извършват от доста примитивни хора. Категорично не съм съгласен, че подобни случаи трябва да се отразяват широко по медиите. Голяма част от примитивните хора с елементарно мислене, могат бавно и постепенно да копират модели на поведение“, обясни експертът.    „Когато човек извършва наказание под въздействие на алкохол, той не се замисля за последствията и наказанието след това. Прави го по-късно“, поясни той.    „По-големият проблем е, че това е проблем на цялото общество. В последните 20 г. започнахме да виреем и да се развиваме като личности в една доста патогенна среда. В обществото цари усещане за безнаказаност. Би трябвало санкциите да са за всички, а не само за определени хора. Няма никакви ценности в новите поколения. Те смятат, че човек може да се развие, единствено ако има пари. За съжаление такива жестоки престъпления ще наблюдаваме все по-често“, прогнозира Тодоров.    „При случаят от Негован мотивът е изцяло финансов. Помогнал съм с каквото мога на колегите от МВР при този случай. Това престъпление е много жестоко“, заяви още криминалният психолог.", "date": "2019.09.02", "title": "Криминален психолог: Все по-често ще наблюдаваме жестоки престъпления"}
{"url": "http://epicenter.bg/article/Nachalnikat-na-Sofiyskiya-zatvor-e-osvoboden-ot-dlazhnost/191779/3/0", "text": "Изпълняващият длъжността началник на Софийския затвор Десислав Трайков е освободен от длъжност след разпореждане на правосъдният министър Данаил Кирилов.   В петък Трайков подаде заявление за освобождаване от длъжност след последвалите персонални нападки срещу него по случая „Куйович“ и заяви, че името му е незаслужено опетнено.   Будимир Куйович, който излежава последните 3 години и половина от 16-годишната си присъда за трафик на дрога, беше задържан да шофира с фалшива книжка, докато е в отпуска за добро поведение от затворническото общежитие в Казичене.   Източник: Нова.тв", "date": "2019.09.02", "title": "Началникът на Софийския затвор е освободен от длъжност по разпореждане на правосъдния министър"}
{"url": "http://epicenter.bg/article/Sadat-ostavi-v-aresta-dvamata--posegnali-na-7-godishno-dete-v-Sotirya/191785/3/0", "text": "Районният съд в Сливен постанови задържане под стража на 68-годишния мъж и на 15-годишното момче, които направиха опит да изнасилят 7-годишно дете в село Сотиря. По-възрастният от двамата обвиняеми има и множество дела за кражби.   За посегателството срещу момиченцето прокуратурата ще иска максималното наказание. Според Наказателния кодекс то е 8 години затвор.   Източник: Нова.тв", "date": "2019.09.02", "title": "Съдът остави в ареста двамата, посегнали на 7-годишно дете в Сотиря"}
{"url": "http://epicenter.bg/article/Vanya-Dobreva--Natiskat-ot-BSP---Sofiya-otkaza-Fandakova-ot-prechupenite-petolachki/191761/2/0", "text": "Натискът от страна на БСП - София принуди столичния кмет Йорданка Фандъкова да спре срамната инициатива за поставяне на пречупени петолъчки на знакови места в града, свързани с комунизма, заявяват от централата на социалистите в столицата.   Инсталациите бяха обявени като част от проекта 'Памет за утре\" на едноименния Инициативен комитет, припомня в публикация в. \"Дума\". Той беше одобрен на 15 юли от художествено-експертния съвет на Столичната община. Петолъчките трябваше да бъдат поставени на 1 септември, а за 9 септември бе планирана обиколка на 99 млади хора, родени след 1990 година, която да завърши пред Мемориала на жертвите на комунистическия режим пред НДК. По този повод от столичната организация на БСП разпратиха протестно писмо до медиите. Според социалистите готвената акция \"цели да раздели обществото, да всее омраза и ненавист към другомислещите\".   \"Надяваме се, че на 9-ти септември Столична община няма да допусне провокации, каза заместник-председателят на БСП - София Ваня Добрева. - Искрено се надяваме също оттук-нататък управляващите в София да не допускат прояви, които разделят българското общество. Ние, от БСП - София, продължаваме да настояваме кметът Фандъкова да потърси отговорност от хората от нейния екип, разрешили провеждането на подобна акция\".    Ваня Добрева е категорична, че всеки има право да търси свой прочит на определени събития, но никой не може да си позволява да изкривява, да зачекрва или да игнорира факти и да налага цензура. \"На 9-ти септември 2019-а България ще отбележи 75-ата годишнина от присъединяването си към Антихитлеристката коалиция, в която са САЩ, Англия и СССР. В навечерието на тази важна дата в българската история обществото ни не бива повече да бъде разделяно въз основа на фалшифицирани оценки, заяви Добрева. - Нека да спрем с разделението и с възпитанието в омраза. Длъжни сме пред идните поколения да започнем да строим мостове. Защото 9-ти септември е светла дата в българската история и не бива умишлено да бъде зачерквана и товарена с негативи заради временни политически интереси\".  ", "date": "2019.09.02", "title": "Ваня Добрева: Натискът от БСП - София отказа Фандъкова от пречупените петолъчки"}
{"url": "http://epicenter.bg/article/Yordanka-Fandakova--Iskame-da-nalozhim-barza-skorost-na-promenite-v-grada/191764/2/0", "text": "Искаме да наложим бърза скорост на промените в града, заяви в предаването \"Плюс - минус\" по Нова телевизия кметът на София Йорданка Фандъкова. Днес тя обяви, че ще се бори за четвърти мандат.   Запитана притеснява ли се от кандидатурата на омбудсмана Мая Манолова, Фандъкова обърна внимание, че националният защитник още не е обявила кандидатурата си за кмет на София. \"Трябва да видим какво предлага за София, да изчакаме и решението на БСП - тяхната подкрепа. За мен важното са проектите и идеите за София\", коментира Фандъкова. И добави: \"В рамките на кампанията ще коментираме.\"   В кампанията ще акцентирам на това, което предстои, категорична е тя. Пропуски и грешки има. И аз съм бъркала, за десет години няма как да е иначе, подчертава кметът на София в ефира на Нова. „За мен е важно в тази кампания да се чуят идеите, да се чуят решенията. Това винаги е било важно за мен. През последните години София се развива, тя стана динамичен град и това се дължи на работа, не на приказки”, изтъкна отново кметът на София.   „За мен продължаването на работата е по-скоро отговорност за доверието, което досега получавах от хората и което позволяваше да наложим бърза скорост на промените в града. Тази скорост се приема като нещо естествено, но това не е така. Необходима е много работа, много енергия на всеки гражданин на града, за да постигнем тази промяна”, заяви още Фандъкова.    „Зная, че това, което сме направили, ще бъде отричано от нашите опоненти, че ще бъдат изтъквани пропуски, грешки. За 10 години активна работа с това темпо, няма как да няма грешки. Важното е да се анализират и да можем да продължим напред”, коментира Фандъкова. И допълни, че „залогът на тези избори се очертава сериозен”, а „отговорността е много голяма и тя изисква много добри решения и нови идеи”.    За кампанията си тя ще акцентира върху това, което предстои да се направи.    „Вече анонсирах три големи цели, за които работим. Това не са празни обещания, а конкретни ангажименти с ясен график за работа”, каза още Фандъкова.   ", "date": "2019.09.02", "title": "Йорданка Фандъкова: Искаме да наложим бърза скорост на промените в града"}
{"url": "http://epicenter.bg/article/Nikolay-Nankov--Shte-badat-vzeti-kruti-merki-spryamo-materialite-okolo-mosta-na-AM--Struma--pri-Dupnitsa/191765/2/0", "text": "Ще бъдат взети крути мерки спрямо материалите около моста на АМ „Струма” при Дупница. Това каза заместник-министърът на регионалното развитие и благоустройството Николай Нанков след провелата се работна среща по въпроса в Кюстендил, предаде репортер на Радио „Фокус” – Кюстендил.   „Ще покажем цялата строгост на процедурите – административни и нормативни такива, по отношение на собственика на материалите”, каза Николай Нанков. В рамките на срещата е станало ясно, че собствеността върху терените, граничещи със сервитута на държавния път не е доказана, защото има съдебни процедури с общината, визират се имоти по чл. 19. Именно върху тези терени се намират голяма част от материалите. Към момента сервитутът на моста е разчистен от материали и отпадъци, но в непосредствена близост има струпани отпадъци.  ", "date": "2019.09.02", "title": "Николай Нанков: Ще бъдат взети крути мерки спрямо материалите около моста на АМ „Струма” при Дупница"}
{"url": "http://epicenter.bg/article/Prezidentat-shte-udostoi-gratskiya-poslanik-u-nas-s-orden--Stara-planina--parva-stepen/191768/2/0", "text": "На 3 септември, вторник, държавният глава Румен Радев ще удостои посланика на Гърция у нас Григориос Василоконстандакис с орден „Стара планина“ първа степен. Церемонията ще започне в 10.30 часа в Гербовата зала на „Дондуков“ 2. Това съобщиха от прессекретариата на президента.   Висшето държавно отличие се връчва за заслугите на дипломата за развитието на българо-гръцките отношения и двустранното сътрудничество.", "date": "2019.09.02", "title": "Президентът ще удостои гръцкия посланик у нас с орден „Стара планина“ първа степен"}
{"url": "http://epicenter.bg/article/Voennosluzheshti-ot-Suhopatnite-voyski-otlicheni-na-uchenieto--Combined-Resolve-XII--/191770/2/0", "text": "Военнослужещи от 55-ти инженерен полк - Белене участваха в съвместното учение „Combined Resolve XII“, което се проведе от 7 до 28 август  в Центъра за съвместна подготовка на силите на САЩ в Хохенфелс, Германия. В него участваха и военнослужещи от други 14 държави. Те повишиха своята подготовка при изпълнението на задачи за унищожаване на невзривени бойни припаси и импровизирани взривни устройства, осигуряване на военни патрули, конвои и в дейности по прочистване на пътища.   Командирът на българския  взвод за унищожаване на невзривени бойни припаси старши лейтенант Милен Сотиров е сред отличените за своя принос по време на учението „Combined Resolve“.", "date": "2019.09.02", "title": "Военнослужещи от Сухопътните войски отличени на учението „Combined Resolve XII“ "}
{"url": "http://epicenter.bg/article/20-godini-ot-sazdavaneto-na-Brigada--Yugoiztochna-Evropa--chestvaha-v-Larisa/191772/2/0", "text": "Заместник-министърът на отбраната Атанас Запрянов, заместник-началникът на отбраната генерал-лейтенант Димитър Илиев и директорът на Щаба на отбраната генерал-майор Красимир Кънев участваха в честването на 20-годишнината от създаването на Бригада „Югоизточна Европа“. На събитието, което се проведе в Лариса, Гърция, присъстваха също заместник-министърът на отбраната на Албания, заместник-началниците на отбраната на Гърция, Северна Македония, Румъния и Черна гора, както и множество официални гости.   В рамките на честването на годишнината се състоя церемония по предаването на председателството на Координационния комитет на „Процеса на срещи на министрите на отбраната от ЮИЕ“ (SEDM) от Гърция на Албания. Отличени бяха бившите командири и началници на щаба на бригада „Югоизточна Европа“. От българска страна със специален плакет бе награден о.з. генерал-майор Петър Петров, който беше началник-щаб на бригадата при започването на дейността й през август 1999 г. България бе първата страна-домакин на многонационалния  щаб, който беше разположен в гр. Пловдив.    ", "date": "2019.09.02", "title": "20 години от създаването на Бригада „Югоизточна Европа“ честваха в Лариса"}
{"url": "http://epicenter.bg/article/Kaloyan-Pargov-shte-uchastva-v-diskusiya-na-OEB--quot-Shalom-quot--po-povod-75-godini-ot-9-septemvri-1944-g-/191773/2/0", "text": "Лидерът на БСП - София Калоян Паргов ще участва в дискусия на тема \"Събитията на 9-ти септември 1944 г. - 75 години по-късно. Преврат и поврат в българското общество. Размисли за съдбата на българските евреи от онзи период\". Това съобщиха от пресцентъра на БСП-София.   Форумът е организиран от ОЕБ \"Шалом\", Института за съхранение на паметта за Холокоста към ОЕБ \"Шалом\", Регионалната организация \"Шалом\" - София, Фондация \"Цедака Шалом\", Народно читалище \"Емил Шекерджийски-1919\", Клуб на ветераните от антинацистката съпротива към РОЕ \"Шалом\" - София.    Дискусията ще се проведе на 3-ти септември, вторник, от 17,30 часа в Еврейския народен дом в София (бул. \"Александър Стамболийски\" №50), зала \"Йерусалим\".  ", "date": "2019.09.02", "title": "Калоян Паргов ще участва в дискусия на ОЕБ \"Шалом\" по повод 75 години от 9 септември 1944 г."}
{"url": "http://epicenter.bg/article/Borisov-shte-bade-pocheten-gost-na-zasedanie-na-Grupata-na-HSS-v-Berlin/191775/2/0", "text": "Министър-председателят Бойко Борисов ще бъде на посещение във Федерална Република Германия утре, 3 септември. Това съобщиха от пресслужбата на \"Дондуков\" 1.   Българският премиер ще бъде почетен гост на програмното заседание на Групата на Християн-социалния Съюз (ХСС) в Бундестага, което ще се проведе в Берлин. Министър-председателят Борисов е поканен от председателя на Групата на ХСС Александер Добриндт като почетен гост-говорител.  Акцентите по време на заседанието в Берлин ще бъдат отношенията между България и Бавария, между България и Федерална Република Германия, както и въпроси, свързани с общите европейски политики и новия състав на европейските институции. Досега почетни гости на програмното заседание на Групата на ХСС са били канцлерът на Германия Ангела Меркел, бившият премиер на Великобритания Дейвид Камерън, както и министър-председателите на Република Ирландия Лео Варадкар и на Унгария Виктор Орбан.    ", "date": "2019.09.02", "title": "Борисов ще бъде почетен гост на заседание на Групата на ХСС в Берлин"}
{"url": "http://epicenter.bg/article/Valeriya-Veleva-i-Dimitar-Ganev-za-zaloga-na-mestnite-izbori/191778/2/0", "text": "„Изборите в София ще бъдат съдбовни не само за София, но и за ГЕРБ, и за БСП. В някаква степен тези избори ще бъдат съдбовни за лидерите на тези две партии – и за Борисов, и за Нинова”. Това коментира в предаването „Плюс-Минус. Коментарът след новините” по Нова телевизия журналистът Валерия Велева.   „Всеки пробив в плътната синя карта на ГЕРБ, която е в момента, от страна на БСП, ще е успех за БСП, защото те тръгват от кота нула. Те нямат нито един кмет в голям областен град. Изборите ще бъдат оценка за управлението на ГЕРБ, защото местната власт е най-близо до хората”, коментира Велева.  „ГЕРБ вероятно ще остане лидер като партия, която ще има най-много областни кметове. Високият резултат от 2015 г. поставя и капан за 2019 г., защото всеки един загубен областен град, ще се чете като ерозия. Въпросът е коя от двете основни партии, ще успее да наложи интерпретацията след изборите, че е победила”, коментира политическият анализатор Димитър Ганев.  По думите му изборът в София е изключително важен.    „София е символен град. Битката ще бъде ожесточена. Победителят в София ще успее да даде тази легитимност на интерпретацията след изборите кой е победил – ГЕРБ или БСП”, заяви Ганев.    Според него в тези избори ще има „няколко сигурни и много несигурни неща”.    „Няколкото сигурни, ми се струва, че това ще са двамата основни кандидати в битката и без съмнение за първи път, откакто ГЕРБ присъства на политическия терен, ще има балотаж в София. Оттук нататък идват само неизвестни. Най-голямото неизвестно е как ще се държи електоратът на „Демократична България”. Борис Бонев от „Спаси София” също до голяма степен черпи подкрепа от това пространство. Как тези хора ще решат да гласуват на втория тур – това ще бъде решаващият фактор на втория тур”, заяви Ганев.    „Манолова е в по-драматична ситуация от Фандъкова. На Фандъкова избирателите са ясни. Мая Манолова се явява независим кандидат с инициативен комитет, важно е кой ще бъде в него. Няма да бъде в никакъв случай изявена политическа личност. Много е важно членовете на този инициативен комитет – дали ще има членове от БСП, ярки червени личности. Тя бяга от това. В същото време може да обиди червения електорат от София. Ще се опита да направи реверанс към десницата”, коментира Велева.", "date": "2019.09.02", "title": "Валерия Велева и Димитър Ганев за залога на местните избори"}
{"url": "http://epicenter.bg/article/Ministar-Neno-Dimov-predlozhi-na-makedonskiya-si-kolega-pomosht-v-predprisaedinitelniya-protses/191782/2/0", "text": " Министърът на околната среда и водите Нено Димов се срещна днес в Скопие с новоназначения министър на околната среда и пространственото планиране на Република Северна Македония Насер Нуредини. Това съобщиха от пресцентъра на МОСВ.   Двамата министри обсъдиха бъдещата съвместна работа по прилагане на Споразумението между Министерството на околната среда и водите на Република България и Министерството на околната среда на Република Северна Македония за сътрудничество в областта на опазване на околната среда и водите, което беше подписано в София на 11 април 2019 г. Двете страни очертаха предстоящите действия на двете държави за практическото изпълнение на споразумението. Беше договорено през месец октомври да се проведе заседание на Съвместната комисия за сътрудничество в областта на околната среда и водите, на което на експертно ниво ще бъдат обсъдени конкретните дейности в областите на опазването на природата, управлението на водите, управлението на отпадъците и опазването на почвите. „Междусъседското сътрудничество в региона за опазване на околната среда и водите ще допринесе за ефективно използване на ресурсите, за икономическия растеж и най-вече за осигуряване на здравословна околна среда за гражданите на двете страни“, заяви министър Димов. Той подчерта, че тази цел може да се постигне чрез спазване на единни екологични стандарти в региона, съответстващи на европейското законодателство. Министър Димов заяви готовност страната ни да сподели с Република Северна Македония своя опит в предприсъединителния процес за членство в ЕС. Той декларира, че България може да окаже подкрепата на Северна Македония в процеса на хармонизиране на законодателството на ЕС в областта на околната среда, като посочи, че то се нарежда на второ място по своя обем в рамките на законодателството на общността.  ", "date": "2019.09.02", "title": "Министър Нено Димов предложи на македонския си колега помощ в предприсъединителния процес"}
