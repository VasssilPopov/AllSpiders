{"url": "http://epicenter.bg/article/Rumen-Radev--Az-ne-kolektsioniram-apartamenti/180697/2/0", "text": "Обхватът на този скандал надхвърля границите на България. Така президентът Румен Радев отговори на въпроса защо смята, че проблемът с имотите на властта е проблем на националната сигурност в предаването \"Панорама\" по БНТ.   Аз не колекционирам апартаменти. Имам само едно жилище, придобито по всички правила, подчерта президентът.   Това са отчаяни опити на управлението да приравни имотите си с тези на останалите българи. Да, придобил съм жилище от министерството на отбраната в Пловдив, вече като полковник и командир на авиобаза, както всички, извървели пътя си от старшина до командир, категоричен бе президентът   Апартаментгейт\" е възможност да започнем на чисто, подчерта президентът.   Всичко трябва да се разкрие - имоти, сметки зад граница, всичко трябва да излезе наяве, заяви той.   Докато някои от днешните политици са трупали състояние от политиката в началните години на прехода, аз съм живял години в авиогородок - блокчета край пистата, заяви президентът.   Всичко е описано, всичко е законно, записано е в декларации, отговори президентът на въпрос за неговите имоти.    ", "date": "2019.04.19", "title": "Румен Радев: Аз не колекционирам апартаменти"}
{"url": "http://epicenter.bg/article/I--quot-Galap-quot--otmeri--BSP---32-1--GERB-i-SDS---31--sled--quot-Apartamentgeyt-quot--/180631/2/48", "text": "Ефектът на скандалите и разкритията от последните седмици води до разколебаване на електората на ГЕРБ. Това на практика изравнява позициите на БСП и ГЕРБ и дава дори моментна по-изгодна позиция за левицата. ДПС остава константа, а в патриотичното пространство изпъква ВМРО. Това сочи моментна снимка на електоралните нагласи за изборите за европарламент, съобщиха от \"Галъп Интернешънъл\".  Сред онези, които заявяват, че ще гласуват със сигурност, 32,1% твърдят, че ще гласуват за БСП, 31% - за ГЕРБ и СДС, а 11,1% - за ДПС. След тях, близо до бариерата от 5,88% е още ВМРО с 5%.       Следват „Демократична България“ с 4,5% и „Воля“ – с 3,5%, „Атака“ – с 1,9%, АБВ („Коалиция за България“) – с 1,5%, НФСБ с 1,4%, „Възраждане“ и „България на гражданите“ с по процент, и близо 4% други. 2,2% заявяват, че ще гласуват с „Не подкрепям никого“.  Заявяващите, че ще гласуват със сигурност, са 34% от всички; че по-скоро ще гласуват – 28%; че по-скоро няма да гласуват – 12%; че със сигурност няма да гласуват – 18%, а 8% не знаят или не могат да отговорят. Отговорите, разбира се, са декларативни и дават единствено ориентировъчна картина.   ", "date": "2019.04.19", "title": "И \"Галъп\" отмери: БСП води с 32,1% пред ГЕРБ-СДС с 31% след \"Апартаментгейт\" "}
{"url": "http://epicenter.bg/article/Mustafa-Karadaya-povezhda-evrolistata-na-DPS-/180640/2/0", "text": "  Това е решило на снощното си заседание Централното оперативно бюро на Движението, научи    Четиримата са получили най-много номинации сред структурите в страната.  Той ще отстъпи спечеления мандат на следващия в списъка.  Така   Обществените нагласи към този момент дават на ДПС 3 от 17-те мандата.   На 5-та позиция е родопчанката Атидже Али – Вели, която е заместник изпълнителен директор в Държавен фонд „Земеделие“, с ресор прилагане на мерките от Програмата за развитие на селските райони, пише От Смолянско е и 6-тата в списъка, родената в Мадан Севим Мусак, която работи в екипа на Групата на АЛДЕ в Европейския парламент.  Седми е Станислав Анастасов, който през 2014 година бе избран за министър на околната среда и водите, след като Искра Михайлова стана евродепутат.  Осми е Сюлейман Сюлейман от Добрич. Следват Антоанета Асенова от Младежко ДПС и Гюлфие Арнаудова от село Абланица, община Хаджидимово.  Местата от 11-то до 17-то заемат: Петър Чобанов (Ямбол), Сузан Мехмедова(Бургас), Синан Пехливанов (Велико Търново), Танер Кабилов (София), Синай Якуб (Хасково), Ертен Анисова (Варна), Цветан Енчев (София).  научи  Прави впечатление и липсата на представител на Кърджалийския регион    На свое заседание на 25 март областният съвет на ДПС в Кърджали в присъствието на кмета на града инж. Хасан Азис е предложил председателя на ДПС Мустафа Карадайъ за водач на листата на партията на предстоящите на 26-ти май избори за Европейски парламент. Тогава областната структура е заявила очакването си представител от региона да заеме позиция до 3-то място в листата за евровота на база на представените становища от общинските съвети на ДПС, Младежко ДПС и Женските дружества. Ръководството на ДПС е приело, че Мустафа Карадайъ ще е представителят именно от Кърджалийския край. Кандидатите на ДПС за евроизборите ще бъдат регистринани в понеделник в ЦИК, научи   1. Мустафа Карадайъ  2. Делян Пеевски  3. Илхан Кючюк  4. Искра Михайлова  5. Атидже Али – Вели  6. Севим Мусак  7. Станислав Анастасов  8. Сюлейман Сюлейман  9. Антоанета Асенова  10.Гюлфие Арнаудова  11.Петър Чобанов  12.Сузан Мехмедова  13.Синан Пехливанов  14.Танер Кабилов  15.Синай Якуб  16.Ертен Анисова  17.Цветан Енчев  ", "date": "2019.04.19", "title": "Мустафа Карадайъ повежда евролистата на ДПС "}
{"url": "http://epicenter.bg/article/Voennosluzheshti-ot-NVU-unishtozhiha-nevzriveni-boepripasi-ot-Vtorata-svetovna-voyna-/180658/2/0", "text": "Втори ден специализиран модул за овладяване и преодоляване на последиците от бедствия от Националния военен университет (НВУ) „Васил Левски“ – Велико Търново работи по унищожаване на невзривени боеприпаси. Днес, 19 април, екипът разузна и унищожи още три невзривени боеприпаса, съобщиха от МО.  Те бяха открити в промишлената зона на град Русе в района на „Дунавски драгажен флот“ АД (на 500 метра от Дунав мост), където беше намерен и корозиралият бронебоен снаряд 152 мм от Втората световна война. Днес бяха унищожени силно корозирала противопехотна мина и два снаряда (100 мм и 65 мм).  Модулното формирование от четирима военнослужещи с два автомобила бе ръководено от подполковник Йордан Терзиев. Унищожаването на боеприпасите е извършено на безопасно място на 8 км южно от Русе. До пристигането на специализирания екип, органите на МВР са охранявали мястото на което са били намерени боеприпасите.  Тази година модулното формирование за втори път обезврежда намерени боеприпаси. Повечето от тях са от Втората световна война.  ", "date": "2019.04.19", "title": "Военнослужещи от НВУ унищожиха невзривени боеприпаси от Втората световна война "}
{"url": "http://epicenter.bg/article/Lilyana-Pavlova--Klyuchat-za-tova-kakva-Evropa-iskame-e-v-ratsete-na-mladite-hora-/180660/2/0", "text": "„Упражнявайки правото си на глас, гражданите ще направят своя избор за това, каква Европа искаме, а ключът е най-вече в ръцете на младите хора. Аз съм убеден про-европеец, но не трябва да приемаме Европа за даденост. От всички нас зависи в каква Европа ще живеем, как ще я променим и как ще надградим европейската интеграция и ценности. Европа е на кръстопът и предстоящите избори за Европейски парламент са изключително важни.”  Това каза народният представител и кандидат за Европейския парламент от листата на ГЕРБ и СДС Лиляна Павлова. Тя взе участие в публичната дискусия на тема „Визии за реформа на ЕС“, организирана от Съюза на европейските федералисти и Европейското младежко движение с подкрепата на Бюрото на ЕП в България, съобщиха от пресцентъра на ГЕРБ. Лиляна Павлова призова младите хора в България да гласуват на предстоящите избори и да бъдат активни в диалога за бъдещето на Европа, тъй като това е тяхното бъдеще.  Тя коментира още и горещата тема за ЕС – Брекзит. „Предвид предизвикателствата в международен план и оттеглянето на Великобритания, въпросът Европа да остане единна е най-високо в дневния ред”, категорична бе Павлова.  Тя подчерта още категоричната про-европейска оринтация на евролистата на ГЕРБ и СДС и отбеляза: „Ние сме за по обединена Европа, която е и по-близо до гражданите. Ние знаем, че европейските граждани очакват от нас да променим Европа в посока по-малко бюрокрация, но едновременно с това да я направим по-сигурна, надеждна, просперираща и конкурентоспособна, решаваща навреме и адекватно проблемите на гражданите”.  ", "date": "2019.04.19", "title": "Лиляна Павлова: Ключът за това каква Европа искаме е в ръцете на младите хора "}
{"url": "http://epicenter.bg/article/Georgi-Parvanov--Ako-otstapim-istoriyata--gubim-vsichko-/180661/2/0", "text": "В Скопие трябва да разберат, че не могат прекалено дълго да градят идентичност върху фалшива основа. Това заяви Георги Първанов, президент на Р България (2002-2012) в рамките на дискусия „Чий е Гоце Делчев?! Още за оценките на Илинден 1903 г., 115 години по-късно”.   Повод за дискусията е днешното представяне на книгата „Илинденско- Преображенското въстание 1903 г. през погледа на европейските дипломати”, чийто съавтор и автор на предговора е Георги Първанов. Това съобщиха от пресцентъра на „Коалиция за България“.   „В началото на 20 век и далеч преди това, ние имаме единна история. Имали сме общи цели. Населението на Мизия, Тракия и Македония има единно национално самосъзнание, независимо от различията, от тактиката и независимо от наличието на различни организации“, посочи Първанов и подчерта необходимостта от съгласие с южните ни съседи по този въпрос.   „Целта на гръцката дипломация беше да убеди Скопие, че македонците нямат нищо общо в исторически план. Нашата задача е по-трудна - да ги накараме да се съгласят, че историята ни е обща, на база българско национално самосъзнание“. Задачата на България обаче има и своите предимства, защото на наша страна са документите и историческите доказателства, подчерта президентът Първанов.   По повод представеното днес издание, президентът каза, че то е повод да върне темата „Македония“ в дневния ред.   „Не мога да повярвам, как така се случи, че освобождението на Македония и Одринска Тракия, което преди 115 години беше национален идеал, беше кауза на поколения наши сънародници, беше приоритет не само на дипломацията, и на и военните и на българското общество. Как така докарахме нещата до там, темата да не може да намери място в дневния ред на българското общество“.   Георги Първанов подчерта, че книгата „Илинденско- Преображенското въстание 1903 г. през погледа на европейските дипломати” няма амбицията да въведе в оборот нови документи и да прави грандиозни научни открития, работата на историците е свършена. „Мисля, че ще ни е необходима продължителна, търпелива и упорита работа да се наложи истината за българския исторически корен на населението от варварския дял на Македония. Създаването на Република Македония е факт от българската история“.   България не бива да подарява една от най-важните страници от историята. Това е важно, защото ако отстъпим историята, губим всичко, посочи Георги Първанов. „Аз и всички ние помним много компромиси - отстъплението за идеята за Санстефанска България, отстъплението от идеята за единно решаване на проблемите, идеята за автономията, която също е компромис“, заяви Първанов и добави, че отстъпление от историята би било загуба на памет и идентичност.", "date": "2019.04.19", "title": "Георги Първанов: Ако отстъпим историята, губим всичко !"}
{"url": "http://epicenter.bg/article/Aleksandar-Simov---quot-Apartamentgeyt-quot--udari-GERB-v-sartsevinata-/180663/2/0", "text": "„Апартаментгейт направи немислимото. Борисов и Цветанов, които аз наричам Родител 1 и Родител 2 на ГЕРБ, в момента имат коренно противоположни политически интереси. Цветанов се бори за своето оцеляване като политически фактор, а Борисов се опитва да нарита своя заместник и по всякакъв начин да го изхвърли от политиката.   \r\n И пример за това е, че Цветанов не се появи във Велико Търново за честването на годишнината от приемането на Търновската конституция. А той години наред е избиран като депутат от Велико Търново. Чувам, че Борисов му е забранил да се показва. Тоест апартаментгейт удари ГЕРБ в сърцевината. А и при предишни скандали не виждахме това, което стана с кмета на Созопол. Пред кметството и партията, Рейзи избра кметството и каза чао на партията. Това е процес на разложение”, заявява пред „Коректно БГ” депутатът от БСП Александър Симов. \r\n   \r\n Според Симов да се опитваш да си покачваш електоралното влияние, взимайки СДС под крилото си, е абсурдно. \r\n „СДС са господин Никой в българската политика. Те не са виаграта за ГЕРБ”, убеден е социалистът. \r\n   \r\n Колкото до представителя на СДС в листата на ГЕРБ Александър Йорданов, Симов заяви, че Йорданов е един от политическите клоуни на прехода – патологичен антикомунист, русофоб, натегач и кариерист. \r\n   \r\n Александър Симов коментира и напрежението в БСП, покрай реденето на евролистата: „Заявих ясно и открито, че Сергей Станишев не трябва да е водач. Но винаги съм казвал, че дали той ще бъде в листата или не, не е решение на Александър Симов, а на Националния съвет и той се произнесе. До преди избора на Елена Йончева за водач, смятах, че Станишев не трябва да оглавява листата, но има място в нея. Но на пленума, на който бе избрана Елена, Сергей предложи да се гласува първото и второто място. Това ми прозвуча като опит за сделка. Тогава започнах да се съмнявам, че Станишев трябва да е в листата“ \r\n   \r\n На въпрос, ако Корнелия Нинова наистина слуша партията, а не я управлява еднолично, не трябваше ли Йончева да е първа, а Станишев втори, защото те имат най-много номинации от структурите, Симов отговори така: „Няма такава логика. Според механизмите, които функционира БСП, броят не номинациите не е определящ за това на кое място в листата ще бъдеш. Не може да се говори за авторитаризъм, когато лидерът предлага нещо, а Националният съвет го отхвърля”, категоричен е Симов. \r\n", "date": "2019.04.19", "title": "Александър Симов: \"Апартаментгейт\" удари ГЕРБ в сърцевината, СДС не става за виагра!"}
{"url": "http://epicenter.bg/article/Nova-moderna-biblioteka-otvarya-vrati-v-Momchilgrad/180664/2/0", "text": "Първата в България балканска библиотека ще бъде открита в Момчилград на 23 април от 14 часа. Културната институция се помещава в читалище \"Нов живот\" в центъра на града. Тя е изградена по проект на Фондация „Балканска култура“ и с финансовата подкрепа на бизнесмена с момчилградски корени Фуат Гювен. Библиотеката ще носи името на дядо му Иляз Ходжа, който в миналото е бил един от известните просветители в района.   Бъдещите читатели ще могат да ползват над 30 000 тома литература на български, турски, гръцки и арабски език. Книгите са изключително разнообразни като жанрове - от художествена литература и поезия до философия. Голяма част от тях са дарени от Министерството на културата и туризма на Република Турция. Библиотеката ще разполага с модерна читалня с компютри, кафе и напълно оборудвана конферентна и кино зала.", "date": "2019.04.19", "title": "Нова модерна библиотека отваря врати в Момчилград"}
{"url": "http://epicenter.bg/article/Tihomir-Bezlov--Vseki-treti-balgarin-e-bil-atakuvan-ot-telefonnite-izmamnitsi-/180598/3/0", "text": "Почти една трета от българите са били атакувани от телефонни измамници при започване на схемата през 2010/2011 г. Това заяви в Сутрешния блок на БНТ експертът от Центъра за изследване на демокрацията Тихомир Безлов. „Обикновено хората се ориентират добре, включително възрастните. Но около 1% стават жертва на такива измами”, твърди Безлов. Според експерта с времето броят на атакуваните от телефонните измамници е намалял, като през 2017-2018 г. те са били около 12-14 на сто от населението. За сметка на това се е увеличил размерът на исканите суми, като за същия период измамниците са успели да отнемат около 8-9 млн. лв.   Проблемът се утежнява и от факта, че са атакувани бедни хора, като често става въпрос за спестявания, които те са събирали през целия си живот.   Безлов разказа, че измамниците, макар да са ръководени от тартори, дължат успеха си на широката мрежова система, която са развили особено в Централна Северна България. Става дума за хора, живеещи основно в Левски, Горна Оряховица, Плевен, Русе и Червен бряг.   След разбиването на групата в Горна Оряховица предстои да се види дали схемите ще бъдат действително ударени или измамниците ще успеят да се адаптират.   Експертът посочи, че това е новост и че благодарение на доброто сътрудничество между българските и румънските служби е станало възможно разбиването на групата от Горна Оряховица и арестите в Румъния.   Според него освен полицейски мерки, за трайно решаване на проблема, трябва да бъдат включени и телеком-операторите, които могат лесно да регистрират, проследяват и блокират обажданията на телефонните измамници.   Безлов коментира и пазара на наркотици в България поради зачестилите случаи на изплуване на дрога в Черно море. Според него пазарът на кокаин у нас е малък - около 500 кг годишно, но основният маршрут за трафик на хероин продължава да преминава през нашата страна. Тихомир Безлов, експерт от Центъра за изследване на демокрацията: Големият пазар в България, масовият пазар е на марихуаната. Особено след влизането в ЕС, когато стана лесно да се достигне до страните в Западна Европа, където това е култура.   Той посочи, че в последно време се забелязва задържане на нивата на използване на марихуана след бума през 2007-2015 г., като не се стига до изравняване с нивата в Централна и Западна Европа.", "date": "2019.04.19", "title": "Тихомир Безлов: Всеки трети българин е бил атакуван от телефонните измамници "}
{"url": "http://epicenter.bg/article/Balgariya-spechelila-7-arbitrazha-s-iskove-sreshtu-neya-za-1-5-mlrd--evro/180610/4/0", "text": "7 арбитражни дела с размер на претенциите над 1,5 милиарда евро са спечелени от България, съобщиха от финансовото министерство в четвъртък. В 7-те арбитражни дела Бъ лгария е била представлявана от експертите на финансовия министър Владислав Горанов и водещи адвокатски кантори.   На 10 април Международният арбитражен трибунал, базиран в САЩ, е постановил решение по дело, заведено от австрийската ЕВН срещу България. Компанията, която държи електроразпределението в Южна България, претендираше, че държавата ни е нарушила договора за взаимна защита на инвестициите с икономически необосновани решения при регулирането на цените на ЕВН.    Делото е заведено от австрийската компания през 2013 г., а претенцията е за 850 млн. евро. В САЩ са отхвърлени всички искове на ЕВН срещу България като неоснователни и не е присъдено обезщетение.   Това решение е обявено обаче в сайта “Капитал” на 13 април със заглавие “България се измъкна от плащането на 500 млн. евро на ЕВН. В него се казва още, че “Арбитражният спор е приключил на 10 април със споразумение и без допълнителни финансови ангажименти”, пише \"24 часа\".   “Медиапул” повтаря новината, позовавайки се на “Капитал”. От съобщението на финансовото министерство (вляво) става ясно, че няма подобно споразумение.   Издателят на “Капитал” Иво Прокопиев и двамата бивши министри Симеон Дянков и Трайчо Трайков са подсъдими по дело за ощетяване на държавата с 28 милиона лева при продажбата на миноритарния дял на борсата на енергодружеството ЕВН.   Второ спечелено дело е по казуса с Държавния резервен фонд на Султаната Оман. През декември 2018 г. фондът се е отказал от исковете срещу България. Делото бе заведено от султаната през 2015 г. като акционер в КТБ. Твърдеше се, че страната ни е нарушила стандартите за третиране на чуждестранни инвеститори, поставяйки под специален надзор КТБ и отнемайки лиценза ѝ. Претенцията бе за 80 млн. евро.          ", "date": "2019.04.19", "title": "България спечелила 7 арбитража с искове срещу нея за 1,5 млрд. евро"}
{"url": "http://epicenter.bg/article/V---quot-Pravda-quot--Balgariya-se-umori-ot-tolerantnost-kam-tsiganite-/180616/11/33", "text": "От една седмица жителите на българския град Габрово протестират срещу толерантността към циганите. Гражданите казват, че българските власти искат да унищожат страната, пише руското електронно издание „Правда.ру“ в материал, представен от Агенция \"Фокус\" без редакторска намеса.  В българската преса този протест се характеризира по следния начин: „хората искат равни права и задължения за всички български граждани“. Депутатът от управляващата партия ГЕРБ Николай Сираков смята, че демонстрацията има латентен характер, „хората са недоволни, че ромите получават обезщетения и не плащат данъци“, каза той.  Миналата сряда жителите на Габрово излязоха по улиците, след като трима роми пребиха служител на малък магазин за хранителни стоки. Полицията арестува нападателите, но ги освободи ден по-късно. Според последната информация, двама от тях са били съдени преди това. По време на масовите улични протести имаше сблъсъци с полицията и арести, две незаконно заети от цигани къщи бяха изгорени, според 24chasa.bg. Протестиращите поискаха и оставката на кмета на града Таня Христова.  „Проблемът с циганите не е само проблем на град Габрово. Това е проблем на цялата страна. Призовавам партиите да не се заиграват с етническия мир, защото границата е много тънка и опасна“, заяви Христова.  Пост на Светлана Дончева   е широко цитиран в социалните мрежи. Габровци „искат градът им да бъде изчистен“ от ромите, дошли през последните години, пише тя.  „Те (габровци) се оплакват от тяхното присъствие, поведение, навици и култура, искат да видят драстични мерки от страна на властите по отношение на контрола над тази група, която не иска да се впише в градския ред. Те искат да се грижат за децата си и да не мислят че те ще бъдат изгонени от детската площадка от млади хора, които са решили да пият бира там. Те искат да се отпуснат в домовете си, да не слушат чалга (поп музика) с децибели до небето“, пише авторът.  Официалните медии обвиниха веднага Дончева в расизъм, но това не е новина в Еврпейския съюз. В Нидерландия в момента обсъждат случай, в който мигрант от Еритрея изнасилва 11 жени, но те се страхуват да се оплачат в полицията, за да не бъдат обвинени в расизъм.  Друг габровец пише в коментар в actualno.com, че циганският проблем е само един от резултатите на провалената държавна политика.  „Изводът е, че българските политически партии са се провалили напълно. Те не могат да се занимават с никаква дейност в полза на обществото. Унищожете България! - това е техният лозунг“. Читателят изисква пълна промяна в политическата система, преки избори за държавни органи и възможност за бързо реагиране на провалите. „Това може да се случи само чрез борба за властта или чрез масов отказ да се гласува за партиите и техните представители“, заключава той.  Подобни настроения също не са нещо ново в ЕС. Във Финландия огромен успех на парламентарните избори миналата неделя постигна Партията на истинските финландци, която честно признава, че гражданите на страната не харесват толерантността към мигрантите с чужда култура и религия.  В България властите са объркани и не могат дори да прокарат една единствена версия на това, което се случва. Така вицепремиерът по икономическа и демографска политика Марияна Николова смята, че в Габрово няма „етническо напрежение“. За нея е много важно, „събитията да не бъдат политизирани“.  „Циганската интеграция е дългогодишен проблем, за който извънредните мерки изглежда не дават добър резултат“, но признава, че „може да се наложи да се направят някои по-радикални промени в законодателството“.  Според Николова, образованието е от ключово значение за интеграцията на циганското население и поради това се предлагат „ограничителни мерки за спиране на социалните и семейните помощи, ако детето от циганското семейство не посещава училище“.  Но вицепремиерът Томислав Дончев, бивш кмет на Габрово, смята, за разлика от Николова, че „етническото напрежение в Габрово съществува от много години“. Наскоро бе решено да се разрушат изоставени къщи, които ромите често използват незаконно, отбеляза той. Въпреки това има решение - но няма действие, смятат българите. Между другото, под публикацията на Дончев пишат съвсем директно за това.  Гневът на хората е разбираем, заяви българският президент Румен Радев пред репортери във Велико Търново. Цели поколения са израснали в България с чувство за безнаказаност, затова този произвол „по-тежък“. Държавният глава отбеляза, че основният проблем се корени в беззаконието, което е универсален проблем за държаватам като цяло. Невероятно признание за членката на ЕС, което сме свикнали да разглеждаме като модел на законност и ред.  В резултат от протестите директорът на полицията в Габрово си подаде оставката и ситуацията се успокои, но не за дълго.  Както заяви пред „Правда.Ру“ научният сътрудник към Института за славянистика Георгий Енгелгардт, „проблемът с циганската общност в България редовно се изостря през последните години“.  „Правителството е притиснато между недоволството на населението и невъзможността да се предприемат строги мерки спрямо циганите, защото се страхува от критики от страна на Брюксел“, отбеляза експертът.  ", "date": "2019.04.19", "title": "В. \"Правда\": България се умори от толерантност към циганите "}
{"url": "http://epicenter.bg/article/Stolichna-biblioteka-/180606/6/0", "text": "Изложбата на Градска библиотека Белград „Имало едно време един  лъв“ е част от едноименния проект, реализиран през 2014 г. с цел от  поредица взаимосвързани програми по качествен, иновативен и достоен  начин да се отбележи тридесетгодишнината от смъртта на един от най-  големите сръбски поети Душан Радович. Проектът е подкрепен от  Министерството на културата на Република Сърбия. Автори на изложбата „Имало едно време един лъв“ са  библиотекарите Олга Красич Марянович, Владислава Ивкович Маркович  и Виолета Джорджевич, дизайн на изложбата - Снежана Райкович.  Изложбата е открита на 12 ноември 2014 г. в галерия „Атриум” на  Градската библиотека Белград и до момента е видяна от почитателите на  Душан Радович в тридесет и седем сръбски града, както и зад граница. „Имало едно време един лъв“ дава съвременен поглед върху  обемния, разнообразен и многопластов опус на безпрецедентния Душан  „Душко“ Радович (1922-1984) – сръбски поет, писател, журналист, автор  на афоризми, телевизионен и радио редактор.  Бил е главен редактор на „Пионерски новини“, редактор на  Програмата за деца в Радио Белград, редактор на Програмата за деца в  Телевизия Белград, редактор на вестник „Полетарац“, журналист във  вестник „Борба“ и от 1975 година – редактор в радио „Студио Б“.  На широката публика е познат с афоризмите си, с които е будил  белградчани на вълните на радио „Студио Б“ и които по-късно са  публикувани в три книги „Белграде, добро утро“. Бил е голям любител на  футбола и привърженик на ФК „Партизан“. В Белград дълги години се  провежда атлетическо състезание „Спомен за Душко Радович“.  Писал е стихотворения, сценарии за телевизионни сериали, поезия  и проза за деца, афоризми, разкази, радио драма. Негови произведения  са преведени на всички големи световни езици. Носител е на всички  престижни награди за писане в тогавашна Югославия, както и на диплом  от Международната организация за детска литература „Ханс Кристиян  Андерсен“. На негово име е кръстен и театър в Сърбия.", "date": "2019.04.19", "title": "„Имало едно време един лъв“ в Столична библиотека"}
{"url": "http://epicenter.bg/article/Rumantsi-prodavat-po-internet--pepel-ot-katedralata--Notr-Dam-/180609/7/0", "text": "Румънците стават все по-изобретателни: започнаха да се множат обявите в интернет за продажба на ”пепел от катедралата ”Нотр Дам” в Париж”, пише в. ”Гъндул”. Катедралата \"Нотр Дам\", един от символите на Франция, беше опустошена от пожар в понеделник вечерта, който избухна по време на ремонтни дейности.  В сайтовете за онлайн търговия в Румъния започнаха да се увеличават обявите, в които се продава \"пепел от \"Нотр Дам\" на цена от неколкостотин леи (еврото се разменя за 4,76 леи). \"Продавам пепел, донесена от катедралата \"Нотр Дам\" в Париж. Подходяща е за колекциониране. Не правя размяна\", пише в една от обявите. ", "date": "2019.04.19", "title": "Румънци продават по интернет ”пепел от катедралата ”Нотр Дам”"}
{"url": "http://epicenter.bg/article/Studentka-v-Bangladesh-izgorena-zhiva--oplakala-se-ot-seksualen-tormoz/180617/7/0", "text": "19-годишно момиче от Бангладеш бе залято с керосин и подпалено за назидание за това, че подаде сигнал за сексуален тормоз от професор в училището си. Момичето, Нусрат Джахан Рафи, почина в ужасяващи мъки пет дни след подпалването й. Тя е била залята с керосин от нейните съученици от Ислямското училище в град Фени, на 160 км южно от столицата Дака.   Рафи е подала сигнал в полицията срещу професора, който я докосвал по \"неприличен начин\". Силите на реда арестуваха професора, но в негова защита имаше протести.   След смъртта на Рафи в много градове на Бангладеш имаше демонстрации в нейна памет. 15 души, след които и седем пряко участвали в поливането с керосин на Рафи, са задържани.   Източник: Канал 3", "date": "2019.04.19", "title": "Студентка в Бангладеш изгорена жива, оплакала се от сексуален тормоз"}
{"url": "http://epicenter.bg/article/Tsveti-Razlozhka-razdade-Business---Fashion-Awards/180592/10/0", "text": "За трета поредна година Business & Fashion Awards отличи и награди най-успешните фирми и брандове за 2018-та година, както в бизнес сферата, така и в модата, като целта на организаторите е по този начин да поощрят развитието на бизнеса в България.   Любезен домакин на официалната церемония бе хотел „Маринела”. Гостите имаха удоволствието да опитат част от тяхното богато меню, както и от рибните деликатеси на ресторант Captain Cook. Дегустираха ароматните вина от утвърдения винопроизводител в топлия регион, около Южен Сакар – „Terra Tangra”. Лора Валери се погрижиха присъстващите, да консумират полезна, тонизираща и детоксикираща Kangen вода.   Минавайки през света на модата, специално за дамите, бяха представени ревюта на: дизайнерът Христо Чучев, Антон Узунов и победителя в категория „Български моден дизайнер” – Есил Дюран.   Гостите на събитието бяха от всички сфери на бизнеса, собственици и представители на едни от най-успешните водещи компании в България и по света. Отличени за „Компания на годината” бяха „Минстрой Холдинг” АД, като наградата получи Марина Вълканова. Официалната церемония завърши със специална категория за личност, която безвъзмездно подпомага развитието на науката, изкуството, спорта, културата и благотворителните каузи.   На адвокат Биляна Тончева, бе връчена почетна статуетка за Меценат от миналогодишния призьор в категорията - г-жа Гергана Ташкова.   Всички наградени получиха подарък от „РЕФАН България”, DR. DERM , Solar Power и Pulse Fitnes & Spa.   В ролята на водещи бяха: Елизабет Методиева – журналист  и певецът, преподавател в Националната музикална академия – Владо Димов. Музикалните изпълнения бяха поверени именно на него и на саксофониста Анастас Марински.   След края на събитието гостите продължиха с after party в SASA Fashion Food.   Категории и наградени: 1. Български моден дизайнер – Есил Дюран – „FASHION GALLERY ESIL DURAN” 2. Млад дизайнер – Антон Узунов – „Antony Langountin”  3. Българска козметика – Цветелина Маймарова- Лидера Трейдинг ЕООД , DR.DERM PROFESSIONAL 4. Световна козметика – Christian of Roma 5. Медицина и здраве – д-р Панче Димитриев  6. Моден гримьор – Любомир Николов  7. Business & fashion woman 2018– Роксана Кирилова  8. Бижутерия – Мирела Ненчова - „Sea Of Silver and Gold” 9. Отразяване на събития –Мария Бонеа - Code Fashion TV 10. Event Decor – Соня Атанасова - Events & Decor Diamanti 11. Event Sound & Light – Александър Латинов - A.L.Sound  12. Event Centre – хотел „Маринела” 13. Верига хотели – Grand Hotel Bansko & Grand Hotel Sveti Vlas 14. Верига ресторанти – “Captain Cook” 15. Производител на алкохолни напитки – “Terra Tangra” 16. Верига фитнеси – Pulse Fitness & Spa 17. Mлад предприемач – Димитър Ташков 18. Консултантска дейност – адв. Веселка Крачунова  19. Корпоративна идентичност – адвокатско дружество “Пенков – Марков & Партньори” 20. Банков експерт по кредитиране – Елеонора Манчева  21. Финанси – д-р Камелия Терзийска - “Brain Strom Consult” 22. Компания на годината – Марина Вълканова - „Минстрой Холдинг” АД 23. Бизнес клуб – Ива Владимирова „Бизнес на високи токчета”  24. Благотворителен клуб – Магдалена Ралчева - Зонта Клуб София 25. Меценат –адв. Биляна Тончева", "date": "2019.04.19", "title": "Цвети Разложка раздаде Business & Fashion Awards"}
{"url": "http://epicenter.bg/article/Traditsionni-retsepti-za-Lazarovden/180355/9/25", "text": "Лазаровден е денят, в който младите момичета обикалят съседите и събират яйца за предстоящия Великден.   На трапезата задължително присъстват пролетни продукти - коприва, лапад, спанак.      Необходими продукти: 600 гр. бяло брашно 50 гр. ръжено брашно 420 мл. вода 3/4 ч.л.  суха мая 1 с.л. сол 3 с.л. сусам   Начин на приготвяне: Замесва се тесто от двата вида брашно, маята, солта и водата. Оставя се да втаса на топло. След това се оформя на плитки. Всяка от които се поръсва със сусамово семе. Оставят се да бухнат и се пекат на 180-200 С до зачервяване.     Необходими продукти: около 300 г коприва 1 глава лук 1/2 ч.ч. ориз 3 с.л. олио 1. ч.л. брашно 1 ч.л. доматено пюре червен пипер черен пипер лют червен пипер по желание 1 кубче пилешки бульон сол   Начин на приготвяне Копривата се слага да поври, след което се пасира. Лукът се запържва. Прибавя се брашно и доматено пюре. Подправя се. Добавя се и копривата. Щом заври се слага и ориз.    Продукти: 1 ч.ч. жито 1 с.л. маково семе 1 шепа орехови ядки 1 шепа стафиди 3 ч.ч. вода   Начин на приготвяне:  Житото се сварява във водата. Стафидите се накисват. След като житото изстине се добавят в него стафидите, маковото семе, орехите.  Всичко се разбърква добре. Прехвърля се в купа и се сервира.     ", "date": "2019.04.19", "title": "Традиционни рецепти за Лазаровден"}
{"url": "http://epicenter.bg/article/Uspeh-pri-dalgosrochni-kapitalovlozheniya--koito-shte-vi-donesat-materialni-dividenti/180594/10/101", "text": "    Дневно предназначение: Ден, подходящ за трайни инвестиции, покупки на техника, обзавеждане. Аспектът активира успех при дългосрочни капиталовложения, които ще ви донесат материални дивиденти. Погрижете се за близки, семейство и наследство.   Дневната нумерологична карта благоприятства финансови потоци, разговори за пари и бъдеще. Денят е подходящ за вземане на заем, кредит и покупка на имоти.   Основна цифрова характеристика – 1, 2, 3, 4, 5, 7, 8, 9. Ден за трайни материални капиталовложения, който може да ви подсигури добри финансови доходи в бъдеще. Всичко тръгва добре, за да завърши още по-добре.   Часова характеристика:  Мото: Нещо прекрасно е на път да се случи!", "date": "2019.04.19", "title": "Успех при дългосрочни капиталовложения, които ще ви донесат материални дивиденти"}
{"url": "http://epicenter.bg/article/Trend---quot-Apartamentgeyt-quot--udari-GERB--BSP-povezhda-s-/180595/2/0", "text": " сочи проучване на Изследователски център \"Тренд\".    от 33,6 % през март рейтингът й пада на 30,5 % през април.      ДБ има 4,3 % ВОЛЯ - 3,6%   Припомняме, че вчера излезе и проучване на ЕП, което показа макар и малко предимство на БСП пред ГЕРБ.   ,  заяви социологът Евелина Славкова от Изследователски център \"Тренд\"пред Нова тв.  „ВМРО може и да успее да вкара един депутат. Много зависи колко хора ще излязат да гласуват“, каза тя.   „Трябва да сме много внимателни с прогнозите, защото не знаем колко хора ще излязат да гласуват. Разликата между БСП и ГЕРБ е в рамките на статистическата грешка. БСП е първа пред ГЕРБ с 0,8%. Това обаче може да консолидира електрората на ГЕРБ, който все още не е изцяло мобилизиран. Добре е да видим и данните от месец май“, заяви социологът. „43%  от българите твърдо са решили за кого ще гласуват. Има едни 30%, които не са решили още за кого да гласуват. Това са хора, които мога да излязат, да гласуват и да променят изборния резултат, но могат и да си останат вкъщи”, коментира  социологът Евелина Славкова.   Тя представи резултати от национално представително проучване, проведено в периода 5-13 април. То е изготвено от Изследователски център \"Тренд\" по поръчка на „24 часа” и обхваща периода след затихването на скандала „Апартаментгейт”. Проведено е сред хората над 18 години.   По думите на Славкова това са изборите, които предизвикват най-малък интерес у хората. „Най-вероятно има и хора, които не са наясно, че изобщо ще има избори”, посочи още тя.   Според нея обстановката е изключително динамична. „Такъв тип проучвания не могат да бъдат прогноза за изборите, но могат да ни ориентират как се движат настроенията на хората”, посочва още Славкова.   При БСП има кампания на лидера и кампания на вътрешната опозиция, която подкрепя Сергей Станишев. При ГЕРБ няма да има много съществена промяна. Настоящите дадни обаче е възможно да консолидират привържениците на ГЕРБ, подчерта тя.   \"От това как се развива кампанията, ще наблюдаваме дали има сигнали за предсрочни избори. Включването на \"Движение 21\" и \"Коалиция за България\" ще намали гласовете за БСП. Това, че изборите са в период от почивни дни ще окаже резултат върху избирателната активност,\" добави тя.   \"Ангел Джамбазки е деен и това дава резултат на ВМРО да води сред партиотичните партии\", коментира Евелина Славкова от \"Тренд\".    \"Като цяло изборите за евродепутат не са много привлекателни за хората. Очакваме около 2,1 милиона души да гласуват, като това е почти колкото бяха и гласуващите на миналите евроизбори\", добави Славкова.     За 56% от пълнолетните български граждани предстоящите избори за Европейски парламент са важни, като за 16% са изключително важни, а 40% ги определят по-скоро като важни. Само за 13% изобщо не са важни.     , докато 31% са по-колебливи, заявявайки, че по-скоро ще гласуват. Най-ниско участие се наблюдава сред най-младата възрастова група (18-29 г.), като само една четвърт от тях със сигурност ще гласуват.    30% все още не са, като привържениците на ГЕРБ и БСП са най-силно убедени във вота си в сравнение със симпатизантите на другите формации.     В сравнителен план между изследването на „Тренд“ през март и това през април, ГЕРБ губи 3% от своята подкрепа сред гласуващите, докато БСП успява да задържи нивата си и дори минимално да покачи своите електорални стойности. Твърдо на трета позиция остава ДПС с 12,7% от гласуващите.   Най-голям дял от електората на Обединени патриоти се ориентира към ВМРО за предстоящите избори за Европейски парламент. 5,5% от гласуващите биха предпочели тяхната листа, което ги доближава силно до бариерата за представителство в ЕП, която е 5,88%. Демократична България също запазват шансове за представителство, но при тях не се отчита тенденция на ръст в подкрепата.   Сред останалите партии и коалиции не се наблюдава съществена динамика спрямо проучването ни през март,   а разпределението сред гласуващите е следното: Воля (3,6%), „Атака“ (2%), „Възраждане“ (1,6%), НФСБ (1,3%) и Коалиция за България (АБВ) с 1,3%. 4,5% от всички гласуващи пък заявяват, че ще отбележат опцията „не подкрепям никого“.    ", "date": "2019.04.19", "title": "\"Тренд\": БСП изпреварва ГЕРБ с 0,8%. \"Апартаментгейт\" удари управляващата партия с 3,1%   "}
{"url": "http://epicenter.bg/article/Danail-Kirilov--Promenite-za--trimata-golemi--v-sadebnata-vlast-nyamat-vrazka-s-Apartamentgeyt/180599/2/0", "text": "Трябва да се възстанови справедливостта по отношение на статута на „тримата големи“ в съдебната власт, коментира в сутрешния блок на БНТ министърът на правосъдието Данаил Кирилов.   Припомняме ви, че идеята на министъра Кирилов е   „Исканите промени нямат връзка с „Апартаментгейт“. То няма и как да има такава връзка“, коментира Кирилов.     Това е един въпрос, който не е нов. Обсъждане е поне през последните 2 години. Съобразяваме се с изискванията на Механизма за сътрудничество и оценка. Обхватът тримата големи е установен в пътната карта за прилагане на актуализираната стратегия за развитието на съдебната система, която е приета от Съвета за развитие на съдебната система. По този въпрос има консенсус от всички участници в Съвета, който включва и НПО-та, обясни Кирилов. „Това не е толкова нов въпрос, но би следвало в рамките на този доклад и на този период на оценка да го приключим“, добави той. „Опонентите и сега твърдят, че има режим за предсрочно прекратяване на правомощията, но уточнявам, че това предсрочно прекратяване е на основание обективна невъзможност. Но е вярно, че досега ние нямаме механизъм, който да касае виновно неизпълнение на служебните задължения, нарушения на закона или извършване на престъпление“, отбеляза Кирилов Министърът заяви, че няма връзка между предлаганите от него промени и скандала с апартаментите на властта, в който бе замесено и името на председателя на ВКС Лозан Панов.„Необходимостта от тези промени е правно-систематична, тя е установена и от нашите партньори. Смятаме, че това ще възстанови справедливостта по отношение на тримата големи. Като тук казвам, че този статут би следвало да е идентичен за тримата големи“, добави той.   „Необходимостта от тях е крайно систематична“, добави той. По думите му следва пътна карта, която е приета.   На въпрос ще има ли изкуствено пришиване на главния прокурор към висшите съдилища – теза, която и председателя на ВКС Лозан Панов споделя, Данаил Кирилов отговори, че това е нелогична и неподкрепена теза.   Окончателното решение не трябва да е политическо, а правно, напомни той. \"Исканият режим не се касае за конкретни лица и случаи. Идеята е да действа напред в интерес на гражданите\", каза министърът.   Изборът на нов главен прокурор ще се осъществи по правилата такива, каквито са, коментира още Кирилов. Според него няма основания за се подозират конюнктурни промени във връзка с процедурата. Кирилов коментира и въпроса за продължителността на мандата на главния прокурор. „За да има стабилност по време на този мандат, смятам, че мандатът трябва да е малко по-голям от типичния. Дали да бъде 7 години, 6 години или евентуално 5 години, би следвало да се направи широк дебат, да се чуят всички становища и тогава да се направи окончателна преценка\", заяви той.", "date": "2019.04.19", "title": "Данаил Кирилов: Промените за „тримата големи” в съдебната власт нямат връзка с Апартаментгейт"}
{"url": "http://epicenter.bg/article/Tsvetnitsa/180608/2/0", "text": " След обяд очакваме облачността да обхване цялата страна със слаби превалявания. По-значителни валежи, придружени и с гръмотевици са възможни в Предбалкана и на изток, по-конкретно около Черноморието. Температурите – в интервала от 14 до 19 градуса.   В планините ще е облачно и дъждовно в следобедните часове. Над 1800-2000 метра ще прехвърчи сняг. По Черноморието ще е облачно през целия ден. След обяд очакваме валежи, които на изолирани места ще са интензивни, придружени и с гръмотевици. Температурите по крайбрежието – от 11 до 14 градуса.    И двата дни ще е сравнително хладно с дневна температура около 12-13 градуса.    В средата на новата седмица идва с повишаване на дневните температури със стойности над 15 градуса.   Източник: Нова.тв", "date": "2019.04.19", "title": "Времето се разваля. Посрещаме Цветница със слана"}
{"url": "http://epicenter.bg/article/Pri-5-neizvineni-otsastviya-ot-uchilishte-shte-badat-spirani-sotsialnite-pomoshti-za-edna-godina-/180614/2/0", "text": "Парламентът прие окончателни промени в Закона за социално подпомагане, с които се променя Законът за семейните помощи за деца, предаде Агенция „Фокус“.  С промените получаването на социални помощи се обвързва със редовното посещение на задължителните форми на училищно и предучилищно образование. Така при 3 дни отсъствия от задължителната предучилищна група на детето за месец или при 5 неизвинени отсъствия на ученика по неуважителни причини, социалните помощи ще се спират за период от една година.  За уважителни причини за отсъствие се считат тези, при които е предоставена медицинска бележка или документ от спортен клуб или художествено-артистична формация, в които детето участва.  Промените регламентират, че месечните помощи, отпускани понастоящем, и месечните целеви помощи за заплащане на наем на общинско жилище ще се отпускат след редовно посещаване на детето в група за задължително предучилищно образование или в училище. Въвежда се и обвързването на получаването на месечни социални помощи с полагането на общественополезен труд, участието в програми за ограмотяване и повишаване на квалификацията или спазване на мерки за въздействие и възпитание.  Дава се и дефиниция на понятието „недобросъвестно получени средства от социални помощи“. Те са налице, когато за получаването им не са изпълнени или са нарушени изискванията на закона или други норми, включително, когато получателят притежава имущество, което не съответства на заявените от него доходи.  С нашите промени в Закона за социалното подпомагане искаме да решим проблема с т.нар. социален паразитизъм. Това каза народният представител от ПГ на „Обединени патриоти“ Александър Сиди по време на дебатите.  „Ясно е, че когато някой не е завършил четвърти клас или не е завършил въобще училище, той няма как да излезе на пазара на труда. Това всъщност е идеята на този текст, който внесохме и му направихме редакция между първо и второ четене“, заяви Сиди.  „Искаме социалните плащания да бъдат до едно време и след това тези хора да ги върнем отново на пазара на труда, където да продължат да плащат социални осигуровки. Това е идеята на този текст и това беше причината да го внесем с Искрен Веселинов, за да се опитаме да решим проблема с т.нар. социален паразитизъм. Има едни хора, които дълго време стоят на социални помощи, без да се опитат да се ограмотят или да направят някаква професионална квалификация и да се върнат на пазара на труда. Надявам се, че това ще е един работещ текст. Ако няма системи за обучение и образование, можем чрез МОН да създадем такива, за да може неграмотните хора да се ограмотят и да се върнат пак на пазара на труда“, каза още той.  С промените в месечните помощи не отнемаме пари от децата, а правим така, че дори и родителите да са безотговорни, средствата да отиват за детските нужди, обяви депутатът от ПГ на ГЕРБ Милена Дамянова.  „Мерките за подпомагане на децата са много ясно разписани в Закона за предучилищното и училищното образование – подкрепяме ги с учебници, транспорт, плод, зеленчук, стипендии и т.н. С тези текстове на практика ние казваме, че не отнемаме пари – тези пари остават при детето и се използват за съответните му нужди. Те могат да бъдат използвани за обувки, транспорт и т.н., а не родителите да си купуват алкохол например“, заяви Дамянова.  „Ние искаме парите, които държавата отпуска като помощи за децата и тяхното образование, да отиват при децата и да се използват за техните нужди. И когато е доказано, че родителите са безотговорни, ние прехвърляме тези пари към училищата и детската градина, за да гарантираме правата на децата“, каза още тя.  Народният представител от ГЕРБ Светлана Ангелова посочи, че Агенцията за социално подпомагане (АСП) не изпълнява програми за обучение и ограмотяване в отговор на изказване депутата от ДПС Хасан Адемов.  „В текста, който разглеждаме, става въпрос, че получаването на социални помощи се обвързва с полагането на общественополезен труд от трудоспособните лица в работоспособна възраст, регистрирани в бюрото по труда и участващи в обучение за ограмотяване или повишаване на квалификацията. Никъде не е визирано, че АСП извършва тези обучения. Този текст се отнася само по отношение на критерии за изплащане на месечни помощи от АСП. АСП само насочва тези лица към Бюрата по труда за включване в програми за ограмотяване или повишаване на квалификацията“, заяви Ангелова. Тя посочи, че смята, че текстът е коректен.  ", "date": "2019.04.19", "title": "При 5 неизвинени отсъствия от училище ще бъдат спирани социалните помощи за една година "}
{"url": "http://epicenter.bg/article/Blogari-i-turoperatori-ot-tsyalata-strana-posetiha-Mineralni-bani/180619/2/0", "text": "Кметът на община Минерални бани Мюмюн Искендер приветства   участниците в Инфотура на ТИЦ   от страната. Групата от 40 души - туроператори, блогъри и    представители на медии,   втори   ден   е на   обиколка в Източните Родопи. След Хасково, днес тя бе на обиколка в националния курорт.   Маршрутът започна с атракциите Чифте баня и Терариум. Гостите бяха впечатлени от единствената сграда на Балканския полуостров, проектирана и построена като терариум. След това те видяха и общинската баня с минерална вода и археологическия обект „Богородична стъпка”.   Лятната сцена, на която се провежда Международният детски етнофестивал предизвика техния интерес и към самото събитие. Много от тях споделиха, че възнамеряват да се върнат тук отново за да станат част от празника и да предадат посланията му на своите читатели.   Цветната каскада и обновените паркове определено заплениха гостите по време на тяхната разходка, а храмът „Свети Георги Победоносец” предизвика техния интерес с красивата си архитектура.   Истински интерес предизвика и хълмът „Свети дух” с реставрираната крепост. В местността „Шарапаните” те разгледаха и единствения за района на Източните Родопи култов комплекс – шарапани, които се намират само на територията на Минерални бани.   „Тази среща ще постави основите на едно партньорство между общините, туроператори, блогъри и медии”,    каза управителят на ТИЦ-Хасково Митра Тодорова и посочи, че доброто сътрудничество ще бъде инструмент за развитие на туризма, популяризиране и рекламиране на туристическите обекти, а доброто промоциране на културното наследство ще допринесе за икономическото развитие на общини в областите Хасково и Кърджали, включени в програмата на Инфотура.   Минерални бани се разви и промени коренно облика си през последните 7-8 години, превръщайки се в красив национален курорт чрез реализиране на проекти, свързани с подобряване на инфраструктурата, опазване на околната среда, повишаване стандарта на живот.   След това групата отпътува за Кърджали, където разгледа Регионалния исторически музей и направи панорамна обиколна областния град, която включваше Средновековния манастирски    комплекс „Св. Йоан Предтеча”,    Водното огледало, Пазара на производителите, градската   джамия, парк „Арпезос – Север”.   Днес Инфотурът ще продължи в Ивайловград и Свиленград. В него участват 40 души от туроператорски фирми в страната, блогъри и представители на медии.", "date": "2019.04.19", "title": "Блогъри и туроператори от цялата страна посетиха Минерални бани"}
{"url": "http://epicenter.bg/article/Anna-Aleksandrova-ot-GERB-e-noviyat-predsedatel-na-pravnata-komisiya-v-parlamenta-/180621/2/0", "text": "Народното събрание прие промени в състава на постоянните парламентарни комисии, предложени от председателя на ПГ на ГЕРБ Даниела Дариткова, предаде Агенция „Фокус“.   която заема поста, след като Данаил Кирилов стана министър на правосъдието. Депутатът от ГЕРБ Александър Иванов бе избран за член на комисията.   Димитър Бойчев – за зам.-председател, а за нейни членове са избрани Станислав Стоянов и Васил Цветков.  Депутатите от ГЕРБ Красимир Събев и Запрян Янков са освободени като членове на Комисия по взаимодействието с неправителствените организации и жалбите на гражданите, а за нейн член е избрана Анна Александрова.  Александър Койчев е освободен като член на комисията по здравеопазването, като на негово място идва Красимир Събев.  Промени има и в състава на Комисията по икономическа политика и туризъм, където Анна Александрова е освободена като нейн член.  За член на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения е избран депутатът от ГЕРБ Пламен Нунев, който е освободен като член на Комисията по отбрана. На негово място е назначен Запрян Янков.   Била е заместник-кмет в Столична община, Район “Надежда“ Главен юрисконсулт в Министерството на отбраната (2006-2008 г.)   . Макар рядко да попада под медийните прожектори, тя често е вносител на важни изменения в законодателството. Една от последните ѝ инициативи са промените в Закона за отговорността на държавата и общините за вреди, с които да се уреди най-сетне, че именно по реда на този закон гражданите и бизнесът могат да търсят обезщетения при нарушаване на правото на ЕС.     Тъй като е член и на комисията по икономическа политика и туризъм, Александрова излиза от там и влиза в по-леката за взаимодействие с неправителствените организации.  ", "date": "2019.04.19", "title": "Анна Александрова от ГЕРБ е новият председател на правната комисия в парламента "}
{"url": "http://epicenter.bg/article/Korneliya-Ninova--Borim-se-da-sme-parva-politicheska-sila/180623/2/0", "text": " Това каза лидерът на БСП Корнелия Нинова пред журналисти, след като регистрира листата на \"БСП за България\" в ЦИК за евровота, предаде Агенция \"Фокус\".   На въпрос за колко евродепутати се бори БСП, Нинова посочи, че партията се бори да е първа политическа сила.     Не само защото и Европа е пред сериозен избор накъде да върви, а и защото гледаме на тези избори като вот на недоверие към управлението в България. Чрез победата на европейските да постигнем промяна тук с предсрочни парламентарни избори и ново доверие от народа към политическите партии\", допълни лидерът на БСП.   Корнелия Нинова заяви, че БСП ще се опита да направи съдържателна предизборна кампания. \"Нашите кандидати в листата вече са в градовете и селата на България, провеждат срещи. Разговаряме по нашата \"Визия за Европа\", по нашата \"Визия за България\".   уточни Нинова.    На въпрос, ако БСП загуби изборите, дали тя като председател на партията ще поеме отговорност за листата, Корнелия Нинова отговори:   Разбира се, всичко зависи от тях. Ние ще направим, каквото е необходимо в тази кампания, за да спечелим доверието им, от тях зависи дали ще ни го дадат. Тръгваме с нагласа за победа\".     Това каза още лидерът на БСП връзка с подредбата на евролистата на „БСП за България“ от Националния съвет в неделя.    Според нея дебатите са били достатъчно дълги, за да докажат, че БСП е демократична партия.    „ , обясни Нинова. Тя посочи, че многократно е коментирала темата за присъствието на президента на ПЕС Сергей Станишев в листата. „Днес тръгваме с тази листа“, допълни лидерът на БСП.    \"БСП за България\" регистрира в ЦИК листата си за евровота. По време на регистрацията присъстваха лидерът на БСП Корнелия Нинова, председателят на Националния предизборен щаб на партията Георги Свиленски, водачът на листата на \"БСП за България\" Елена Йончева и кандидатите за евродепутати и младежи от МО в БСП.    Пред журналисти Корнелия Нинова определи листата на \"БСП за България\" като силна с ярки хора, които политически и граждански и ангажирани.     Имаме финансисти и икономисти, лекари, хора, които са били в образователната система, такива, които са работили по европейски фондове, сигурност и отбрана.   така че животът в България тук на национално равнище да се подобри чрез европейската обща политика. Успех пожелавам на цялата листа\", допълни Нинова.    1. Елена Йончева 2. Петър Витанов 3. Цветелина Пенкова 4. Иво Христов  5. Сергей Станишев 6. Иван Кръстев 7. Деница Златева 8. Румен Гечев 9. Момчил Неков  10 Велизар Енчев  11. Димитър Данчев  12. Тодор Стоилов 13. Валери Жаблянов 14. Мариела Модева 15. Десислав Тасков  16. Крум Дончев  17.Емил Георгиев", "date": "2019.04.19", "title": "Нинова регистрира листата на БСП: Борим се да сме първа политическа сила (Видео)"}
{"url": "http://epicenter.bg/article/Ivo-Hristov--Nyama-konflikt-mezhdu-men-i-prezidenta--ima-savpadenie-na-vazgledite-/180625/2/0", "text": " Това каза кандидатът за евродепутат от \"БСП за България\" и бивш началник на кабинета на държавния глава Иво Христов пред журналисти в отговор на въпрос дали има конфликт между него и президента Румен Радев, предаде Агенция \"Фокус\".  \"Някои медии представят желаното за действителност. Не само че няма конфликт, има съвпадение на възгледите още от самото начало - от неговата кампания, та до ден днешен\", допълни той.   Припомняме, че Румен Раден освободи Иво Христов от длъжността началник на кабинета на президента по негова молба.  Христов обяви, че е приел да участва на евроизборите, защото БСП е единствената опозиция, а държавният глава-основния контрапункт срещу пълзящата автокрация в държавата  ", "date": "2019.04.19", "title": "Иво Христов: Няма конфликт между мен и президента, има съвпадение на възгледите "}
{"url": "http://epicenter.bg/article/Ekaterina-Zaharieva--Balgarite-v-Ukrayna-imat-garantirano-izuchavane-na-maychiniya-ezik/180629/2/0", "text": "Вицепремиерът и министър на външните работи потвърди от трибуната на Народното събрание подкрепата за етническите българи в Украйна - най-голямата историческа българска общност зад граница, която наброява 250 000 души.   „Към момента е гарантирано изучаването на майчин език. Предстои и откриването на ново училище, както се договориха министър-председателят Бойко Борисов и украинския президент, в Одеса. Предстои да се уточни дали това училище ще бъде с много засилено изучаване на български език или ще бъде частно българско училище“, заяви министър Захариева.   В отговор на въпрос от депутата и председател на Комисията по външна политика Джема Грозданова за предприетите от МВнР действия за защита правото на етническите българи в Украйна да изучават майчиния си език, министър Захариева отбеляза, че промените в украинското законодателство дават възможност за разширяване на изучаването на български език в страната.   Тя заяви, че в момента в Украйна български език като майчин език се изучава в 42 украински държавни учебни заведения. В същото време има и изключително добре развита система от 75 български неделни училища.   Вицепремиерът подчерта, че българските власти не престават да следят ситуацията с изучаването на майчиния език от етническите българи в Украйна като този въпрос се поставя на различни нива. Дискутиран е и включително по време на политическите консултации между министерствата на външните работи на ниво заместник-министри в Киев в края на март. Министърът припомни и, че украинската държава е гарантирала, че новият закон няма да попречи на изучаването на майчиния език с подписването на специална декларация между министерствата на образованието на двете страни. През май предстои и подписване на протокол към тази декларация.   „Постоянно повдигаме този въпрос и го следим. Гарантирането на изучаването на майчини език ще стане в още по-пълна степен след подписването на протокола между министерствата на образованията“, заяви Екатерина Захариева.   Тя изрази надежда и призова много внимателно да се наблюдава административно-териториалната реформа в Украйна да не доведе до разпокъсване на българската етническа общност. Въпросът се повдига постоянно от българска страна – включително на срещата между българския премиер и украинския президент, и на срещите на министъра на външните работи с украинския й колега.   „Имаме устни гаранции , че това няма да се случи. Но смятам, че трябва много внимателно да наблюдаваме този въпрос. Всяка държава има право да извършва административна реформа, но тя не трябва да бъде такава, че да се разпокъсва българското малцинство. Надявам се с общи усилия бъдещата реформа да не намали представителността на българската общност в регионалните и в националния парламент на Украйна“, заяви Екатерина Захариева и благодари на всички парламентарни групи за подкрепата по тази тема.", "date": "2019.04.19", "title": "Екатерина Захариева: Българите в Украйна имат гарантирано изучаване на майчиния език"}
{"url": "http://epicenter.bg/article/Kmetat-na-Dobrich-otreche--che-e-ot-SDS/180630/2/0", "text": "След като партията представи кмета на града Йордан Йорданов за свой член, а новината бе потвърдена и от партийния пресцентър,  няколко часа по-късно градоналникът се разграничи от СДС.   \"Аз съм дясно мислещ човек\", заяви Йордан Йорданов  във Варна, придружаван от сините лидери. След обед обаче Йорданов се разгриничи от СДС и заяви пред Дарик, че \"Член съм на \"Движение България на гражданите\" /ДБГ/ и на Реформаторския блок. \" Радвам се, че от СДС ме подкрепят и сме обединени в Реформаторския блок. Радвам се, че ме чувстват като член на СДС\". На въпрос защо снощи не е опровергал новината от Варна, Йорданов заяви, че \"не отговарям за чужди изявления\".   Йорданов поясни още, че е бил поканен на форум във Варна, на който е имало среща на десни политици и кандидати за евродепутати със симпатизанти и е приел да присъства като представител на Реформаторския блок.   Йорданов влезе в политиката чрез формацията на Меглена Кунева \"България на гражданите\". Бе нейн координатор за Добрич. Успехът му на кметския вот през 2015 г. бе един от двата големи триумфа на Реформаторския блок (другият - Плевен).  През 2016 г. обаче се включи в предизборни прояви на ГЕРБ. Малко по-късно Бойко Борисов го обяви за член на собствена си партия, а Йорданов отвърна, че принадлежи на “България на гражданите”. Причината да реши вчера след обед, че все още е в Реформаторския блок, е, че групата на неговите съветници в Добрич се е разбунтувала, като разбрала, че кметът сменя партията.     С изненада прочетохме, че кметът на Добрич се отрича от заявеното в сряда(17 април) желание, да стане член на СДС. Още повече, че инициативата за разговори в посока присъединяване на Йордан Йорданов към СДС, които се водят от няколко месеца, беше негова. Това се посочва в позиция на СДС, изпратена до медиите.   „ Йордан Йорданов присъства в морската столица на среща на актива на СДС от областите Варна, Добрич, Шумен и Търговище с кандидатите на партията за евродепутати. На пресконференцията, на която г-н Йордан Йорданов също участваше, в присъствието на регионални и кореспонденти на централни медии, председателят на СДС обяви желанието на кмета на Добрич да стане член на партията, което последният не опроверга в своето изявление пред медиите на същата пресконференция, непосредствено след изказването на председателя на СДС“, посочват от СДС.   От партията заявяват, че смяната на позицията на Йорданов, след по-малко от 24 часа, ги разколебава сериозно в убеждението им, че той е последователен и принципен политик. „СДС вече два пъти декларира подкрепа за него на предстоящите местни избори. Мотивите ни за тази подкрепа бяха, че той е избран от Реформаторския блок, където ядрото бяха партии-членове на ЕНП и това политическо семейство трябва да има своите представители и в местната власт - още повече, че бившите ни партньори от РБ - ДСБ и ДБГ, не се отзоваха на призива на Жозеф Дол за единство и се отдалечиха от формата ЕНП.  В тази ситуация, ние приехме като напълно естествено желанието на Йордан Йорданов да се присъедини към най-старата партия-член на ЕНП, която остана последователна и вярна на политическите си принципи“, заявяват от партията.   „ СДС няма нужда от подкрепата на кмета на Добрич, но кметът на Добрич има нужда от подкрепата на СДС.Очевидно е обаче,че той още не е готов за нея. Не разбираме отказа от довчерашното му желание да стане член на СДС, но уважаваме решението му да остане в ДБГ. Пожелаваме му успех на местните избори през есента, с подкрепата на неговата партия“, отбелязват от СДС.  ", "date": "2019.04.19", "title": "Кметът на Добрич Йордан Йорданов първо прие да е член на СДС, после се отрече "}
{"url": "http://epicenter.bg/article/Andrey-Slabakov-iska-predizborno--oproshtenie--za-grehovete-si/180642/2/0", "text": " ден след като стана ясно, че е възможно да влезе в европейския парламент.   В листа с 20-те недъга на Слабаков присъстват както обичайните пороци - тютюнопушене, пиене, чревоугодничество, така и някой нетрадиционни \"грехове\" като прекомерната обич към съпругата, семейството, приятелите, силното родолюбие и яркото чувство за хумор.   В списъка влизат и някои особености на моралното и нравствено състояние на Слабаков - неприрязън към \"хейтъри, тролове, вегани, джендъри и прочее гад\" и към спорната Истанбулска конвенция.      МОИТЕ ГРЕХОВЕ 1. Пуша повече от колкото трябва 2. Пия, като всички хора 3. Псувам, когато се налага 4. Харесвам жени. Хетеросексуален съм 5. Обичам жена си 6. Обичам семейството си 7. Обичам месо. Свинско 8. Имам чувство за хумор 9. Имам много приятели. И те имат грехове 10. Харесвам интелигентни хора 11. Вярвам, че всички хора се раждат добри 12. Смятам думите \"мама\" и \"тате\" за свещени 13. Вярвам, че всеки хомосексуален хетеросексуална майка го е раждала 14. Не харесвам хейтъри, тролове, вегани, джендъри и прочее гад. 15. Не харесвам Истанбулската конвенция 16. Не харесвам гей паради. 17. Не одобрявам еднополовите бракове 18. Твърде толерантен съм 19. Не вярвам в Европейските ценности. Вярвам в Християнските. 20. Обичам страната си. Нарича се България P.S. Очевидно съм радикален, ретрограден традиционалист    Роден на 13 август 1960 г. в София. През 1984 г. завършва кинорежисура при Янко Янков във Висшия институт за театрално и филмово изкуство ВИТИЗ „Кръстьо Сарафов“. Работи като асистент-режисьор и втори режисьор в Студия за игрални филми „Бояна“ (1985 – 1990). От 1991 до 1995 г. работи в Италия за телевизионните компании RAI 1 и RAI 2. Негови са филмите „Вагнер“, „Влак за морето“, „Перловец – реката на живота“ и др. Сред документалните му ленти са „Евреите в България“ (1995 г.), „Али Мехмед – самотният поет и смисълът на живота“ (2000 г.) и други.  ", "date": "2019.04.19", "title": "Андрей Слабаков иска предизборно “опрощение” за греховете си"}
{"url": "http://epicenter.bg/article/Ninova-otgovarya-na-obvineniyata-na-Borisov-za--palzyashta-diktkatura--v--EvroDikoF--/180644/2/0", "text": " тази вечер от 20.00 часа в предаването „ЕвроДикоФ“ по тв Евроком    Мистерии на „Позитано“: защо бе изваден Сергей Станишев от един списък и как влезе в другия? Има ли скандал между Иво Христов и президента Румен Радев?  Кога си говорят Нинова и Радев? За кого Десислава Радева написа „предател“ във Фейсбук? Защо председателят на БСП иска румънски модел в прокуратурата. И защо думите й потънаха в общото политическо говорене? Защо Нинова мълча досега за 30-те милиона, които били предлагани на Михаил Миков и разседват ли Кирил Добревза корупция? При какви условия Корнелия Нинова е готова с оставка? Кога червените ще се върнат в Парламента и какви пари получават сега? Защо Корнелия избухна на твърденията на Борисов за „пълзяща дикткатура“?", "date": "2019.04.19", "title": "Нинова отговаря на обвиненията на Борисов за „пълзяща дикткатура“ тази вечер в „ЕвроДикоФ“ "}
{"url": "http://epicenter.bg/article/V-MO-shte-badat-otvoreni-postapilite-oferti-za-pridobivane-na-mnogofunktsionalen-patrulen-korab-za-VMS/180645/2/0", "text": "Отговорите на държавите, изпратени след запитване от Министерството на отбраната, за предоставяне на предложение по проекта за придобиване на два многофункционални модулни патрулни кораба за Военноморските сили (ВМС), ще бъдат отворени в понеделник, 22 април, в зала „Тържествена“ на Министерството на отбраната от 10.00 ч.   Всички постъпили в установения срок предложения, които са на корабостроителните компании „Fr. Lurssen Werft GmbH & Co.KG“ (Германия), „МТГ – Делфин“ (България) и „FINCANTIERI“ (Италия), ще бъдат отворени публично от Междуведомствената работна група, назначена със заповед на министър-председателя. Тя е с председател заместник-министърът на отбраната Анатолий Величков и заместник-председател командирът на ВМС контраадмирал Митко Петев и в нея влизат представители на Министерството на отбраната, Министерството на икономиката, Министерството на финансите, Министерството на външните работи и ДАНС.", "date": "2019.04.19", "title": "В MO ще бъдат отворени постъпилите оферти за придобиване на многофункционален патрулен кораб за ВМС"}
{"url": "http://epicenter.bg/article/Vitseprezidentat-razgovarya-za-razvitieto-na-Balgariya-sas-studenti-ot-Plovdivskiya-universitet/180646/2/0", "text": "Вицепрезидентът Илияна Йотова организира Студентска лаборатория „Перспективи за развитие с българска диплома“ с чуждестранни студенти от български произход в Пловдивски университет „Паисий Хилендарски“. Това бе поредната среща на вицепрезидента със студенти от български произход, които учат във висши учебни заведения в страната по ПМС №103 и ПМС №228. Постановленията регламентират обучението със стипендии на студенти от българските исторически диаспори.   Голяма част от моята дейност е посветена на контактите и формирането на политики със сънародниците ни зад граница. Вие не сте другите българи – с тези думи Илияна Йотова приветства студентите. Вицепрезидентът подчерта, че образованието е съществена част от концепцията на президентския екип за политиката с българите зад граница.   В откровен разговор студентите споделиха пред Илияна Йотова защо са избрали да учат в България, как са разбрали за възможностите за висше образование, които предлага нашата страна, какви са условията, при които се обучават. Обсъдени бяха перспективите за реализация в България, с която по-голяма част от студентите свързват своето бъдеще. Поставени бяха и проблемите, с които се сблъскват. Основен е бюрокрацията, свързана с уреждането на пребиваването им в нашата страна.   Общо е мнението, че е необходимо осъвременяване на ПМС №103 и ПМС №228. Вицепрезидентът планира голям форум с всички ангажирани институции, представители на студентите и работодателските организации, на който да бъде направен пълен преглед на настоящето състояние на постановленията, да бъдат обсъдени проблемите и предложени съответни промени. Целта е да бъдат чути ръководствата на университетите и студентите за условията за кандидатстване и обучение и да се промени нормативната база така, че да мотивира тези млади хора да се обучават и развиват в България.   Около 2000 студенти от български произход се обучават в българските висши учебни заведения по ПМС №103 и ПМС №228.", "date": "2019.04.19", "title": "Вицепрезидентът разговаря за развитието на България със студенти от Пловдивския университет"}
{"url": "http://epicenter.bg/article/VMRO-s-poredna-stapka-po-tsiganskata-kontseptsiya--NS-prie-predlozheniya-za-sotsialno-podpomagane/180649/2/0", "text": "Месечните социални помощи ще бъдат обвързани с полагането на общественополезен труд, участието в програми за ограмотяване и повишаване на квалификацията. Така ВМРО прекратява практиката едни хора да разчитат единствено на държавна издръжка. Това става факт, след като днес на второ четене днес депутатите в Народното събрание приеха предложението от Искрен Веселинов, Александър Сиди и депутати от ПГ „Обединени патриоти“ за промени в Закона за социално подпомагане.  Александър Сиди – депутат от ВМРО подчерта, че това е поредната законодателна промяна, която гарантира реализиране на концепцията на Красимир Каракачанов за циганската интеграция.  С приемането на Законопроекта за изменение и допълнение на Патриотите ще се подпомогне развитието на лицата, които получават плащания през Закона за социално подпомагане и те ще имат възможност за справедливо участие на пазара на труда в България. Ще се намали изтичането на публичен ресурс и ще се прекрати професията „трайно безработен“. Засилва се контролът върху мерките за повишаване на образованието и придобиване на трудови компетенции и квалификация.", "date": "2019.04.19", "title": "ВМРО с поредна стъпка по циганската концепция. НС прие предложения за социално подпомагане"}
{"url": "http://epicenter.bg/article/Nyama-da-ima-plenarni-zasedaniya-v-parlamenta-edna-sedmitsa-predi-evrovota-/180654/2/0", "text": "Последната седмица преди евроизборите - от 20 до 26 май, ще е неприсъствена за депутатите в пленарната зала, но ще работят и заседават всички парламентарни комисии, обясни парламентарният председател Цвета Караянчева неофициално пред Канал 3 в кулоарите на НС.  Решението е на Председателския съвет, който е заседавал вчера.  Така депутатите решиха да не променят датите на ваканцията си заради изборите.  Идеята е била да бъде постигнат консенсус за предложението на ГЕРБ ваканцията да се измести, но тъй като някои от партиите са изказали съображения срещу изместването на великденската почивка от 13 май до 27 май, останалите са решили да не правят корекции, обясни Караянчева.  Сред аргументите са и резервациите на депутати за 10-дневната ваканция, които са направени много по-отдавна и няма как да бъдат отменени.  Така народните избраници ще работят до Велики четвъртък и от Велики петък излизат в традиционната си Великденска ваканция до 6 май, понеделник, което също е празник. Народните избраници ще се завърнат в пленарната зала на 8 май.   ", "date": "2019.04.19", "title": "Няма да има пленарни заседания в парламента една седмица преди евровота "}
{"url": "http://epicenter.bg/article/-Petar-Vitanov--Protivnik-na-BSP-ne-e-ES--a-balgarskoto-pravitelstvo/180596/2/0", "text": "  Той бе категоричен, че БСП не е антиевропейска партия и припомни, че по времето на Георги Пирински,като външен министър, е подадена молбата за членство, а при правителството на Сергей Станишев България беше приета в ЕС.   \"Без ЕС ще е по-зле за България, защото ако се затворим в националните ни граници, това ще означава да се затворим в собствената си бедност\", допълни още Петър Витанов.   Той уточни, че целта на БСП е да промени ЕС и да го върне към първоначалните му ценности- като справедливост, солидарност и равенство.   Кандидатът за евродепутат каза още, че трябва да се преодолеят и огромните неравенства между държавите и да се възстанови солидарният подход за общо справяне с проблемите.   Според него  промяната на ЕС преминава и през промяна на България. \"Тези избори са шанс да бъде свалено от власт правителството на ГЕРБ, защото победа на тях ще покаже друго разпределение на политически сили в страната\", коментира социалистът.   Кандидатът за евродепутат Тодор Стоилов изтъкна, че за ЕС е важно да има смяна на управляващата партия и да победи лявото, защото нещата не вървят на добре.   Той цитира проучване, според което за първи път след Втората световна война хората твърдят, че сегашното поколение живее по-зле от предишното и не вярва, че следващото поколение ще живее по-добре от тях.    Той изтъкна, че най-големите проблеми са кадрите и правосъдието. \"Повече от 10 години България е член на ЕС, но през тях тя не мръдна от челните места в най-негативните класации?\", припомни той.   По думите му за същия период брутният вътрешен продукт на страната се е повишил 3,6 пъти, а средната работна заплата се е увеличила само с 46 %. \"При влизането на страната в ЕС преките чуждестранни инвестиции са били 10-11 млрд. лв., а през 2018 г. – 800 млн. лв. и за поредна година най-голям инвеститор са сънародниците ни, които живеят извън граница с малко повече от 4 млрд. лв.\", заяви той. Спорд него европейските средства, които се усвояват, са големи, но те облагодетелстват близки до властта фирми.   Според Тодор Стоилов  младежката гаранция е важо да се продължи, но трябва да означава насочване на средства за преодоляване на неравенствата на регионите, за да имат мотив младите хора да не мигрират. По-рано през деня Петър Витанов се срещна със симпатизанти в Елхово и с млади хора в Болярово, а двамата кандидати проведоха срещи и в общините  Стралджа и Тунджа.", "date": "2019.04.19", "title": "Петър Витанов: Противник на БСП не е ЕС, а българското правителство"}
{"url": "http://epicenter.bg/article/Firma--blizka-do-Valeri-Simeonov--e-postroila-zhilishten-blok-varhu-obshtinska-zemya/180597/2/0", "text": "Фирма, близка до лидера на НФСБ Валери Симеонов, е построила жилищен блок върху парцела, който той и фирма ”СКАТ” придобиват от общината през 2008 г. Сделката за земята е сключена, докато Симеонов е председател на Общинския съвет в Бургас съобщава БТВ.   \r\n Вместо бъдеща централа на кабелната телевизия, върху имота се издига жилищна сграда. \r\n Септември 2008 г. - Валери Симеонов е председател на Общинския съвет в Бургас и управител на фирма \"СКАТ\". \r\n Припомняме, че Валери Симеонов често подава сигнали на журналистите за имоти на министри. \r\n   \r\n Дружеството му купува 555 квадрата общинска земя за 1 020 978 лева. Така компанията на Симеонов става собственик на парцел от 875 квадрата. По думите му преди сделката СКАТ е било съсобственик на останалата част от имота. \r\n   \r\n „Аз не участвам в оценката на имота. Тя се прави от експерти. Моята работа беше да говоря с кмета и с заместниците му, които отговарят за общинска собственост да вдигнат цената, за да няма приказки по мой адрес”, обясни Валери Симеонов. \r\n   \r\n През 2008-а обаче той казва друго: „Лично аз участвах във формирането на оценката.” Години върху земята няма нов строеж. „През 2008 г. започна една криза, отрази се и на СКАТ. Приходите паднаха и нямахме тези средства, за да започнем изграждане на въпросния имот. Аз мислех да направя там студията”, обясни още Симеонов. \r\n   \r\n В края на 2008 г. „СКАТ” ООД прехвърля собствеността върху имота на „СКАТ ТВ” ООД. Февруари 2017-а „СКАТ ТВ” предоставя на Източноевропейски строителен холдинг, представлявано от Мартин Дяков, право на строеж за жилищна сграда върху парцела, като ”СКАТ ТВ” запазва 38% от собствеността в бъдещия блок. Гарант в сделката е „Евробилдинг инженеринг”, управлявана също от Мартин Дяков. \r\n   \r\n Днес сградата е построена, а от сайта на „Евробилдинг инженеринг” е видно, че имотите в нея са продадени, с изключение на офис и аптека. „Някак си внушаваме на хората, че всеки има право да се рови във фирмените дела, които не са публични. Обектът в Златоград са ми го строили те. Обектът в Малко Търново са ми го строили те. Познавам собствениците, доволен съм от качеството на работата”, заяви Валери Симеонов. \r\n   \r\n На въпрос участвали ли са те под някаква форма в кампании на НФСБ, СКАТ или на „Атака”, той категорично отрича. През лятото на 2011 г. - няколко месеца преди местните избори, от репортаж, излъчен по телевизия СКАТ, става ясно, че Мартин Дяков и неговата „Евробилдинг инженеринг” даряват материали и се включват в изграждането на храм „Свети Георги Победоносец”. Инициативата за строежа е на тогавашния кандидат за кмет Валери Симеонов. \r\n   \r\n „Мартин Дяков участваше с материали и безвъзмезден труд”, обясни той. Управителят на „Евробилдинг инженеринг” Мартин Дяков отклони поканата на bTV за интервю. \r\n Преди седмица прокуратурата обяви, че проверява Валери Симеонов за имотни сделки от последните години. \r\n \r\n   \r\n", "date": "2019.04.19", "title": "Фирма, близка до Валери Симеонов, е построила жилищен блок върху общинска земя"}
{"url": "http://epicenter.bg/article/-Fandakova--200-000-leva-na-den-shte-struva-zakasnenieto-na-remonta-na--quot-Grafa-quot--za-izpalnitelite-/180600/2/0", "text": "\"Все още не съм решила\": така кметът на София Йорданка Фандъкова отговори в предаването „Тази сутрин” по бТВ на въпроса дали ще се кандидатира за следващ мандат на местните избори през есента.   \"Златен век\" не е законна сграда, след като главният архитект не удължи разрешително за строителство. По-малко от една година се строи незаконно на мястото. Това е становището на Столична община. Специалистите ни твърдят, че разрешителното е изтекло в края на 2018 г. Било е заложено строителство на доста по-ниска сграда. Към момента е спряно строителството на място,  заяви столичният кмет Йорданка Фандъкова в сутрешния блок на БТВ.  \"Към момента няма законово изискване главният архитект арх. Здравко Здравков да изрази официално писмено становище. Не сме институцията, която контролира строежа, а само средата. Отговорността е на ДНСК. На място няма и да се строи надлез за 20 млн. лева\", каза още кметът на София.  \"Поведението и позицията ни  са категорични за скандала с апартаментите. Дори при поява на съмнение колегите поемат отговорност. Надявам се, че и другите политически сили ще докажат, че може да има връщане на доверие. Изборите ще покажат настроенията около скандалите\", допълни Фандъкова за скандала с апартаментите.  \"Надявам се ремонтът на \"Графа\" да приключи скоро. Ще има озеленяване, фонтан на \"Славейков\" и още довършителни работи. Въпросът с ограничителите е сериозен, защото е свързан със здравето на хората. 200 000 лева на ден ще струва закъснението за изпълнителите\", коментира столичният кмет за ремонта на \"Графа\" .  \"Графът\" все още е строителна площадка. Следим всичко по довършителните работи\", завърши Йорданка Фандъкова.", "date": "2019.04.19", "title": "Фандъкова:  Все още не съм решила дали отново ще се кандидатирам за кмет"}
{"url": "http://epicenter.bg/article/Tasko-Ermenkov--Korneliya-Ninova-ne-e-bila-blamirana/180601/2/0", "text": "  \"Това, което се случи по време на Националния съвет на БСП преди няколко дни, беше просто едно строго спазване на правилата за подреждане на листата за евроизборите.   Предложенията бяха приети три месеца преди да се състои пленумът и в тях беше ясно посочено, че изпълнителното бюро ни предоставя варианти, които ние имаме право да подредим и допълним. Корнелия Нинова не е била бламирана\", категоричен бе той.   \"БСП винаги се е славела с това, че всеки неин член има право свободно да изразява мнението си. Горди сме, че можем да чуем различните гледни точки и да ги оценим. Именно в това се крие силата ни и вероятно ни е съхранило през годините\", подчерта гостът на Ганиела Ангелова.   \"Ние сме единствената партия, която е управлявала държавата в продължение на 40 години и продължава да участва в управлението ѝ дори като опозиция\", каза още Ерменков.   \r\n \"Ние се борим за победа не само за БСП, но за България и българите, защото системата, в която живеем сега, трябва да бъде променена\", подчерта Таско Ерменков. Той коментира, че БСП винаги е била проевропейска партия и социалистите винаги са разглеждали България като част от Европа. Ерменков припомни, че при управлението на БСП страната ни е била приета в ЕС. \r\n   \r\n \r\n \r\n \"Единственото нещо, което ни притеснява, е начинът, по който ЕС се управлява в последните години и никога не сме били съгласни с политики, защитаващи олигархията за сметка на средния европейски гражданин\", категоричен бе народният представител.  Той заяви, че всички, които искат да живеят в една нормална България, са добре дошли в левицата. \r\n   \r\n \r\n", "date": "2019.04.19", "title": "Таско Ерменков: Корнелия Нинова не е била бламирана"}
{"url": "http://epicenter.bg/article/Prof--Konstantinov--Nyama-kak-da-se-sluchat-predsrochni-parlamentarni-izbori-u-nas-predi-mestnite/180602/2/0", "text": "Проф. Михаил Константинов коментира в студиото на \"България сутрин\" на телевизия Bulgaria ON AIR, че БСП със сигурност ще подобри резултата си от предишните избори за Европейски парламент, защото преди 5 години те са пратили само 4 представители в Европа.   \"Резултатите няма да бъдат като 2014 година, защото те бяха катастрофа за БСП. Тази катастрофа стана причина за разпада на коалицията, която подкрепяше Орешарски. Сега очаквам БСП да се представят по-добре\", посочи математикът.   Проф. Константинов каза още, че не знае как ще се отразят скандалите с оформянето на листата на социалистите на техния резултат на 26 май и как \"Апартаментгейт\" ще окаже влияние на избирателната активност.   \"Категорично не успяхме да вкараме засега европейска тематика, но има още време до евроизборите. Трябва да отбележим, че изобщо в Европа, същинската европейска тематика доста се е изродила. И там има свиване върху националните проблеми\", подчерта проф. Михаил Константинов пред Bulgaria ON AIR.   Математикът и анализатор отбеляза, че независимо от резултатите на 26 май, няма как да се случат предсрочни парламентарни избори у нас преди местните, а най-ранният вариант за подобно нещо е заедно с тях.   \"Това е опасен микс. Различни са мотивациите и се изкривяват резултатите и при двата избора\", обясни проф. Константинов.   Той подчерта, че организацията на изборите върви много добре, вече са избрани районните избирателни комисии, остава само секционните да бъдат определени.   Проф. Константинов каза още, че много хора са ангажирани с изборния процес и трябва да се уважава техният труд, както и призова за активно участие в деня на вота.", "date": "2019.04.19", "title": "Проф. Константинов: БСП със сигурност ще подобри резултата си от предишните евроизбори"}
{"url": "http://epicenter.bg/article/Parvan-Simeonov--Mladite-glasopodavateli-se-aktivizirat-samo-pri-poyavata-na-kandidat-za-supergeroy/180604/2/0", "text": "Младите гласоподаватели се активизират само при появата на кандидат за супергерой. Това каза за сутрешния блок „Добро утро, България“ на Радио „Фокус“ политологът и директор на „Галъп интернешънъл“ Първан Симеонов.   Той обърна внимание обаче, че младите са най-склонни сред всички участници в политическия процес да се предоверяват. Имайки предвид и склонността им да възлагат свръхнадежди върху една политическа личност, трябва да се замислим какъв политически избор им даваме, коментира политологът.    „ Генерално интересът на младите могат да повдигнат всякакви форми на обвързване в различни дейности през свободното време – гражданско участие, изкуство, спорт – това социализира младия човек. Оказа се, че младите българи и, разбира се, тези в Северна Македония, с които споделяме обща история, са младите на Балканите, които в най-голяма степен просто си почиват в свободното си време. Останалите повече се занимават с контакти, социализация и спорт. Ето това трябва да се промени в известна степен – няма да е толкова трудно и това започва с активна, а не имитираща младежка политика като част от националната ни политика за така скъпоценните и намаляващи човешки ресурси“, коментира политологът.    Според проучванията на „Галъп интернешънъл“ за желанието за гласуване сред младите гласоподаватели в целия регион на Балканите, то е най-ниско именно при най-младите хора, отчете Първан Симеонов.    Според него това е обяснимо, тъй като когато младите проявяват политически надежди и очаквания, те са склонни да ги проектират към харизматични лидери, дори популисти. Тук трябва обаче да ни „светне червената лампичка“, предупреди той, тъй като младите имат по-малко политически опит и социализация и по-лесно проявяват политическа наивност.", "date": "2019.04.19", "title": "Първан Симеонов: Младите гласоподаватели се активизират само при появата на кандидат за супергерой"}
{"url": "http://epicenter.bg/article/Yordanka-Fandakova--Za-10-godini-v-Sofiya-sa-postroeni-92-novi-sgradi-na-detski-gradini/180605/2/0", "text": "За 10 години в София са построени 92 нови сгради на детски градини, 3 нови училища, две нови училищни сгради, 9 нови физкултурни салона. Въведени са мерки за енергийна ефективност и модернизация на спортните бази на територията на всички райони в града. Това заяви кметът на София и заместник-председател на ГЕРБ Йорданка Фандъкова по време на гражданския диалог „Европа в нашия дом“ на тема образование, който се проведе в столицата, съобщиха от пресцентъра на ПП ГЕРБ.   Кметът на София напомни, че преди 10 години началната заплата на учител е била 450 лв., а днес е 920 лв., като увеличението е почти двойно. Тя подчерта, че делът на населението с висше образование в София е двойно по-голям от това в страната. „Винаги съм вярвала, че образованието следва да бъде стратегическият приоритет на страната и основният приоритет в града“, добави Фандъкова.   По думите й тази година в столицата е отделен рекорден бюджет за инвестиции в образователната инфраструктура. „Средствата са над 75 млн. лева. С тях ще бъдат изградени 15 нови сгради на детски градини, 10 разширения на училища. По ОП „Региони в растеж“ са модернизирани 9 училища, а сега се работи върху 27 училища и детски градини.    Образованието е поделена отговорност и наша обща кауза. София е град с перспектива, град на младите хора, а европейската солидарност достига до всички граждани“, каза кметът на София.    Българският еврокомисар по цифрова икономика и цифрово общество Мария Габриел подчерта, че образованието предопределя пътя на страната. „Ние можем да се гордеем с това, че усилията ни допринасят образованието да стои високо в европейския дневен ред“, обясни Мария Габриел. Тя добави, че цифровизацията е част от ежедневието ни, а след 2020 г. 90% от работните места ще изискват основни цифрови умения.   Мария Габриел обясни, че по нейна идея през 2018 г. е създадена програмата за платени стажове „Цифрова възможност“. Целта е до края на 2020 г. 6 хил. студенти да преминат обучение.    По време на форума евродепутатът Ева Майдел заяви, че за първи път от много години вижда как едно управление поема конкретен ангажимент за повече инвестиции в образованието и започва да ги изпълнява. „Радвам се, че заедно с евродепутатите от ГЕРБ можем да се включим в усилията, конкретните проекти и теми, които се реализират в нашата страна. Вярвам, че образованието трябва да е приоритетът на приоритетите на всяко едно управление“, заяви Ева Майдел.    Министър на образованието и науката Красимир Вълчев подчерта, че учителите са важни, защото ако има добри учители, ще има добри специалисти във всички останали професии. Той посочи, че най-добрите образователни системи са тези, които спомагат най-добрите ученици да станат учители.    „ Средствата, заложени за увеличение на заплатите на педагогическия персонал за следващата и по-следващата година, са 360 млн. лв.“, каза Вълчев. Той поясни, че целта е да бъдат привлечени възможно най-много млади хора в системата.    Председателят на Комисията по образование и наука в 44-то Народно събрание Милена Дамянова заяви че учителите са моторът на промените. Тя добави, че те са тези, които са създали и продължават да създават нови пътища.    „ Образованието е пътят напред за всяка една страна, а учителите са тези, без които не можем. Те са в основата на нашия успех, защото без тях няма как да имаме и добри специалисти“, каза Малина Едрева – председател на Комисията по образование в СОС.   Гражданският диалог на тема образование, който се проведе в София, събра близо 800 представители на образователния сектор. На форума присъстваха и народни представители, общински съветници, районни кметове и много граждани.", "date": "2019.04.19", "title": "Йорданка Фандъкова: За 10 години в София са построени 92 нови сгради на детски градини"}
{"url": "http://epicenter.bg/article/Eva-Maydel-s-otlichie-ot-Evropeyskata-organizatsiyata-na-danakoplattsite/180607/2/0", "text": "„ Политиките, които реализираме на национално, местно или европейско ниво винаги имат за цел просперитета на гражданите. Личното ми убеждение, че политиката трябва да помага с реални резултати за всеки един човек, ме ръководи и благодаря за признанието.“, заяви българският евродепутат от ГЕРБ/ЕНП Ева Майдел по повод отличието на Европейската асоциация на данъкоплатците „ТАО“, коете й бе връчено за активната й работа в защита на потребителите и в подкрепа на малките и средни предприятия. Това съобщиха от пресцентъра на ПП ГЕРБ.   ТАО е основана през 1969г. в Люксембург. Една от основните цели на асоциацията е да се бори срещу неефективното изразходване на бюджетите на публичния сектор. В края на всеки мандат организацията връчва награда на заслужили евродепутати, които работят в подкрепа на малките и средни предприятия и гражданите.    Българският евродепутат от Групата на ГЕРБ/ЕНП Ева Майдел получи награда в категорията “Вътрешен пазар” за своята дейност по намаляване на административните пречки пред предприятията, както и за повече по-защитени потребители в дигиталната икономика.    „Да защитаваме интереса на гражданите е голямо предизвикателство - Европа е многостранна и често това, което искат едни граждани е противоположно на това, което искат други. Необходими са лидери и политици, които да работят за консенсус и компромис, които да изграждат мостове между различните политически семейства.“, добави още Ева Майдел  ", "date": "2019.04.19", "title": "Ева Майдел с отличие от Европейската организацията на данъкоплатците"}
{"url": "http://epicenter.bg/article/Tsvetanov-v-Dimitrovgrad--Na-evropeyskite-izbori-ne-tryabva-da-se-predstavim-dobre--a-otlichno-/180656/2/48", "text": "На европейските избори не трябва да се представим добре, а отлично. Нашите опоненти не говорят за политики и не предлагат решения. Те опорочават кампанията и работят само с компромати. Нека ние бъдем градивни както винаги сме били до този момент. Именно заради тази наша философия и заради призива на Жозеф Дол – потърсихме обединение на десните сили в България, като вследствие на това подписахме споразумения за политическо сътрудничество със СДС, „Обединени земеделци“ и ПП „Никола Петков“. Това заяви зам.-председателят на ГЕРБ и председател на Националния предизборен щаб на партията Цветан Цветанов по време на среща със симпатизанти на ГЕРБ, общински съветници, кметове на населени места и членове на партията, която се проведе в офиса на ГЕРБ в Димитровград. На събитието присъстваха и кметът на Димитровград Иво Димов, народният представител Евгения Ангелова и областният координатор на ГЕРБ-Хасково Делян Добрев.  Според Цветан Цветанов хората, които са традиционно дясно мислещи – сега са изключително мотивирани за евровота, защото усещат подема и единството в синята идея. „Сигурен съм, че жителите на Димитровград отново ще бъдат силни и непоколебими в избора си на 26 май, защото това ще означава, че избираме европейският път, по който нашето правителство поведе страна, да продължи“, категоричен бе зам.-председателят на ГЕРБ.  „На 26 май ние трябва да включим на пета скорост и да прегазим съперника”, каза кметът Иво Димов. Той подчерта, че победата през май ще даде предимство и за местните избори.  Заместник председателят на ГЕРБ Цветан Цветанов посети днес и обновения пазар на производителите в Димитровград. „Държа да видя как изглежда зеленчуковият пазар днес, защото преди година и половина, когато го видях - беше в окаяно състояние”, сподели с търговците Цветанов. Тогава заместник-председателят на ГЕРБ предаде на правителството и компетентните институции молбата на гражданите и местната власт за ремонт на обекта. Всички те бяха чути и благодарение на отличната работа на приходните агенции и безкомпромисната борба с контрабандата - правителството успя да отпусне от държавния бюджет 1,5 млн.лв. за цялостна реконструкция и обновяване на пазара.  „Днес търговците ми разказаха, че са доволни от условията, при които работят, а клиентите ми споделиха, че с удоволствие идват тук“, коментира Цветанов след посещението. По думите му Иво Димов е кметът, който показва на практика как работи ГЕРБ. „Той всеки ден е до хората и изпълнява техните желания“, посочи Цветан Цветанов.  Правителството на ГЕРБ и Бойко Борисов може да продължи Националната програма за енергийна ефективност на многофамилни жилищни сгради. Тя не само помага на българските семейства, но и облагородява градската среда. Във Симеоновград безработицата е сведена до разумни нива и това се дължи на икономическата зона между Хасково и Димитровград и изграждането на АМ „Марица“. Това доведе големи инвеститори в областта и даде възможност хората от съседните градове и села да започнат работа в производствените предприятия, което оказа изключително благоприятен ефект върху интеграцията на малцинствените групи. Това заяви зам.-председателят на ГЕРБ и председател на Националния предизборен щаб на партията Цветан Цветанов по време на среща с кмета на община Симеоновград Милена Рангелова, на която присъства и председателят на Общинския съвет и лидер на ГЕРБ-Симеоновград Светлана Стоева.  „В община Симеоновград в момента се работи по подмяна на водопроводите на централни градски улици. Дейностите са финансирани със средства, отпуснати от правителството, в размер на 820 хил. лв. След края на ремонта най-накрая ще се разреши проблемът с водоснабдяването на няколко хиляди жители на града“, съобщи Милена Рангелова. По думите й правителството на Бойко Борисов не дели кметовете по партиен признак. „Подкрепата на държавата към мен, като кмет от Реформаторския блок, е доказателство“, подчерта тя.  След приключването на срещата при кмета, Цветан Цветанов, заедно с народните представители от ГЕРБ-Хасково Евгения Ангелова и д-р Георги Станков, както и с областния координатор на ГЕРБ Делян Добрев, посети традиционния петъчен пазар на производителите от региона на Симеоновград. Там зам.-председателят на ГЕРБ разговаря с десетки граждани както от общината, така и от Хасково, Стара Загора, Велико Търново и др. населени места в страната. Всички те го увериха, че оценяват всичките усилия на местната и централната власт да се подобри качеството им на живот. Хората бяха категорични пред Цветанов, че осъзнават важността на европейските избори и отношението им към бъдещото развитие на тяхното населено място.  На пазара Цветан Цветанов разговаря и със Славка Митева – майка на загиналия в жестоката катастрофа на „черния Великден“ през 2011 г. Георги Георгиев. Славка Митева изрази благодарността си към Цветанов за подкрепата, която е получила веднага след трагедията и за предприетите законодателни инициативи за превенция на тежките ПТП.  ", "date": "2019.04.19", "title": "Цветанов в Димитровград: На европейските избори не трябва да се представим добре, а отлично "}
{"url": "http://epicenter.bg/article/VMRO-registrira-evrolistata-si-v-denya-na-Aprilskoto-vastanie/180657/2/0", "text": "На 20 април (събота), 10.00 ч. в ЦИК ПП „ВМРО – Българско национално движение“ ще регистрира листата си с кандидати за евродепутати за предстоящите европейски избори. Това съобщиха от пресцентъра на партията.   Документите за регистрация ще бъдат внесени от лидера на ВМРО, министър на отбраната и вицепремиер Красимир Каракачанов, заместник-председателят на партията и настоящ евродепутат Ангел Джамбазки, шефът на предизборния щаб и народен представител Юлиан Ангелов.    На събитието ще присъстват част от знаковите лица от патриотичната листа на ВМРО.    След внасянето на документите кандидатите за европейски представители от листата на ВМРО – Българско национално движение ще се отправят към паметника на революционерите от Македония, Беломорието и Одринско (паметник „Крилете“ на ъгъла на булевардите „Тодор Александров и „Христо Ботев“). Там те ще се поклонят пред подвига на героите от Априлската епопея.", "date": "2019.04.19", "title": "ВМРО регистрира евролистата си в деня на Априлското въстание"}
{"url": "http://epicenter.bg/article/Dzhenifar-Lopes-e-modna-ikona-na-godinata/180611/10/84", "text": "Съветът на модните дизайнери на САЩ провъзгласи мегапопулярната латино дива за модна икона на годината. Дженифър Лопес ще получи наградата на 3 юни на церемония в Бруклинския музей в Ню Йорк.  Преди популярната титла е била притежание на Риана, Бионсе, Лейди Гага и легендарният модел Наоми Кембъл.  Президентът на журито на съвета Стивън Колб подчерта, че никак не е лесно да се реши на кого да бъде връчена тази престижна титла, защото винаги има много потенциални кандидати.  \"Решаващо Лопес да спечели титлата беше нейното редовно и постоянно присъствие в света на модата, но и смелостта й да носи всичко\", каза Колб.   Източник: Канал 3", "date": "2019.04.19", "title": "Дженифър Лопес е модна икона на годината"}
{"url": "http://epicenter.bg/article/Elizabet-II-prisastva-na-sluzhba-za-Veliki-chetvartak-s-printsesa-Yudzhini/180627/10/99", "text": "Британската кралица Елизабет II присъства на традиционната религиозна служба за Велики четвъртък, който протестантите празнуваха вчера. Нейно Величество бе придружена от своята внучка принцеса Юджини. \r\n \r\n По стара традиция кралицата раздаде монети на пенсионерите преди Великден. Велики четвъртък е най-важният ден от Страстната седмица в християнския календар. Елизабет Втора, която ще навърши 93 години в неделя, всяка година присъства на службата на различни места в страната. Тази година тя пристигна в параклиса \"Сейнт Джордж\" в Уиндзорския дворец, където се състоя сватбата на принцеса Юджини миналия октомври. Венчавката й се състоя няколко месеца след тази на принц Хари и американската му съпруга Меган Маркъл.   Елизабет II раздаде монети за Велики четвъртък на 93-ма възрастни мъже и 93 възрастни жени. Удостоените с тази чест са изявени личности от местната общност и добри християни.   Възрастните хора получиха от кралицата две малки торбички. В червената се съдържаше монета от 5 лири, посветена на 200-годишнината от рождението на кралица Виктория, и монета от 50 пенса с изображение на детектива Шерлок Холмс. В бялата торбичка бяха пуснати монети от 1, 2, 3 и 4 пенса, чийто общ сбор бе равен на 93 - възрастта на кралицата.   Източник: Дир.бг", "date": "2019.04.19", "title": "Елизабет II присъства на служба за Велики четвъртък с принцеса Юджини"}
{"url": "http://epicenter.bg/article/Charliyz-Teron-zayavi--che-otglezhda-7-godishniya-si-sin-kato-momiche--Ne-az-opredelyam-prirodata-na-detsata-/180641/10/100", "text": "Актрисата Чарлийз Терон потвърди, че отглежда 7-годишния си син Джаксън като момиче, като каза, че се грижи за \"две красиви дъщери\". \r\n \r\n Холивудската звезда осинови Джаксън през 2012 г., а след три години малката Огъст. Тя разказа как още 3-годишен Джаксън ѝ е казал, че \"не е момче\".    - каза актрисата.   Тъй като се появяваха снимки на момчето с полички и роклички и със сплетена коса, мнозина се чудеха какво си позволява актрисата. Чарлийз Терон обаче заяви, че не е тя тази, която определя природата на децата си.    убедена е тя.   Чарлийз Терон разказа, че се е научила на неконформизъм от майка си, която за да защити себе си и нея, застрелва баща й пред очите й. Тя е призната за невинна, поема строителната му компания и за пет години от потънала в дългове успява да я направи печеливша.   Източник: Дир.бг", "date": "2019.04.19", "title": "Чарлийз Терон заяви, че отглежда 7-годишния си син като момиче: Не аз определям природата на децата!"}
{"url": "http://epicenter.bg/article/Megan-Markal-e-rodila-tayno--/180667/10/100", "text": "Светът е в очакване Меган Маркъл да роди. Но истината е, че мнозина онлайн потребители са убедени, че херцогинята на Съсекс вече е дала живот на своята рожба и го пази в тайна.   Причината да не разкрива новината все още е желанието ѝ да се спаси от хорското внимание и да се възстанови, преди да се появи пред очите на британците, категорични са любителите на конспиративните теории.   Има различни \"доказателства\" за това, че бебето на херцозите на Съсекс вече се е родило, твърдят те. Според някои фактът, че Меган не се е появявала публично от известно време е доста съмнителен. Но истината е, че не само Меган липсва от светското пространство. Хари също пропуска официални събития и последното, на което е бил е от 4 април. Това допълнително породи съмнения дали бебето не се е родило и дали принцът не изпълнява задълженията си към Короната, за да е с наследника си.    Появата на личния гримьор на Меган, който се погрижи за макиажа на бившата актриса в сватбения ѝ ден, в двореца в Уиндзор допълнително затвърди слуховете, според които Маркъл вече е родила. Гримьорът Даниел Мартин сам качи свое стори в Инстаграм от двореца Уиндзор. А, както навярно помните, от няколко месеца Меган и Хари живеят във Фрогмор хаус - имение, което се намира на територията на замъка. Това накара мнозина да заявят, че гримьорът е бил в кралския дворец, за да разкраси Меган за традиционните снимки с новороденото.  Източник: woman.bg", "date": "2019.04.19", "title": "Меган Маркъл е родила тайно?  "}
{"url": "http://epicenter.bg/article/Zabraniha-protestite-na--zhaltite-zhiletki--v-blizost-do-Notr-Dam-/180622/7/0", "text": "Префектурата на парижката полиция забрани провеждането на 20 април на нов протест, организиран от “жълтите жилетки” на територията до изгорялата катедрала Нотр Дам, предава БГНЕС.  “Процеси, демонстрации и митинги, споменати в първия параграф (обявени или планирани от представители на” жълтите жилетки “) също са забранени … в района на Нотр Дам де Пари”, се казва в официалното изявление на полицията.  Съобщава се, че забраната за провеждане на протестни акции в събота е в сила и заради съображения за сигурност и във връзка със събирането на следи и доказателства по дело, открито от прокуратурата в Париж.  В същото време полицията наложи отново забрана на демонстрациите на емблематичния булевард \"Шанз Елизе\".  По-рано един от активните и редовни участници в движението на „жълтите жилетки“ заяви пред РИА Новости, че следващото действие ще се проведе в Париж в близката събота, въпреки пожара, който частично разруши катедралата Нотр Дам.  Най-големият пожар в историята на катедралата се случи в понеделник вечерта. Кулата на катедралата се срути, носещата конструкция е била обгърната от пламъците. Според пожарникарите, структурата на Нотр Дам и основните произведения на изкуството, като и реликвите, съхранявани в катедралата, са оцелели. Засега основната версия за причината е късо съодинение.  ", "date": "2019.04.19", "title": "Забраниха протестите на „жълтите жилетки“ в близост до Нотр Дам "}
{"url": "http://epicenter.bg/article/Moskva--V-doklada-na-Myuler-nyama-nito-edno-dokazatelstvo-za-ruska-namesa-na-izborite-v-SASht/180628/7/97", "text": "В публикуваната преработена версия на доклада на специалния прокурор Робърт Мюлер няма нито едно доказателство за намесата на Русия в президентските избори в САЩ от 2016 г.  Това заяви пред журналисти в Москва директорът на Департамента за Северна Америка на руското външно министерство Георгий Борисенко, предава TACC, цитирана от Агенция \"Фокус\".  „Докладът потвърждава отсъствието на аргументи за това, че Русия се е намесила в американските избори. Няма нито едно доказателство“, подчерта Борисенко.  ", "date": "2019.04.19", "title": "Москва: В доклада на Мюлер няма нито едно доказателство за руска намеса на изборите в САЩ"}
{"url": "http://epicenter.bg/article/Zhurnalistka-e-ubita-v-teroristichen-intsident-v-Severna-Irlandiya-/180648/7/0", "text": "Журналистка бeше застреляна в Лондондери, Северна Ирландия, в „терористичен инцидент“, както го определи местната полиция, предаде БНР.  За смъртта на 29-годишната Лайра Маккий се смята, че са отговорни дисиденти републиканци, които влезли в сблъсъци по време на операция на органите на реда в четвъртък вечерта в квартала „Креган“. Срещу полицаите са били хвърляни запалителни бомби.  Заместник-началникът на полицията Марк Хамилтън заяви, че „стрелбата се третира като терористичен инцидент“ и че е започнато разследване на убийството. За най-вероятни извършители се посочват членове на Нова ИРА (Ирландска републиканска армия).  Има съобщения, че безредиците започнали след полицейски обиски в частни домове.  Репортер на мястото на събитието заяви, че въоръжен мъж „излязъл иззад ъгъла и открил безразборна стрелба към полицейските автомобили“. Много от местните жители излезли на улицата, за да видят какво се случва. „Имаше млади хора, деца на улицата, младежи, докато мъжът стреляше безразборно“, добави Леона О‘Нийл.  Кореспондентът на „Скай нюз“ в Ирландия Дейвид Блевинс заяви, че напрежението в Креган е достигнало висока точка преди Великденските празници, когато републиканците отбелязват годишнината от въстанието срещу британското управление през 1916 година. Лидерите от целия политически спектър в провинцията осъдиха инцидента.  ", "date": "2019.04.19", "title": "Журналистка е убита в терористичен инцидент в Северна Ирландия "}
{"url": "http://epicenter.bg/article/Cherna-gora-prodava-yugoslavski-voenni-korabi-zaradi-lipsa-na-kadri-/180651/7/51", "text": "Правителството на Черна гора реши да „пенсионира“ двата най-големи кораба от флота – патрулните плавателни съдове П-33 и П-34, да ги предложи на търг за продажба и по този начин да генерира пари за закупуване на нови оръжия и оборудване. Това съобщава македонската електронна медия „Плюс Инфо“, като се позовава на статия във вестник Vjesti.  Решението на Подгорица се обяснява с твърдението, че корабите са „твърде големи, прекалено скъпи и твърде сложни за използване\", и с липсата на обучени кадри, които биха могли да работят на корабите.  Двата плавателни съда - фрегати клас \"Котор\", са произведени в края на 80-те години на миналия век като символ на мощта на Военноморски сили на бивша Югославия.  Министерството на отбраната в Подгорица ще оцени и определи началната цена на корабите.  Според вестника, към двата плавателни съда интерес е проявен от няколко страни, включително Пакистан, Турция, Бангладеш и Израел.   ", "date": "2019.04.19", "title": "Черна гора продава югославски военни кораби заради липса на кадри "}
{"url": "http://epicenter.bg/article/Momchentse-se-rodi-dva-mesetsa-sled-bliznaka-si-v-Italiya-/180653/7/0", "text": "Италианка роди близнаци в различни месеци. Първо се е родил Алесандро - на 24 декември 2018, а след това и Андреа - на 22 февруари тази година.   Това е рядкост, когато става въпрос за близнаци, увериха от болница в Северна Италия, където са родени двете деца.   40-годишната майка спешно била хоспитализирана през декември 2018 г. и родила Алесандро - преждевременно родено бебе с тегло 800 грама, появило се на бял свят след 24-седмична бременност.   Благодарение на медицинския екип плацентата останала невредима и другият брат близнак продължил да расте в утробата на майка си. Сложният от медицинска гледна точка случай имал щастливка развързка, когато 60 дни по-късно се родил Андреа - бебе с тегло 3 кг, което се появило на бял свят след 33- седмична бременност.   \"Майката и децата й се чувстват много добре, те ще бъдат изписани след няколко дни - заявиха от \"Фондация за детето и майката\" в град Монца, която стопанисва болницата.   \"Колкото и да е парадоксално, двамата братя близнаци не са на една и съща възраст, а това ще създаде проблеми на административните служби, когато се издават актовете им за раждане\", отбеляза баща им.   Източник: Канал 3", "date": "2019.04.19", "title": "Момченце се роди два месеца след близнака си в Италия "}
{"url": "http://epicenter.bg/article/Indiets-si-otryaza-prast--sled-kato-glasuva-za-greshnata-partiya--Video-/180655/7/0", "text": "Индийски гласоподавател заяви, че е отрязал показалеца на лявата си ръка, след като разбрал, че е гласувал за \"грешната\" политическа партия.   Във видео, което придоби голяма популярност в интернет, Паван Кумар твърди, че погрешка гласувал за управляващата партия Баратия джаната (BJP).   Той искал да гласува за регионална партия, но бил объркан от множеството символи на машината за гласуване.   В Индия показалецът на всеки гласоподавател се маркира с незаличимо мастило, след като е подал гласа си.   Кумар гласувал в четвъртък в град Буландшахар в северния индийски щат Утар Прадеш. Това беше вторият тур на парламентраните избори в Индия.   \"Исках да гласувам за слона, но погрешка гласувах за цветето,\" казва Кумар във видеото. Той визира партийните символи, показани на машината на гласуване до името на всеки от кандидатите.   Символът на BJP е лотус, докато този на партията Бахуджан Самадж (BSP), която има силни позиции в региона и се обединява с две други партии против BJP, е слон.   Партините символи играят голяма роля в изборите в Индия, тъй като са лесно разпознаваеми в страна, където грамотността е много ниска на много места. На изборите участват и много регионални партии и сдружения, които често объркват гласоподавателите, пипе BBC. Кумар е представител на далитите в Индия, които са основен електорат на BSP. Гласуването в четвъртък беше важно за влиятелните регионални партии в Индия, които контролират политиката в своите щати и са предвождани от харизматични местни политици.   Изборите се провеждат в няколко тура, a гласовете ще се броят на 23 май. Хората с право на глас са 900 милиона, като това са най-масовите избори, провеждани някога в света.   Източник: Канал 3", "date": "2019.04.19", "title": "Индиец си отряза пръст, след като гласува за грешната партия (Видео)"}
{"url": "http://epicenter.bg/article/Glavniyat-prokuror-na-Rumaniya-e-osvoboden-ot-dlazhnost--izliza-v-pensiya/180659/7/0", "text": "Румънският президент Клаус Йоханис е подписал днес указ за освобождаване от длъжност на главния прокурор на страната Аугустин Лазар, съобщава Аджерпрес,    Според съобщение на президентската администрация мандатът на Аугустин Лазар ще приключи на 27 април, когато той излиза в пенсия.  Сайтът Зиаре съобщава, че прокурорската секция във Висшия съвет на магистратурата е решила да делегира на този пост за два месеца прокурор Богдан Лику - втория заместник на Лазар. Лику ще встъпи в длъжност като временен главен прокурор от 28 април.  Зиаре напомня, че Лику е заемал временно този пост след оставката на бившия главен прокурор Тибериу Ницу през 2016 г. Тогава той е поискал ново разследване по делото \"Революция\", което неотдавна бе изпратено в съда.  Аугустин Лазар съобщи в сряда, че е подал молба за пенсиониране, като уточни, че мандатът му в главна прокуратура изтича на 27 април.  Миналата година министърът на правосъдието Тудорел Тоадер, който снощи подаде оставка, поиска отстраняване от длъжност на главния прокурор, обвинявайки го в различни злоупотреби. Президентът Йоханис обаче отказа да даде ход на процедурата.  Аугустин Лазар се кандидатира за втори мандат като главен прокурор, но на събеседването на 10 април министърът на правосъдието отхвърли и четиримата кандидати за поста.  Неотдавна някои медии обвиниха Лазар, че е отказал на два пъти да освободи антикомунистически дисидент в средата на 80-те години. По това време той е бил прокурор в комисията, която взема решения за условното освобождаване в затвора Аюд.  Лазар отхвърли тези твърдения и уточни, че никога не е бил офицер, агент или сътрудник на бившата тайна служба Секуритате.  ", "date": "2019.04.19", "title": "Главният прокурор на Румъния е освободен от длъжност, излиза в пенсия"}
{"url": "http://epicenter.bg/article/Zloupotrebila-s-alkohola-litovka-rodi--quot-piyano-quot--bebe--shte-ya-sadyat/180665/7/0", "text": "Много пияна литовка не можа дори да обясни колко и какво е пила след като роди момиченце с опасно за здравето му количество алкохол в организма, съобщиха световните медии. Предстои да бъде повдигнато обвинение на небрежната родилка, която вдигала чаша след чаша вкъщи в дните преди раждането.  Акушерката Наталия Григориева обясни, че момиченцето било с тегло 2,5 кг и изглеждало здраво, но предупреди, че е \"трудно да се каже какво ще стане с него\".  Според лекарите количеството алкохол в организма на детето би могло да причини сериозно алкохолно отравяне дори на възрастен, със сериозни рискове за сърцето и белите дробове.  Властите в Литва забраниха рекламата на спиртни напитки и вдигнаха законната възраст за консумацията им от 18 на 20 г. в опит да ограничат пиянството в една от най-алкохолните нации в света.    Източник: Канал 3", "date": "2019.04.19", "title": "Злоупотребила с алкохола бременна литовка роди \"пияно\" бебе, властите ще я съдят"}
{"url": "http://epicenter.bg/article/Poslednite-ostanali-v-Notr-Dam-kartini-shte-badat-preneseni-v-Luvara-/180666/7/0", "text": "Последните останали картини в опожарената катедрала Нотр-Дам в Париж ще бъдат транспортирани за възстановителни работи и съхранение в Лувъра, обяви френският министър на културата Франк Риесте, предава AFP, цитирана от \"Фокус\".  „Картините в катедралата са спасени от пламъците и сега могат да бъдат свалени и транспортирани до безопасни зони\", заяви министърът.  Длъжностни лица бяха в очакване на „зелена светлина“ от противопожарните служби, преди да се отправят към все още крехката катедрална структура.  ", "date": "2019.04.19", "title": "Последните останали в Нотр Дам картини ще бъдат пренесени в Лувъра "}
{"url": "http://epicenter.bg/article/Ruskoto-petrolno-embargo-shte-unishtozhi-ukrainskata-ikonomika-/180669/7/0", "text": "Руското ембарго върху износа на петрол и петролни продукти за Украйна, наложено в отговор на последните санкции от страна на Киев, ще бъде катастрофален удар срещу украинската икономика, предупреждават от една от най-големите рафинерии в страната - частната Укртатнафта.  \"Прекратяването на доставките може да доведе до колапса не само на пазара на горивата, но и на цялата украинска икономика и да заплаши националната сигурност на страната\", заявяват от Укртатнафта в специално становище. За да се спаси положението, от компанията предлагат да бъдеат увеличени доставките на нефт от Каспийския регион.  Коментирайки последиците от ембаргото руският сенатор Алексей Пушков заяви, че Киев отдавна желае \"да скъса всички връзки\" с Москва и да внася стоки от западните си съюзници. Той добави, че украинските власти са имали погрешното убеждение, че Москва няма да отговори на провокациите и предупреди, че \"резервът от санкции не е изтощен\".  Вчера руското правителство забрани износа на петрол и петролни продукти за Украйна.  „Разширяваме забраната за внос в Русия на определени видове стоки, като тази мярка ще се отрази на украинските инженерни продукти, леката промишленост, металообработването, чиято стойност възлиза на близо 250 млн. долара през изминалата година\", поясни руският премиер Дмитрий Медведев.  „Преди няколко дни кабинетът на министрите на Украйна предприе още една неприятелска стъпка към нашата страна, разшири списъка на забранените за внос руски стоки в Украйна. При тези условия ние сме принудени да се защитаваме и предприемаме ответни мерки\", подчерта Медведев.    ", "date": "2019.04.19", "title": "Руското петролно ембарго ще унищожи украинската икономика "}
{"url": "http://epicenter.bg/article/Sergey-Lavrov--SASht-podkopavat-dalgosrochniya-statut-na-shtatskiya-dolar-/180676/7/97", "text": "Руският външен министър Сергей Лавров заяви в петък, че САЩ застрашават дългосрочния статут на щатския долар, като злоупотребяват с валутата в краткосрочен план.  Той също така обвини Вашингтон в блокирането на бизнес сътрудничеството между двете страни по политически причини и отбеляза като пример опозицията на САЩ срещу проекта за газопровода \"Северен поток 2\", съобщават агенция Интерфакс и БНР.  През миналия октомври руският президент Владимир Путин изрази подкрепата си за т.нар. \"План за \"дедоларизация\", чиято цел е да ограничи излагането на Русия на бъдещи санкции от страна на Съединените щати чрез постепенно ограничаване на международните транзакции в американска валута.  Според плана, руските компании ще правят бизнес в международен план, използвайки рубли, евро и китайски юани, вместо щатски долари, въпреки че те не биха се отказали напълно от американската валута.  По-рано тази година Русия трансферира около 100 млрд. долара в японски йени, китайски юани и в евро, като в същото време намали дела на доларовите си държавни резерви от 46% на едва 22%.  Външният министър Лавров също така подчерта, че докладът за руска намеса на специалния прокурор Робърт Мюлер \"призна, че неговото разследване не е открило никакви доказателства, че Москва се намесвала в президентските избори през 2016 година\".  След публикуването в четвъртък на редактираната версия на доклада на Мълър Министерството на външните работи на Русия посочи, че в документа няма нищо, което да \"привлича вниманието\".  Тези изявления са факт, след като генералният прокурор на САЩ Уилям Бар заяви пред Конгреса, че докладът не показва, че някой от кампанията на американския президент Доналд Тръмп се е договарял с руски официални лица по време на подготовката за президентските избори през 2016 година.  Демократите от Долната камара на Конгреса обаче обвиниха Бар, че се опитва да \"извърти\" доклада на Мълър в опит да \"защити\" Доналд Тръмп и обявиха плановете си за продължаване на разследването.  ", "date": "2019.04.19", "title": "Сергей Лавров: САЩ подкопават дългосрочния статут на щатския долар "}
{"url": "http://epicenter.bg/article/Vashington-prizova-vsichki-strani-po-sveta-da-blokirat-ruskite-samoleti-za-Venetsuela-/180680/7/0", "text": "Представителят на Държавния департамент на САЩ Морган Ортагус призова всички страни по света да блокират преминаването на руски самолети към Венецуела. Съответното послание тя написа в съобщение в социалната мрежа „Туитър“, предава Агенция \"Фокус\".  „Приветстваме отказа на правителството на Малта да забрани на руски самолети да използват въздушното й пространство за доставки за бруталния режим във Венецуела. Призоваваме всички страни да последват примера й да спрат подкрепата на Кремъл за диктатора Мадуро“, гласи постът на Ортагус.  По-рано говорителят на Министерството на външните работи на Руската федерация Мария Захарова заяви, че в началото на април Москва, чрез посолството си в Малта, предварително е поискала разрешение за преминаването на два самолета, които превозват товари и пътници до Венецуела.  Въпреки това властите на островната държава са отказали достъп без обяснение.  ", "date": "2019.04.19", "title": "Вашингтон призова всички страни по света да блокират руските самолети за Венецуела "}
{"url": "http://epicenter.bg/article/Tereza-Mey-obleche-zhalta-zhiletka-na-Razpeti-petak/180682/7/0", "text": "Британският премиер Тереза Мей облече жълта жилетка на католическия Разпети петък и се включи в традиционния празничен крос в нейния избирателен район Мейдънхед.  Тя бе в отлично настроение след семейната ваканция в планините на Уелс и откъсването от проблемите в Парламента покрай Brexit и раздорите в собствената й партия.  Премиерът не спря да се шегува, докато раздаваше чаши с вода на ожаднелите бегачи и ги напътстваше, тя размени десетки \"дай 5\" с тях.   Източник: Канал 3", "date": "2019.04.19", "title": "Тереза Мей облече жълта жилетка на Разпети петък"}
{"url": "http://epicenter.bg/article/Tramp-obyavi-za--quot-palni-gluposti-quot--obvineniyata-za-ruskata-namesa-v-izborite-/180684/7/96", "text": "Американският президент Доналд Тръмп определи като „изфабрикувани“ показанията в доклада от разследването на специалния прокурор Робърт Мюлер. В документа бе категорично посочено, че Русия се е намесила в изборите през 2016 г., след които Тръмп влезе в Белия дом. Но не откри доказателства за сговор между президента и Кремъл, като остави отворен въпроса за това дали Тръмп е попречил на разследването, припомня БНР.  Днес в поредица от крайно критични думи в Туитър, в това число и ругатни, Тръмп каза, без да дава конкретни примери, че твърдения в доклада по негов адрес са „пълни глупости“, и „изфабрикувани“. Той допълни, че документът е написан от „18 гневни мразещи Тръмп демократи“ и припомни, че за него разследването е „незаконно започната измислица.“  Опит за дискредитиране на дългоочаквания доклад днес направи и Руди Джулиани - личният адвокат на президента, който по „Фокс Нюз“ заклейми публикацията като „изключително пристрастна“. Джулиани също защити поведението на Тръмп, като отправи апел то да се разглежда като поведение на човек - обвинен в престъпление, което не е извършил.  В сряда в оповестения от над 400 страници доклад бяха посочени 10 епизода, в които президентът е извършил потенциално възпрепятстващи правосъдието действия. Тук е уволнението на шефа на ФБР Джеймс Коми. Няколко дни преди началото работата на Мюлер, президентът освободи Коми като посочената причина за това бе начинът, по който ФБР е подходило към разследването на имейлите на демократката Хилари Клинтън. Малко след уволнението пред телевизия Ен Би Си Тръмп коментира, че в съзнанието му е било руското разследване, когато е взел решение за уволнението.  Но след прегледа на доклада министърът на правосъдието Уилям Бар и неговият заместник заключиха, че е не имало достатъчно доказателства за повдигане на обвинения за възпрепятстване на правосъдието.  И докато Тръмп и неговите поддръжници обявиха победа и поискаха обществото да обърне страницата, демократите предприемат действия за пълното оповестяване на доклада, който бе публикуван с редакции. За демократите това се налага от „обезпокояващото“ поведение на президента.  Днес за телевизия Ей Би Си председателят на правната комисия в Камарата на представителите Джерълд Надлър посочи, че за да се вземе информирано решение, има нужда да се види целия доклад.  ", "date": "2019.04.19", "title": "Тръмп обяви за \"пълни глупости\" обвиненията за руската намеса в изборите "}
{"url": "http://epicenter.bg/article/Chl--kor--prof--Vladko-Panayotov-predstavi-kniga-s-dzhem-seshan/180593/6/0", "text": "Отдавна академичната зала максима на БАН не е била разтърсвана от толкова горещи ритми, колкото при представянето на втория том от мемоарната книга на чл. кор. проф. Владко Панайотов „Срещата на две хилядолетия през моя поглед“.  За последен път музикалните страсти бяха със сходна  нотна температура при промоцията на първата част.   „Владко Панайотов бенд“ побратими именити музиканти със саксофона на един от най-титулуваните учени, върна присъстващите „тежки“ академици във вихъра на 60-те години а ХХ век и ограмоти по-младите не само за вечните песни на Елвис Пресли, Нийл Седака, Тони Далара, Чък Бери, но и за неувяхващите  хитове на Тончо Русев, Васил Найденов и Емил Димитров.   Взрив от овации предизвикаха сладките внучки на проф. Панайотов, които без да се смущават от публиката, съставена предимно от мастити учени, журналисти и общественици, изпяха на чист английски „Сини велурени обувки“, с което върнаха у присъстващите вярата в бъдещето на младите поколения.   Концертът, по време на който авторът на  „Срещата на две хилядолетия през моя поглед“ изненада дори професионалните музиканти на сцената не само с уменията си със саксофона ами и с познанията си за композиторите и изпълнителите на песните, които свиреха, превърна публиката в нестроен, но възторжен хор, който пееше с пълен глас.   А началото бе повече от академично и нищо не предвещаваше пламенния джем сешън.   Издателят на книгата Иван Гранитски призна, че според него втората част на „Срещата на две хилядолетия през моя поглед“  не е просто спомени, а е песимистичен поглед на един мислещ човек. За да разчупи мрачното внушение директорът на издателство „Захарий Стоянов” разказа как малкият Владко толкова мечтаел да свири на саксофон, че баща му продал биволицата, за да му купи. И така отгледал и възпитал не само бъдещ евродепутат, ами и известен саксофонист, свирил на много европейски сцени със световни музиканти.   Макар акад. Антон Дончев да присъства в залата, той бе помолил Иван Гранитски да прочете неговото мнение на творчеството на проф. Панайотов: „Тази книга сякаш не е писана, а изговорена на глас. Той е роден разказвач“.   Акад. Георги Марков, обаче, с удоволствие се качи на трибуната и след като направи анализ на качествата на автора като историк и умението му да намери равновесието при анализа на две епохи, завърши шеговито „А що се отнася до саксофона - да ме извинява Бил Клинтън, но той не може да се мери с Владко Панайотов“.   Развълнуваният от похвалите член-кореспондент заяви, че думите на академиците Антон Дончев и Георги Марков са златни, те наистина тежат и той им е безкрайно признателен. Галантният Панайотов не пропусна да благодари на половинката си за подкрепата през 40-те години, в които са заедно. Тя собственоръчно беше издирила снимки и обвивки на плочи, които вървяха на видеостена като илюстрации към песните.   След, което захапа мундщука на златния си саксофон „Зелмер“  и магията на 60-те се възцари в залата.  ", "date": "2019.04.19", "title": "Чл. кор. проф. Владко Панайотов представи книга с джем сешън"}
{"url": "http://epicenter.bg/article/Poetat-na-april-Rumen-Leonidov-predstavya--Pokayanie-Gospodne--v-Stolichna-biblioteka/180672/6/0", "text": "Поет на месеца за април в Столична библиотека ще бъде Румен Леонидов. На 24. 04. 2019 г. (сряда) от 18:30 ч. в Литературния клуб на библиотеката той ще представи новата си книга с поезия „Покаяние Господне“ заедно с нейния редактор Людмила Ламбовска и Асен Валентинов. Стиховете ще чете актьорът Досьо Досев, ще чуем и акапелни православни песнопения в изпълнение на певци от ангелския хор „Спасение“ под диригентството на Нели Трошева. Заповядайте!  Румен Леонидов е роден на 17 май 1953 г. Автор е на стихосбирките „Предупреждение“ (1977), „И огънят си спомни за искрата“ (1982), „Голям и малък“ (1990), „Неточните размери на живота“ (1995), „Сънят на продавача“ (1997), „Край на митологията“ (1997, 2009), „Класически парчета“ (2000), „Сляпата неделя“ (2011), „Румботавър“ (2013) и „Покаяние Господне“ (2019). В чужбина има издадени три сборника – „Камък в блатото“ (1998, Скопие) и „Край на митологията“ (2007, Варшава) и „С върха на езика“ (2009, Любляна). Негови стихове са преведени в САЩ, Англия, Русия, Италия, Унгария, Индия, Гърция, Сърбия, Австрия, Албания, Украйна, Молдова, Република Македония, Полша и Словения. За книгата „Голям и малък“ е отличен със „Сребърен плакет“ (1995), Рим, Италия. През 2012 г. става носител на „Кристалът на Виленица“, най-голямата литературна награда на Словения.  Сайтът му Fakel.bg става носител на Националната награда „Христо Г. Данов“ (2013), а през 2014 г. Асоциация „Българска книга“ го обявява за „Рицар на книгата“.  Неда Антонова  „Покаяние Господне“ е изумяваща книга поради смелостта си – тя е опит да се разгадае природата на Бога, да се проникне до тайната на Творец, като се тръгне по обратния път – чрез Неговото творение към Неговата същност.  Николай Милчев   Усещам я като чернова на лично евангелие – евангелие на автобиографията на търсещия човек. Тази книга е кацане от другата страна на Луната на литературата, където би трябвало да е Бог.  Рада Москова  Мощна творба, печатлена съм от цялостта ѝ. Барокова катедрала с витражи от Пикасо. Написани от поет – владетел на думите.  Васил Славов  Молитвена Книга, молитвени стихове. Постигнато e превръщането на поезията в Дух.  Eли Видева  Три дни я препрочитах. Понякога не ми стигаше въздух. Видях думите, върнати в собствения им смисъл, които проникват дълбоко – не до нерв, до кост.  Людмила Ламбовска  „Покаяние Господне“ на Румен Леонидов е сън, в който българската душа лети в Междувремието, сън, положен в пространството между мрака и светлината, сън, в който достига до духовния Йерусалим, където будна, жизнена, зряща кълни в полето на световната душа.  Недялко Славов  Монументална книга. Такива книги не ходят при хората, хората ходят при тях.  Бисер Тошев  На Ти си с Него. Говориш с Него и чрез Него. Това слово ме вкарва в състояние на носталгия за човечеството. Обожествява и очовечава.  Теодора Сърбинска  Усещам се на гърба на белия овен. Руното му свети от чистота. Изнася ме леко на горната земя. Светлоокият е платил цената.  Емил Андреев  „Христос сънува Буда\", а теб те сънува светлината. Златолистна поезия! Велик Сънувач си ти!  Асен Валентинов  „Покаяние Господне“ – това е нов вид писане.  Иван Николов  Тази книга е талантлива заупокойна на досега съществуващите илюзорни представи.  Цанко Серафимов  Такова поетическо превъплъщение, докосващо се до божественото, е голяма дързост, която е по силите само на избраници.  Нели Трошева  Причини ми безсънна нощ, колкото и да се опитвах да се дистанцирам от емоциите... Радвам се, че докосваш Божественото. И Христос сънува Буда... Омммм…  Георги Цанков  „Покаяние Господне“ не е стихосбирка, а чудо – според мене, най-сериозното явление в литературата ни през последните трийсет години.", "date": "2019.04.19", "title": "Поетът на април Румен Леонидов представя „Покаяние Господне“ в Столична библиотека"}
{"url": "http://epicenter.bg/article/Kevork-Kevorkyan--Taralezh-se-razhozhda-naokolo-/180626/11/33", "text": "Изглежда, най-после Бойко и Радев са на един акъл.  В края на месец януари президентът обяви: „Българската демокрация ускорено губи позиции“ – и приведе доста аргументи в полза на това твърдение.  А пък тия дни премиерът заговори за „пълзящата диктатура, която искат да ни наложат нашите опоненти… много са видни техните брутални действия“.  Но не си направи труда да поясни, какво точно има предвид.  Медиите, които много обичат Бойко, не посмяха да разчоплят това озадачаващо твърдение – понякога казаното от него се нуждае от симултанен преводач, по-късните преводи никога не са съвсем достоверни.  А наоколо достолепно се разхожда един таралеж – бившият недопечен диктатор Костов.  Той пък разнася от студио в студио новоизлязлата си книга „Свидетелства за прехода. 1989 – 1999“.  Радев е все още новобранец в политиката, макар че се справя напълно задоволително – особено ако се съди по истеричните изстъпления на Цветанов по негов адрес.  Бойко пък отдавна е преял от власт, дори е донейде претръпнал – властта вече предизвиква едно „мравучкане“ в петите му.  И за двамата би било полезно да обгледат опита на Костов.  Но едва ли ще го направят.  Би трябвало поне да прочетат книгата му – ще дойде време и те да оставят своите „завещания“ и не е лошо да са наясно, как да ги аранжират, в какъв помпозен венец от самохвалства.  А и да научат, колко откровеност могат да си позволят.  Сигурно от сега им е ясно, че в спомените коварството е без лимит.  Костов сам се нарече „таралеж“ в едно телевизионно предаване: „Изглеждаше, че съм бил силна фигура, но съм бил слаб, предоверявал съм се и продължавам да се предоверявам. Аз дълго време се шегувах, че гърбът ми е като на таралеж от забити ножове. Разбира се, това е хипербола, но предателствата са един спорт, аз в някои отношения видях, че не е само в България, а навсякъде“.  Ето, това е Костов, той целият е в тези думи.  Няма нищо против да се самопредставя – пред баламите – като един доверчив слабак, могат да го ръгат с ножове колкото си щат, но той няма да се откаже от доверчивостта си.  Няма нищо против за сетен път да изиграе тази роля – макар че е нещо съвършено различно: един пределно въздържан, абсолютно дистанциран човек, настроен презрително към всичко, което се изпречи пред очите му, прецизно боравещ с Властта, като никой друг преди и след него, монолитен характер, човек от гранит.  И, все пак, се сгромоляса – и не предателските ножове бяха причина за това.  А грандоманията му, тя беше таралежът в собствените му потури.  Имаше обаче прекрасни шансове – вижте го само на фона на старческото хихикане на Брокера/Симеон, или пък редом до Синът на Номенклатурата, Отрочето Станишев.  Всъщност, Костов все щеше да се пропука някак, но това не стана ясно веднага – а когато все пак стана видимо, струящият от него егоцентризъм вече можеше да удави всичко живо край него.  И досега е така, сигурно е прекрасно преживяване да пишеш спомени с убеждението, че си непогрешим.  Впрочем, в българската словесност мемоарният жанр винаги се е отличавал със склонност към самовъзвеличаване, газените фенери се виждат като морски фарове, често се натъкваме и на пределна невзискателност към истината.  Удивителна е корицата на тази книга, по-скоро фотосът на Таралежа.  Очаквахме при присъщата му надменност да видим една ярка снимка, цветна, на един самодоволен човек, на един Победител.  Нищо подобно: пак е надделяла отстранеността, скритостта, изразени чрез една черно-бяла снимка, донейде несъразмерна с корицата – един образ, който ни гледа втренчено, от дистанция, леко презрително.  А пък „прехода“ в заглавието е изписано с малка буква – дали и към тази позорна епоха от близката ни История Костов не изпитва все същото презрение, макар и да е един от Повелителите му, може би най-коварният, мнозина са убедени в това.  Почти едновременно с появата на книгата, стана известно, че фирма на Костов е получавала месечно по 25 хиляди лева от фалиралата КТБ. Дребна подробност, несъизмерима с величавата представа на бившия премиер за ролята му.  Той е нечувствителен към подобни дреболии, макар че тъкмо те биха дали плътност на едно споменно повествование.  Представете си само следната сценка: първият истински Самодържец на Прехода чака в някаква канцелария, за да получи месечната си лепта – ще изглежда като едно малко наказание, като една подигравка и ако това беше осмислено честно, неизбежно щеше да събуди симпатиите на читателите, дори на ония с ножовете.  И те щяха да приемат с известно снизхождение субективно притворните размишленията на автора за криминалната приватизация, за мащабите на приватизационния грабеж - картинката на Властелина, превърнал се в просител може да събуди дори известна жалостивост.  И все се сещаме за сакралното подканяне на президента Петър Стоянов: „Кажи си, Иване!“  Иван обаче си прави оглушки и в тази книга сега.  Няма значение, Историята е търпелива и докрай ще го подканя да си каже.  Просителят от КТБ трудно ще измоли прошка от нея, ако заобикаля подобни въпроси.  Тъй или иначе, Костов си е свършил работата.  Преди двайсетина години той издаде сборник интервюта, озаглавен „Отговори“.  Това бяха отговори на собствените му въпроси, изговорени с пълно пренебрежение към грамадата от въпроси на опонентите му.  Време е и те да напишат своите спомени, ако не искат Истината да бъде унизена.  За Бойко и Радев, с които започнахме, главната поука от тази книга е, че Властта може да те откара и до тресавището – важното е, какви спомени ще оставиш.  ***  ", "date": "2019.04.19", "title": "Кеворк Кеворкян: Таралеж се разхожда наоколо "}
{"url": "http://epicenter.bg/article/Simeon-Nikolov--Kak-da-deshifrirame-poukite-ot-pozhara-v-katedralata-Notr-Dam--/180643/11/33", "text": "  Наближава Великден! Празникът на болката, загубата, надеждата и живота. Но тази година той ще е белязан от едно трагично събитие, което прониза целия християнски свят– пожара на катедралата Нотр Дам. Нека да не говорим за възможните три сценария за причината да пламне тази светиня и историческа ценност с корени в сърцата не само на французи, а на стотици милиони християни. Защото станалото поражда далеч по–важни, тревожни въпроси, които би трябвало като камбани да отекнат в цяла Европа.  А пък дори и да се окаже, че запалването не е „резултат на небрежност”, а е умишлено причинено, независимо дали от ислямистки екстремисти, жълти жилетки, десни или леви терористи, това няма да бъде огласено, защото би взривило крехкия мир във френското общество. Всяко управление, особено преди избори за европейски парламент, би публикувало някакво приемливо обяснение, което да прекъсне „спекулациите”, но още преди това да се случи, трагедията изглежда изигра своята „обединителна роля”. Ако е „божий знак или проклятие”, както казват някои вярващи, то си заслужава да се помисли по–скоро върху въпроса, символ на какво се превърна този пожар.  По–съществените въпроси от търсенето на причинителя на пожара, върху които трябва да фокусираме вниманието си, са в няколко насоки:   за реалната картина не само във Франция (1063 нападения върху християнски църкви или символи /статуи, кръстове и др. за една година, което е със 17% повече от 2017 г.), но и в Германия (само през март бяха осквернени 4 църкви) и други европейски страни?   пред факта, че християнството в Европа буквално умира?   към пълзящата в Европа ислямизация, загърбвайки християнските църкви и идентичност, култура и традиции?   на разрушаването на християнски църкви по целия свят и масовото прогонване и избиване на християни и на доставките на оръжия в тези страни и дори допускаме някои от нашите съюзници да участват пряко с въоръжените си сили в тези касапници?   Във Франция всеки ден се оскверняват средно по 2 църкви. Само преди месец – на 17 март беше запалена втората по големина църква St. Sulpice в Париж, но обстоятелствата и до днес не са изяснени. Тя е била използвана и за снимки на филма по световно известния роман на Дан Браун „Шифърът на Леонардо“. В началото на февруари последователно, всеки ден, имаше инциденти в църкви. Църквата Saint Nicolas бе осквернявана три пъти за два месеца.   Ден по–късно бе запалена олтарната завеса в катедралата St. Alain в Lavaur. На следващия ден, 06. Февруари, беше обрана църквата Notre-Dame-des-Enfants в Nîmes и бяха използвани изпражнения, за да нарисуват кръст. На 09 февруари подобен инцидент стана в църквата Notre Dame в Dijon, а на 10 февруари имаше отново нападение над църквата Nikolaus в Houilles. Твърде много „случайности” и то в исторически световно известни църкви и последователно, системно и демонстративно. Центърът за нетолерантност и дискриминация на християнството в Европа регистрира 25%–но увеличение на нападенията над католически църкви само през първите два месеца на годината.   Освен подпалените само през март 4 църкви, има множество посегателства върху кръстовете на църквите, разбиване на олтари, статуи, гробове, събаряне на кръщелни купели, подпалени библии и ислямистки надписи „Allahu akbar“ по вратите на църквите. И това ако не е свещена война срещу всичко, което символизира християнство! При това, последните по–пълни данни са от доклад на Федералната криминална служба от 2017 г., а днес нещата изглеждат още по–зле, но ведомствата силно свиха обобщената информация по тези въпроси. Властите и журналистите обикновено мълчат за извършителите. По–опасно е да коментираш и свързваш ставащото с мигранти, веднага те обвиняват в какво ли не– расизъм, омраза, подстрекателство и т.н.     Когато преди няколко години анализирахме кои фактори улесняват ислямизацията и радикализацията, посочихме процесите на отстъпление на християнската църква в Европа, но никой, поне в България, не пожела да влезе в тази дискусия. Все пак някой беше казал още тогава, че сме свидетели на \"дългото сбогуване с християнството\". 60% от Германия е християнска. 24 млн бяха католиците и 23 млн протестантите.    – от католиците 500 000 вярващи годишно, а при протестантите при 190 000 напуснали през годината се присъединяват само 25 000 нови вярващи. Затова не е чудно, че католическият теолог Георг Вайгел признава, защо гостите на германските градове днес заварват празни църкви. В град Трир, най–старата католическа община, броят на свещениците до 2020 г. ще спадне от 903 на 35, т.е. с 90%. В град Есен броят им от 259 ще се стопи до 43–ма. Подобна е картината и в други европейски страни, макар и не толкова драматична.  По третия въпрос, логично се налага отговорът –   Доколко отстояваме християнските ценности? Нали християнството е компас на живота и вярата?   Но 74% от тях считат \"устойчивостта\" за важна, или много важна. Въпреки това през последните няколко години ставаме свидетели на невероятни отстъпления от традициите в името на това, да не \"обидим\" гостите, дошли в нашия дом. Първо, някои кметове отказаха елхите на градския площад за Коледа, отказаха песни и музика. Сериозни проблеми се появиха в училищата в Германия, където немските деца се оказаха в малцинство, те се чувстват вече изолирани, обиждани и заплашвани от съучениците си от мюсюлмански произход.  , момичетата са принуждавани да носят забрадки. Изключително тревожно е, че жените и момичетата биват унижавани, заплашвани, изнасилвани и дори наръгвани с нож. Ако протестираш, те упрекват, че си \"дезинтегриран\". Сега пред Великден анекдотично звучат историите в Германия с \"Великденския заек\" – шоколадови фигури в станиол, за които дори на касовата бележка вече името \"Великденско\" е сменено на \"малко празнично зайче\". Подобни примери са знак за целенасочени усилия за премахване на християнската идентичност, начало на междукултурна борба и отстъпление на християнството.   (кардинал Райнхард Маркс и бишоф Хайнрих Бедфорд–Щром)? За солидарност с мюсюлманите пледира кардинал Райнхард Маркс, който осъжда ислямистките вандалщини, но скланя глава пред \"необходимостта от разбирателство\". Едва ли обаче всичко е толкова просто. Вярно е, че много мюсюлмани дори от трето и четвърто поколение се чувстват изолирани. Но не европейците трябва да се приспособяваме към културата на мигрантите.   Историкът Walter Laquer пише в книгата си \"Последните дни на Европа\", че джамиите от 700 през 80–те години са вече над 2500 и ако „християнството се изпари”, ще „беснее ислямизмът”. Най–новата джамия в Германия, открита от турската ислямистка държавна структура DITIB е с капацитет 1200 души. Даже си позволиха да наемат архитект от най–известната германска фамилия Паул Бьом, на когото обаче никой в Германия не му възлага вече да строи църкви. А турската страна контролира над 900 джамии. Саудитска Арабия предложи да построи 200 джамии в Германия, по една за сто бежанци! Можете ли да си представите, че една европейска страна би поискала да построи 200 църкви в Ирак, Сирия, Египет, Турция?     Факт е обаче, че когато се рушаха християнски църкви в Близкия Изток и се избиваха хиляди цивилни граждани, когато Ислямска държава варварски разрушаваше безценни артефакти, реакцията ни не бе нито незабавна, нито ефективна. Но тъй като започнахме разговора за Франция, нали на всички ни е ясно, че френско оръжие и днес се доставя в Саудитска Арабия и Обединените арабски емирства, с което в Йемен от 4 години селищата се изравняват със земята. Тези дни се появи секретен доклад на военното разузнаване на Франция, който е бил представен на президента Макрон още през септември 2018 г. и разкрива къде са използвани френски оръжия.   30% от полетите са имали за цел граждански инфраструктури. След военните обекти и населените места, третата цел е била селскостопанското производство. Хиляди деца умират от глад, холера и европейските оръжия. Така и в други страни подкрепяме местни ислямистки милиции, а големи европейски компании унищожават поминъка на милиони африканци, с което си гарантираме бежански потоци. За децата и тези страни не събираме пари, но за катедралата Нотр Дам това стана възможно за броени дни. А да сте чули сред имената на дарителите име на най–печелившите оръжейни компании?  Ако един от възможните сценарии за предизвикването на пожара в катедралата Нотр Дам се приема като конспиративен подход, какво да кажем за това, че   за чиито последствия се правят сериозни научни прогнози до 2050 г. стремглаво ни приближават към прогнозата в доклад на ЦРУ от 2008 г. и лекция на тогавашния му шеф генерал Майкъл Хейдън в Университета в Канзас през април същата година за граждански войни в Европа към 2020– 2022 г. вследствие на сблъсъци на гетоизолирани ислямисти и местното население, дестабилизация и слаба държавност, екстремизъм и престъпност.   който обаче имаше ефект на сплотяване. Колко дълго обаче би продължило действието на този стимулатор? Дали държавата отдавна вече няма сили да поддържа всички религиозни обекти и паметници? Какво става с разрушените църкви в Северна Франция, докато финансовият поток тече само към Нотр Дам?   Наши църкви и училища отдавна започнаха да затварят врати и да се рушат. Паметниците ли, които поругаваме, ще ни обединят? Българските носии и народна музика, за които българки от чужбина писаха, че се срамуват? Историята ли, която все по–дълбоко фалшифицират някои десни наемници на фондации и чужди интереси?   Пожари, атентати, разполагане на ядрени оръжия, военноморски бази, бедност, пораждаща липса на самочувствие, или отсъствието на справедливост, отдалечаването ни от демократични норми и практики, ерозиращото доверие към институициите? Умеем ли да извличаме поуки и от чуждите беди?   А светлината помага да ни се отворят очите. Дано в това пробуждане се родят и нови лидери.   ", "date": "2019.04.19", "title": "Симеон Николов: Как да дешифрираме поуките от пожара в катедралата Нотр Дам? "}
{"url": "http://epicenter.bg/article/Mirela-Kostadinova--Kalina-Malina-si-kupuva-prepariran-buhal-s-parviya-honorar/180650/11/105", "text": "На скамейка в градската градина, до езерцето, сред дърветата и хладината, една госпожица на 16-17 години, тъкмо си е купила книга от букиниста. Прелиства „Химни и балади” на Теодор Траянов. Изтичала е през свободния си час, за да се наслади на птичите трели. Тя е бъдещата детска писателка Калина Малина.   На това място, в определено време на деня, обича да присяда и писателят Иван Вазов.   Момичето е вперило поглед в стихосбирката. Чува стъпки, вдига глава. А до скамейката е самият поет и гледа с любопитство момичето. Сяда до него. Помълчава. След малко проронва: „Какво четеш? Дай да видя? Жа ти я върна веднага.”   Това изненадва ученичката. „Че той бил съвсем обикновен, съвсем земен човек”. Вазов прегледал книгата, а после някаква горчивина се видяла по лицето му. „То много знаят младите...” И тръгнал.   Щом се прибира вечерта, бъдещата детска писателка Калина Малина събира всичките си тефтери със стихове и ги изгаря в печката. Помислила, че писането ù е никому ненужно и че трябва да се учи в бъдеще от Патриарха на българската литература. Още не знае, че от върха на писеца ù ще потекат най-светлите детски стихотворения и нейното творчество ще се изучава в училищата и университетите.   Първото ù стихотворение за деца „Без подслон” излиза от печат през 1924 г. в сп. „Светулка”. Преди това, в „Звънар”, публикува под псевдонима Рюрик Победител, друго стихотворение, посветено на поета Христо Ясенов. С него са близки приятели, още преди тя да учителства в Етрополе. Знае наизуст стиховете на Ясенов, които са песенни, романтични и в тях се усеща тъгата. По-късно той я провокира, за да отпечата първия детско-юношеския романа „Златно сърце”. Книгата е илюстрирана от художника Георги Атанасов, който става художник на още пет нейни книги. Романът е написан за три месеца. Ран Босилек като редактор на книгата зачерква само едно изречение.   След успеха на книгата пише разкази, които издава в сборници. По препоръка на Дора Габе събира 28 стихотворения в стихосбирката „Кавалче”. Заглавието предложил Николай Лилиев. Така се ражда първата ù стихосбирка илюстрирана от художника Борис Денев.   Четири години по-късно Калина Малина и Елисавета Багряна пишат „Христоматия за трети клас на прогимназиите”. Заедно с други автори детската писателка създава граматики и читанки. Редактира детски списания и вестници – „Пътека”, Градинка”, сътрудничи на „Поточе”, „Здравец”, „Весела дружинка”.   Детските вестници и списания редовно ù искат текстове за печат. Тя пише без да получава пари. Хонорари взема само от „Детска радост”, защото се издава от „капиталистическото предприятие” „Хемус”.    С първите получени 300 лв. си купува препариран бухал от една изложба. Разказват, че неговото присъствие създава енергийното поле на благополучието. Символ е на личното израстване. Поощрител на ума. Помага в натрупването на знания, усилва късмета в науките и духовното развитие на човека. Това е символът на мъдростта. Сигурно този препариран бухал е помагал на Калина Малина, за да нахлува светлината на словото в нейния творчески свят.   Учителите ù по перо завинаги остават Петко Славейков, Чичо Стоян и Елин Пелин. Пише само на машина, която слага на коленете си, после поправя. Обикновено работи нощем. В зряла възраст предпочита рано сутрин. Всичко, което пише върху белият лист е преживяно дълбоко в сърцето ù.    Калина Малина не създава творчество само за деца. През 1936 г. излиза първата ù книга за възрастни, сборник с разкази „Провинциални сенки”. Следват „Нощни пеперуди”, „Планинецът”, повестта „Кръвта на дедите”. Създава и музикални произведения, известна е с „Розобер”.    Момиченцето Райна Ив. Радева, изплаква в София на 3 август 1898 г. „в Майчин дом до гарата”. Тя и Елисавета Багряна са сред първите български писателки родени в столицата.   Баща ù Иван Радев е забележителна личност, възпитаник е на Рисувалното училище, после завършва педагогика. Името му е свързано с откриването на първата детска забавачница у нас, където учителките били немски възпитанички. В душата му живее поезията, която наследява и малката Райна. Майката Екатерина Пенева е трудолюбива и с усет към красивото. Изработва книжни цветя. Но наред с това естетско занимание, приготвя обедните супи с фиде, направено с формата на буквички, за да могат шестте и деца да учат по лесно азбуката. Завършила е стопанското училище „Мария Луиза”.    През целия живот Калина Малина посочва като родно място Ени Пазар, днес Нови Пазар. Любимият ù дядо по бащина линия е от там. Ради Жеков, от когото много е учила за света, е абаджия. Известен разказвач и певец. Още съвсем млад го оставили в едно от килийните училища, за да учи децата. Даскалът решил да им разкаже приказка. Седнал по турски на пода и омайните му думи пленили хлапетата. Едно момченце толкова харесало приказката, че му донесло като подарък прасенце. Дядото бил голям майстор – всичко изработвал сам. Правел дори с помощта на някаква машинка телени копчета. От него малката Райна чула приказката за Солничко и „Пепеляната чорбица”, която писателката по-късно преразказва в своите книги.   Дядото обича да чете на внучката си приказките на Ран Босилек. След години той често редактира творчеството ù. Отпечатва второто ù стихотворение - „Врабчо” в един от броевете на сп. „Детска радост”.    Баба ù Катерина пък е природно интелигентна жена, макар и неграмотна. Възхищавала се на образованите хора. Насърчава Райна да учи, а после и да помага в къщната работа. Бъдещата писателка живее дълго при двамата старци. Полива с вода от герана латинките и божурите в градината. След време описва чешмата и чемширите в двора.   Другият ù дядо по майчина линия Стефан Пенев живеел в малка къща в Шумен. Имал хлебарница. Райна на него посвещава стихотворението си „Хлебарят”. Атанас Далчев го харесал и отпечатал в списание „Пламъче”. Повтарял пред Калина Малина: „Само това да беше написала, стига ми да те призная за поетеса”. Самият Далчев обичал да чете стихотворението на своя внук.   Малката Райна ходи на градина в забавачницата на баща си. Мечтае да свири на цигулка. Той ù купува инструмента и я завежда за ръка на уроци. Парите и тогава недостигали, родителите ù скриват цигулката. Дават ù да свири на мандолина. После опитва с китара. Но гласа на цигулката пее в душата ù. Намира инструмент от своя приятелка и сама отива на уроци. След време съпругът ù Борис Митов я абонира за френски музикални списания. Настоява да се занимава с пиано. Райна взема уроци при проф. Визнер. Обича да пее, дори участва в хор.   Семейството ù живее в различни градове. За известно време се установява в Шумев, където Райна учи в пети и шести клас. Знае наизуст стихотворенията на Иван Вазов от „Епопея на забравените”.   Интересите ù са насочени в литературата. Последните две години в София ù преподава литераторката госпожа Гичева, съпруга на философа проф. Михалчев.    Райна не харесва математиката. В час по геометрия написва свободно съчинение за геометричните фигури. По-късно един от синовете ù става математик. Малкото момиче се увлича по историята и френския език. Започва да чете от оригинал и да превежда Бодлер, Верлен, Самен. Също Пушкин и Достоевски, чете Гогол и Толстой.   Заради идеите на Толостой, но и поради лични убеждения 20 години е вегетарианка. Редактира вестник „Въздържателче”. Става основателка на Вегетарианското дружество в България.    Детството и ученическите ù години са белязани с глад, болести и безпаричие. В гимназията туберколозата преобръща живота ù, но успява да се възстанови.   Тъкмо е завършила Втора девическа гимназия в София, когато се записва в Софийски университет, славянска филология. Преподава частни уроци, за да си помага с някоя пара.    Редица обстоятелства, предимно финансови, я принуждават да прекъсне следването си. През 1918 г. заминава за Етрополе като учителка. Завършва висш педагогически курс. Обича да посещава лекциите на проф. Иван Шишманов, с удоволствие слуша лекциите на Боян Пенев, Александър Балабанов и проф. Димитър Михалчев. Любимият ù преподавател е педагогът Тодор Самодумов.   В тези години се събира с приятели и четат произведенията си. На една такава сбирка присъства Александър Балабанов, който наругава неин разказ. Тя продължава да пише стихове, които ù носят повече успехи. А Балабанов скоро става скъп гост в дома ù. Той повлиява силно върху мирогледа на бъдещия ù съпруг - литературният критик Димитър Митов, с когото са приятели.    Калина Малина завършва университета. По същото време Борис Митов е директор на Втора прогимназия, която се намирала до Халите. Той знае за любовта между Райна и неговия син Димитър, които са се запознали в литературния кръжок „Към някъде”. Предчувства, че ще минат под венчило.   Борис Митов ù става наистина свекър през зимата на 1921-1922 г. Той харесва снаха си Райна заради нейните заложби и иска тя да ги развие. Не ù дава да се занимава с домакинска работа. Според него творчеството ù трябва да се усъвършенства, а уханията на кухня гонят музите. Неговият син Димитър Митов се оженва за Райна с голяма любов, при нея любовта идва по-късно. От брака им се раждат две деца – Радка и Борис. Няколко години след това, той заминава за да учи в Париж, във Френски колеж, където е и библиотекар. Интересен факт е, че Димитър Митов изпраща последното писмо на Иван Вазов, което той прочел преди смъртта си.    Докато съпругът ù се занимава с наука във френската столица, Райна преподава уроци на учениците и чака вести от него. Тогава идва първото ù сериозно разочарование. Учителката Спасова, разпространява всички списания, които излизат от печат, за да вземе някой друг лев от отстъпките. Била вдовица с три деца. В ръцете ù попаднала книжката „Картинна галерия”, където Райна е превела разказа „В страната на хиляда и стоте планини”.    Влиза в учителската стая и вижда всичките си колеги надвиснали над списанието с превода ù. Спасова, без да я забележи продумва завистливо: „Гледайте! Тук пише Райна Радева! Превела е нашата колежка това разказче, а не знае френски. Ако знаеше, щеше да преведе думата „джентълмен””.   Тогава Райна решава да се скрие зад псевдонима Калина Малина. Минало време. Отново без да забележи Райна зад гърба си, Спасова споделила с колегите си: „Явила се нова писателка, Калина Малина. Пише много хубави детски стихчета, а не като нашата...” Това прозвучава като признание. Дълго никой не знае, че учителката Райна Радева, по мъж Митова, е писателката Калина Малина.    Учителството ù трае до 1932 г., когато я уволняват. Преподава в частна френско-руска гимназия, на мадам Кузмина, петербургска възпитаница, белогвардейка. След това огорчена завинаги се разделя с учителската работа и се отдава на творчеството си.  ", "date": "2019.04.19", "title": "Мирела Костадинова: Калина Малина си купува препариран бухал с първия хонорар"}
{"url": "http://epicenter.bg/article/Evgeniy-Daynov--Ako-BSP-i-GERB-imat-ednakvi-rezultati--shte-ima-trusove-v-upravlavashtata-partiya-/180675/11/0", "text": "Контролните органи или не разследват крупни нарушители, защото знаят, че този крупен нарушител е вързан за някой много важен човек. И ако го разследваш - примерно откраднал нещо, убил някого, ами той, ако се обади на важния човек, ти - разследващият, може да се окажеш уволнен. Това е първата причина да не разследват. И втората причина да не разследват е, че с разпадането на реда временно страхът от Бойко Борисов заместваше реда. От Бойко Борисов вече няма страх – той е рязко намалял.\"  Това каза днес проф. Евгений Дайнов в интервю пред \"Денят с Веселин Дремджиев\" по TV+ и TV1.  Той обясни, че Борисов вече не може дори със собствената си воля да компенсира отказа на институциите да работят според разписаните за тях правила.  Скандалът \"Апартаментгейт\" политологът коментира така:  „Когато сянката на диктатурата реално надвисне над едно общество, когато хората усетят тази много странна миризма, веднага започва разделянето на обществото на две. Едните искат много бързо да се залепят за оформящата се група, диктаторска, за да намажат нещо. Другата част от обществото започва да се организира да спре диктатурата. Защото не всички могат да се закачат към шайката. И това се получава в момента. Затова много хора в момента се кълнат във вярност на тези, които злоупотребяват, на \"апартаментгейтаджиите\" - отсега се готвят за постове за след 5 години.  А другите се чудим кво да правим.“  По повод предстоящите евроизбори Дайнов каза, че най-важна е корелацията между ГЕРБ, БСП, ДПС и ДБ. Според него, ако ГЕРБ и БСП излязат с еднакво количество резултати – както изглеждат нещата от последните седмици, ще има трусове в управляващата партия, \"много хора ще напуснат и ще престанат да подкрепят ГЕРБ заради всичките тия каши“.  Трусът щял да е в „чиновническата маса на ГЕРБ, а чиновниците са страхливо племе и гледат къде е силата“. И че може да се окаже, че ДПС е точно с един депутат зад ГЕРБ и БПС, което също би предизвикало политически трус.   \"Бойко Борисов управлява от 10 години, Бойко Борисов е човекът, който ликвидира разделението на властите и събра всичко около себе си. И той сега казва: \"Ми срещу мене има пълзяща диктатура... Той, който въведе диктатурата, се оплаква от диктатура!  По същия начин сега казват: нали искахте да има корумппирани министри в затвора - ето ви една кметица! Оттук ще започнем.  Те удрят Иванчева, за да покажат на всички нас, че не министрите са целта, не Пеевски е тяхната мишена – ние сме тяхната мишена!  Защото Иванчева не е от техните, тя е избрана от разбунтували са граждани на \"Младост\" и тя е една от тях. Трябваше да бъде показано: Вие се бунтувате, айде сега да видите!\" \"А ако \"Демократична България\" вкара поне един или двама, това означава, че ГЕРБ няма да може вече да мимикрира, че тя е дясна партия, за която трябва да се гласува, за да спре комунистите.“  Затова и според аналитика ГЕРБ \"панически прибират\" СДС, \"Никола Петков\", репресираните, легионерите... Антикомунизмът наужким била и най-успешната им опорна точка:  „Гласувайте за нас, ние сме простаци, ние не четем книги, ние крадем колкото комунистите, но ние ще ви пазим от комунистите! Това им е от началото – от 2009 г.“  Дайнов смята още, че около Цветан Цветанов и Томислав Дончев се осъществяват опити за позициониране като наследници на Бойко Борисов. В тях Цветанов предлагал „запазване на милиционерския комунистически облик на ГЕРБ“, а Дончев се опитва \"да се изкара европеец и такъв – прогресивен човек, модерен\", за да не бъде ГЕРБ идентифицирана само с милиционери и странни грабещи хора.  Нинова в момента на изравняване на БСП с ГЕРБ ще направи „както винаги някаква феноменална глупост“, за да помогне на ГЕРБ, прогнозира политологът. Той даде пример с това, как лидерът на БСП обикаляла страната и опитвала да продължи гражданската война срещу Станишев, като подкокоросвала масите срещу него.  \"Гаранция, че в близките седмици ще наблюдаваме писма от трудови коективи, ТКЗС-та*, първични партийни организации каква гад е Станишев\", пошегува се Дайнов.  Според него ДБ се стабилизира, докато всички останали кряскат или си вадят компромати.  \"Аз мисля, че ДБ вече е идентифицирана като сериозна заявка и поне един човек ще вкара. Или двама. Но и един да е, това разбърква играта на Бойко Борисов. И на ГЕРБ.", "date": "2019.04.19", "title": "Евгений Дайнов: Ако БСП и ГЕРБ имат еднакви резултати, ще има трусове в управляващата партия "}
{"url": "http://epicenter.bg/article/Kshto/180696/11/0", "text": "\"Време е левите да спасят Европа. Отново\". Така е озаглавена статията, която президентът на Партията на европейските социалисти Сергей Станишев публикува във влиятелното европейско издание \"Обзървър\" в навечерието на изборите за Европейски парламент.   Ето какво пише той:    ", "date": "2019.04.19", "title": "Сергей Станишев пред \"Обзървър\": Време е левите да спасят Европа. Отново!"}
{"url": "http://epicenter.bg/article/-quot-Turski-potok-quot--mozhe-da-dostavya-gaz-na-Gartsiya-prez-Balgariya-/180638/4/0", "text": "Приоритетно направление за продължаването на втория участък от „Турски поток“ е България, но Гърция ще може да получава руски газ от този тръбопровод. Това съобщи пред журналисти източник, запознат с хода на преговорите по проекта, предаде РИА Новости в кореспонденция от Солун, цитирана от БНР.  Източникът отбеляза, че вече активно върви работата над газопровода в България и в Сърбия. Но има различни варианти за доставки в Гърция. Първият от тях е синьото гориво да бъде транспортирано в страната през България.  „Има и друг вариант, набелязан в протокола - това е газопроводът „Посейдон“ от Гърция към Италия“, каза още източникът.  Може да бъде използван и Трансадриатическият газопровод (ТАП), когато той бъде достроен. ТАП предвижда транспортиране на азербайджански газ в Европа през територията на Гърция и Албания до Италия.  ", "date": "2019.04.19", "title": "\"Турски поток\" може да доставя газ на Гърция през България "}
{"url": "http://epicenter.bg/article/Temenuzhka-Petkova--Predizboren-trik-e-da-se-postavya-sega-vaprosat-s-tsenata-na-toka/180668/4/0", "text": "Предизборен трик е да се поставя сега въпросът с цената на тока. Това каза на брифинг министърът на енергетиката Теменужка Петкова, предаде Агенция „Фокус“.   „ На пресконференция господин Таско Ерменков засегна въпроси, свързани с некомпетентно отношение в областта на енергетиката. Затова искам да напомня какво беше състоянието на държавната енергетика в края на 2014., тогава всичко в сектора беше замряло“, посочи министър Петкова.   „ Когато някой се опитва да прави внушения, че правителството е некомпетентно в областта на енергетиката, той трябва да си направи сметка какво би могъл да каже в своя защита“, подчерта тя. Петкова посочи, че с БСП имат добро сътрудничество в енергийната комисия. „Поради което съм изненадана, че точно сега се повдига темата с енергетиката. Това за мен е предизборен трик – да се постави цената на ел. енергията“, каза още тя.    Енергийният министър посочи, че в заявлението, което НЕК, е направила няма увеличение с 50%. „Същото се отнася и за ЕРП-тата. Всяко едно от тях може да има своите претенции, но регулаторът е този, който ще счете какво е закономерно“, заяви тя. Петкова посочи, че очакваното увеличение на цената на тока е в рамките на годишната инфлация, всичко друго е груба манипулация.   Сделката за ЧЕЗ е на чешката държава, България няма възможност за вмешателство в преговорите, каза още Петкова.    „ Що се отнася до твърденията кой стоял зад сделката за ЧЕЗ, искам дебело да подчертая това, което българското правителство е заявявало като своя позиция – това е сделка, която е извън правомощията на България и се осъществява в Чехия. Българската държава няма никаква възможност за вмешателство в преговорите, които ЧЕЗ води“, заяви Петкова. Тя посочи, че всичко, което е необходимо, и правителството, и законодателя е предприело като действия, за да бъде защитена енергийната сигурност на държавата.   Огромен политически натиск е правенето на внушения за цената на тока преди КЕВР да е излязла с решение. Това каза на брифинг народният представител от ГЕРБ и председател на парламентарната комисия по енергетика Валентин Николов.   „ БСП не предложиха комисар по тяхната квота в КЕВР – последния път, когато имаше промени във връзка със смяната на някои от членовете. Още тогава казахме, че ще има огромен натиск върху тази комисия, че ще бъде използвана политически и че чрез нея ще се опитват да вменяват вини на управляващите. И това се случва“, заяви Николов.   Той посочи, че преди КЕВР да е излязла с решение за цената на ел. енергията, вече се правят внушения. „Таско Ерменков казва с какви проценти ще бъде увеличена тя. Хубаво е той да занесе в КЕВР своите сметки и да оспори тяхното компетентно решение. Това е огромен политически натиск“, подчерта Николов.   Във връзка с обявения протест пред КЕВР той заяви, че и това е натиск. „Очаква се КЕВР под натиск да вземе решение, а би трябвало КЕВР безпристрастно да вземе решение“, коментира председателят на енергийната комисия.    “ КЕВР вече не е държавна комисия, тя се избира от парламента и той чрез докладите на КЕВР може да наблюдава дейностите, които тя извършва. За съжаление, БСП често отсъстваше в свикваните подкомисии“, заяви Николов.", "date": "2019.04.19", "title": "Теменужка Петкова: Предизборен трик е да се поставя сега въпросът с цената на тока"}
{"url": "http://epicenter.bg/article/Ministar-Porozhanov-ne-se-pritesnyava-ot-proverki-za-zloupotrebi-v-DF--quot-Zemedelie-quot--/180677/4/0", "text": "Министърът на земеделието, горите и храните Румен Порожанов не се притеснява от евентуални проверки във връзка с обвиненията за злоупотреби в Държавен фонд \"Земеделие\". Това заяви той в Бургас пред журналисти днес.  Порожанов е в морския град за участие в среща със земеделски производители. Тя е част от информационната кампания по директните плащания за тази година.  В изявлението си Порожанов каза, че по-скоро е притеснителен фактът, че част от къщите не са използвани по предназначение.  Фондът обаче не е в състояние да провери всяка една къща за гост. Те са около 700 на брой. А сигнали за това, че част от тях не се използвали по предназначение, е имало и преди, предаде БТА.", "date": "2019.04.19", "title": "Министър Порожанов не се притеснява от проверки за злоупотреби в ДФ \"Земеделие\" "}
{"url": "http://epicenter.bg/article/BSP--Edno-i-sashto-litse-stoi-zad-sdelkata-za-zakupuvaneto-na-ChEZ-/180678/4/0", "text": "Искането за драстично поскъпване на тока за пореден път доказва неадекватното управление на електроенергийната ни система от правителството на ГЕРБ и Обединени патриоти. Това заяви депутатът от БСП Таско Ерменков по време на пресконференция в централата на партията, предаде репортер на Novini.bg.  Според него до това се е стигнало заради натрупаните разходи в НЕК.  „Неадекватното включване на американските компании в НЕК води до загуби. Нещо повече - всички последствия от неадекватното управление се прехвърлят върху потребителите“.  „Това е политика, които защитава интересите на богатите, за сметка на бедните, прехвърля се отговорност и това се прави чрез признаването на инвестиции в бъдеще, чийто цена се повишава днес“, коментира Ерменков. По думите му повишаването на цената на тока, искана от ЧЕЗ, със 68%, е непосилна.  „Това се дължи на неадекватните разходи на дружеството. Закупиха се електромери, които не работят за 72 милиона лева“, посочват от БСП.  „На този фон, ЧЕЗ за пореден път прави опит да продаде своите активи в България и то на много по-лош инвеститор от Инерком. Тези инвеститори нямат никакъв опит с управлението на електроенергийна система, те са в застрахователния бизнес. Румъния и Гърция са им отказали да закупят застрахователни дружества, заради лошо финансово състояние“.  БСП имат съмнения, че зад това дружество се крие нова мастита фигура като Гинка Върбакова. „Има проблеми и с контрола, което правителството осъществява върху електроенергийната система и кражбите на електроенергия“, коментира Ерменков.  Велизар Енчев призова за протест пред централата на КЕВР във връзка с исканото увеличение на цената на тока.  Според Ерменков се е сменил параванът, но лицето зад сделката за закупуването на ЧЕЗ, е едно и също. ", "date": "2019.04.19", "title": "БСП: Едно и също лице стои зад сделката за закупуването на ЧЕЗ "}
{"url": "http://epicenter.bg/article/Elena-Yoncheva--API-krie-neshto--za-da-ne-iska-nezavisima-ekspertiza-na-patishtata-/180688/4/0", "text": " Това попита говорителят на ПГ на „БСП за България“ и водач на листата на левицата за евроизборите Елена Йончева по време на пресконференция.  Йончева посочи, че вече четвърти месец бавят отговора си.  „АПИ очевидно не желае да бъде извършена независима проверка на българските пътища. , защото такъв е периодът на устойчивост. Става дума за магистралите: „Тракия“, „Хемус“, „Струма“, „Марица“, пътя Видин – Кулата и Околовръстния път на София“, припомни говорителят на БСП.  Тя допълни, че  „Поискахме цялата техническа документация, свързана с тези конкретни точки. Отново нямахме отговор. На 18 април тази година внесохме трето писмо. АПИ очевидно не желае да бъде извършена такава независима техническа експертиза“, заключи Йончева.   Тя поясни, че от документите се вижда, че  .   \"Ние представихме този документ в прокуратурата.  Водачът на листата на левицата обясни, че това на практика намалява себестойността на изразходваните материали, което от своя страна намалява сцеплението на пътя. , заяви тя.  Йончева коментира, че  . \"Смятам че една независима проверка е изключително важна, защото тя ще попречи в бъдеще да бъдат правени такива престъпления със здравето и живота на българите\", заключи Елена Йончева.", "date": "2019.04.19", "title": "Елена Йончева: АПИ крие нещо, за да не иска независима експертиза на пътищата "}
{"url": "http://epicenter.bg/article/Valentin-Zlatev-shte-kontrolira--quot-LUKOYL-Balgariya-quot--i--quot-LUKOYL-Neftohim-quot--/180695/4/0", "text": "Пресслужбата на „ЛУКОЙЛ-България“ ЕООД съобщава, че Генералният директор на дружеството г-н Валентин Златев е назначен за Председател на Контролния съвет на „ЛУКОЙЛ-България“, като заменя на тази длъжност представителя на Президента на ПАО ЛУКОЙЛ г-н Алексей Ламбин.  Заедно със зам.-председателския пост в Надзорния съвет на „ЛУКОЙЛ Нефтохим Бургас“, на новата си по-висока позиция той ще координира цялостната дейност на двете дружества от групата ЛУКОЙЛ и ще осъществява контролни функции над работата им, свързана с мястото им в социално-икономическия живот на страната.  В рамките на плановата ротация на ръководни кадри в системата на ПАО ЛУКОЙЛ, оперативното ръководство на „ЛУКОЙЛ-България“ ЕООД се поема от г-н Булат Субаев, досегашен генерален директор на подразделенията на ПАО ЛУКОЙЛ в Белгия, Холандия и Люксембург.   ", "date": "2019.04.19", "title": "Валентин Златев ще контролира \"ЛУКОЙЛ България\" и \"ЛУКОЙЛ Нефтохим\" "}
{"url": "http://epicenter.bg/article/Bivola--Kmetat-na-Sandanski/180603/3/0", "text": "\r\n Сдружение от три фирми е прокарало водопровод с минерална вода до хотел “Перун”, свързван с кмета на Сандански Кирил Котев, хотел “Едия” и къщата за гости в имота на бившия зам.-министър на туризма и икономиката Александър Манолев, твърди в свое разследване \"Биволъ\". В документите за водохващането от МОСВ пише, че собственик на имота е Манолев. Той отрича този факт, който е документиран и в Имотния регистър. “Хотелиерката” на Манолев – Ана Димитрова (родена 1993 г.) е наела стотици декари от общината и усвоява евросубсидии за животновъдство. Загадка е как тя гледа животни с един работник, ако изобщо има животни. \r\n \r\n \r\n \r\n \r\n   \r\n През 2017 г. е основано сдружението “Аква-Спартак”, с членове фирма “Профстрой”, която е на роднини на кмета на Сандански Кирил Котев, фирма “Едиа”, която е на Иван Станоев Мичев, приближен до Александър Манолев и “Агротрейд – Ана Димитрова”, която както стана ясно от   е построила имението в имота на Манолев с европейски пари. Дейността на сдружението е ясно дефинирана: “Изграждане и експлоатация на водопровод за минерална вода на хотел Перун в имот 653354.150.14 и къща за гости в имот 65334.226.7841.” Последният имот е именно този на Манолев. \r\n   \r\n \r\n   \r\n Пред нашата медиа и в публични изяви във Facebook бившият зам.-министър отрича, че имотът е негов и твърди, че го бил продал на Ана Димитрова през 2012 г., което по документи не е вярно. \r\n   \r\n Манолев твърди още, че отсядал в къщата за гости, построена в неговия имот, за което имал фактури, а в интервю за “Труд” въпросната Ана Димитрова разказва как той ѝ помогнал да стартира хотелиерския си бизнес, като бил един от основните клиенти и привличал други клиенти “от уста на уста”. \r\n   \r\n Къщата, която е за 10 души, се отдавала под наем само цялата и както става ясно – дискретно и не на кого да е. Факт е, че къщата не се рекламира никъде и няма как да бъде наета ако не си до правилната уста. Дори от Министерството на туризма не успяха да открият контактен телефон след настойчиво запитване на Биволъ, но пък казаха, че кметът на Сандански не си е изпълнил задълженията по Закона за туризма, които включват публично обявяване на адрес, телефон и факс на всеки обект за настаняване в неговата община. \r\n   \r\n \r\n   \r\n Преди изграждането на водопровода е уреден и въпросът с водохващането. През 2016 г. управителят на ЕТ “Агротрейд – Ана Димитрова” е поискал от Басейнова дирекция “Западнобеломорски район” издаване на разрешително за водовземане от минерална вода – изключителна държавна собственост. В искането е посочено изрично, че целта на заявеното използване на водите е  . \r\n   \r\n \r\n   \r\n   \r\n \r\n   \r\n Съответно, Басейнова дирекция   кмета на Сандански Кирил Котев с писмо. В сайта на Басейнова дирекция не се откриха данни за подобно заявление от страна на другите две фирми на консорциума – “Профстрой” ООД и “Едиа”. За сметка на това има   за проверки през 2018 г. и съставен Акт за административно нарушение на “Профстрой” за Нарушение на правилата за деклариране  и Неизпълнение на задължения по Закона за водите. \r\n   \r\n \r\n \r\n   \r\n До ноември 2014 г. “Профстрой” е била собственост на Кирил Андонов Котев – сега кмет на Сандански от ПП ГЕРБ, Иван Андонов Котев – негов брат и Людмила Иванова Котева – тяхната майка. В момента собственици са само Иван и Людмила Котеви. Фирмата е собственик на земята и сградата на хотел “Перун”, който се намира северно от Сандански по пътя за курорта “Попина лъка”. Малко по-северно е семейния хотел “Едия”, а в края на водопровода с минерална вода е къщата за гости в имота на Манолев. \r\n   \r\n \r\n   \r\n Освен с хотелиерство чрез къщата за гости и строителство на водопроводи, фирмата “Агротрейд” се занимава и с животновъдство, за което получава субсидии. Това става ясно от  , с което се приканват получателите на помощи за животновъдство да се свържат с Фонда, тъй като не са открити на дадените адреси. \r\n   \r\n \r\n   \r\n Адресът \"Даскал Козарев\" 10 в Сандански, на който не е открита Ана Димитрова, съвпада с адреса, на който е регистрирана сестрата на Александър Манолев –  . Тя е съдия в Районен съд – Сандански. \r\n   \r\n Само за 2018 г. “Агротрейд” е усвоила 63 697 лв. агросубсидии, като голяма част от тях са по европейски схеми. Това показва справка в   на сайта на ДФЗ. Биволъ поиска от ДФЗ данни за плащанията за предишни години, но до редакционното приключване на статията не получихме отговор. \r\n   \r\n \r\n \r\n   \r\n От март 2019 г. “Агротрейд” е взела под аренда за 10 години   от Сандански срещу 78850 лв. и още   срещу само 1000 лв. \r\n   \r\n Както отбеляза Биволъ в първия си материал по темата за къщата за гости, от 2015 до днес фирмата “Агротрейд – Ана Димитрова” осигурява пенсионно и здравно само едно лице. Непонятно е как само с един служител фирмата успява да се справи през годините и с хотелиерството и с отглеждането на животни, а и да построи водопровод за минерална вода. \r\n   \r\n \r\n   \r\n \r\n", "date": "2019.04.19", "title": "Биволъ: Кметът на Сандански и бившият зам.-министър Манолев в схеми за евросубсидии"}
{"url": "http://epicenter.bg/article/Eto-go-ubietsa-ot--quot-Mladost-quot--ostavil-mayka-si-v-lokva-krav-zaradi-1000-leva-/180612/3/0", "text": "Хиляда лева са станали повод за жестокото убийство в столичния ж.к.\"Младост\" преди два дни. 22-годишният наркозависим младеж, убил майка си именно заради въпросната сума от 1000 лева, която била за собственото му лечение, пише в. \"Телеграф\".  Между 42-годишната Стефка Младенова и сина ѝ Йордан избухнал скандал, младият мъж удрял майка си с юмруци в лицето, а после блъскал главата ѝ в ръба на стъклена маса, съобщиха източници от разследването пред изданието. Тялото на жертвата било открито по очи и в локва кръв.  Според запознати Йордан искал да вземе около 1000 лева, които Стефка скрила, за да плати лечението на младежа. Ден по-рано двамата пристигнали от Варна в София, където Йордан трябвало да бъде настанен за лечение в клиника.  След като убил майка си от бой, Йордан търсил парите, но без успех. Като не открил нищо, тръгнал да се лута безцелно. Тъй като дрехите му били целите в кръв, особено тениската и якето, той се преоблякъл, а окървавените изхвърлил до кофа за боклук. Бил дрогиран и без телефон. Забравил го при баба си във Варна.  Йордан помолил таксиметров шофьор да ползва таблета му, за да се свърже с приятелите си. Обещал да му плати, след като го закара до Русе. Свързал се по фейсбук със свои познати, на които искал по 300 лева, за да стигне до Русе, с обещанието да им ги върне. Всички му отказали.  Тогава Йордан се видял принуден да се качи на влак за Варна, където впоследствие бе заловен на гарата в Горна Оряховица.    ", "date": "2019.04.19", "title": "Ето го убиецът от \"Младост\", оставил майка си в локва кръв заради 1000 лева "}
{"url": "http://epicenter.bg/article/Tsatsarov--Osven-aresti-i-sistemni-operatsii--tryabva-i-preventsiya-na-telefonnite-izmami/180613/3/0", "text": "Повтарящата се практика на телефонни измами и размера на щетите, както и това че жертвите са най-уязвимите групи, ни показва, че трябва освен арести и системни операции, да се полагат и усилия за превенция. Това каза главният прокурор Сотир Цацаров във връзка с разбиването на най-голямата група за телефонни измами на територията на България и Румъния на Национално съвещание на ръководството на МВР, предаде репортер на Агенция „Фокус“.   „ Необходим е системен подход“, заяви той и допълни, че в операцията в България и Румъния е използван именно такъв. Сотир Цацаров обясни, че са направени видеоклипове за превенция на телефонните измами, които ще се излъчват по няколко телевизии. Той призова всички медии, които желаят, да се включат, като ги излъчват.   На националното съвещание присъстват премиерът Бойко Борисов, главният прокурор Сотир Цацаров, вътрешният министър Младен Маринов, зам. главният прокурор Иван Гешев, директорът на ГД „Национална полиция“ гл. комисар Христо Терзийски, главния секретар на МВР главен комисар Ивайло Иванов, директорът на Агенция „Митници“ Георги Костов, председателят на ДАНС Димитър Георгиев.   Прокуратура на Република България, съвместно с Министерство на вътрешните работи, стартира информационна кампания с цел превенция от телефонни измами, чиито жертви обикновено са най-уязвимите групи от населението.    В рамките на кампанията, са изработени информационни клипове, в които са използвани действителни кадри от телевизионни предавания по тази тема.   Вчера няма нито едно обаждане с цел измама на българска територия. Това каза зам. главният прокурор Иван Гешев във връзка с разбиването на най-голямата група за телефонни измами на територията на България и Румъния на Национално съвещание на ръководството на МВР.   „ Изключително доволен съм от доброто взаимодействие със всички служби на МВР. Благодаря на румънските колеги, които ни оказаха съдействие“, посочи той.    „ Всичко се случи в резултат на анализ, възложен от министър-председателя на МВР, а от главния прокурор на Специализираната прокуратура“, обясни Гешев.   „ Най-високото ниво, до което преди се стигаше е на ниво „мулета“. Предвид високата обществена опасност беше преценено, че трябва да се работи от най-ниското ниво до ръководителите“, заяви зам. главният прокурор.    „ Това е първата такава операция, надявам се да не е последната“, коментира той. „Надяваме се в близката една година ситуацията с телефонните измами да стои по-различно“, каза още Гешев.    ", "date": "2019.04.19", "title": "Цацаров: Освен арести и системни операции, трябва и превенция на телефонните измами"}
{"url": "http://epicenter.bg/article/Prokuraturata--savmestno-s-MVR--startira-informatsionna-kampaniya-s-tsel-preventsiya-ot-telefonni-izmami/180615/3/0", "text": "Прокуратура на Република България, съвместно с Министерство на вътрешните работи, стартира информационна кампания с цел превенция от телефонни измами, чиито жертви обикновено са най-уязвимите групи от населението. Това съобщиха от пресцентъра на Прокуратурата.   В рамките на кампанията, са изработени информационни клипове, в които са използвани действителни кадри от телевизионни предавания по тази тема.   Клиповете (всеки с продължителност 30 сек. и 50 сек.) са със свободен достъп за всички медии, които решат да се включат в кампанията, и са на сайта на ПРБ –  .", "date": "2019.04.19", "title": "Прокуратурата, съвместно с МВР, стартира информационна кампания с цел превенция от телефонни измами"}
{"url": "http://epicenter.bg/article/Premierat--Rekordni-sa-zadarzhanite-kolichestva-heroin--marihuana--kokain-i-sintetichna-droga/180618/3/0", "text": "Рекордни са задържаните количества хероин, марихуана, кокаин и синтетична дрога. За контрабандата на цигари се знае, че я свалихме под 5%. Това каза премиерът Бойко Борисов на Национално съвещание на ръководството на МВР с участието на прокуратурата, предаде репортер на Агенция „Фокус“.   По повод разбитата група за телефонни измами в Румъния и България, премиерът посочи: „Вече не се работи само с мулетата, а с цялата престъпна схема. Надявам се да могат да се отнемат имоти на тези хора, за да бъдат овъзмездени жертвите, не знам дали го позволява законът“.    „ Сърцераздирателно е да виждаме как възрастни хора дават спестяванията си“, коментира Бойко Борисов.    „ Продължаваме да работим. Много колеги работиха добре. Тези, които бяха в Румъния и сега се прибират, свършиха изключително добра работа“, изтъкна Борисов.    Според него количествата задържана дрога са най-достойният отговор на твърдения за работата на службите. „Фактите и количествата задържани наркотици са налице“, подчерта премиерът.    „ Искам да кажа на медиите, че този път, старата наша слабост да побързаме да се похвалим, вече я преодоляха колегите“, каза още Бойко Борисов.  ", "date": "2019.04.19", "title": "Премиерът за \"ало\" измамите: Сърцераздирателно е да гледаме възрастни хора да дават спестяванията си"}
{"url": "http://epicenter.bg/article/Tezhka-katastrofa-kray-Sliven--Edin-zagina--ima-i-raneni/180620/3/0", "text": "  Тежък пътен инцидент затвори главен път І-6 в района на сливенските селата Трапоклово и Горно Александрово. Това съобщиха от пресцентъра на ОДМВР-Сливен.   Движението се пренасочва за пътуващите в посока Бургас през село Драгоданово – с. Зимница – АМ \"Тракия\", пътуващите по път І-6 в посока София се отклоняват от кръстовище „Петолъчка” в посока АМ \"Тракия\". Екипи на Пътна полиция регулират движението. На мястото на инцидента се извършват процесуално-следствени действия.   Сигналът за произшествието е получен в 08.50 часа. Инцидентът е станал между два леки и един товарен автомобил. По първоначални данни има един загинал и двама ранени.   Работата по случая продължава.  ", "date": "2019.04.19", "title": "Тежка катастрофа край Сливен: Един загина, има и ранени"}
{"url": "http://epicenter.bg/article/Glavniyat-sekretar-na-MVR--Sluzhitel-na-SOBT-e-zadarzhan-za-iskane-na-otkup-za-otkradnata-kola-/180624/3/0", "text": "Задържан е служител на Специализирания отряд за борба с тероризма (СОБТ) за искане на откуп за откраднат автомобил. Това каза пред журналисти главният секретар на МВР главен комисар Ивайло Иванов след Националното съвещание на ръководството на МВР, предаде Агенция „Фокус“.  „Служителят е на ръководно ниво“, обясни той. „Автомобилът е „Мерцедес“. Няма как да кажа каква сума е поискана, има образувано досъдебно производство“, коментира Ивайло Иванов.  „Вчера в СДВР е получен сигнал за искан откуп на автомобил. Направена е съответната подготовка за контролиране на срещата. Направен е констативен протокол, описани са паричните средства“, поясни главният секретар.  „Знаело се е мястото, където ще бъде проведена срещата. Водено е скрито наблюдение. Тъжителката е отишла там. Лицето, което се е явило за разговор, е било задържано“, допълни Иванов.  „Уведомен е следовател, докладваха ми на мен и уведомих министъра на вътрешните работи“, заяви той.  „Лицето е задържано с полицейска мярка. Следователите, разследващите и оперативните са на среща при наблюдаващия прокурор. Там най-вероятно ще се вземе решение какви действия да бъдат предприети спрямо служителя“, коментира гл. комисар.  „Извикахме командира на СОБТ. Започваме проверки“, каза още Ивайло Иванов.   ", "date": "2019.04.19", "title": "Главният секретар на МВР: Служител на СОБТ е задържан за искане на откуп за открадната кола "}
{"url": "http://epicenter.bg/article/Lyutvi-Mestan-e-s--parichna-garantsiya--ot-10-000-leva--saobrazena-s-imushtestvenoto-mu-polozhenie-/180639/3/0", "text": "С постановление на следовател от Окръжен следствен отдел при Окръжна прокуратура – Кърджали по отношение на Лютви Местан, обвиняем за извършено престъпление по чл.343, ал.1, б.“в“ във вр. с чл.342, ал.1 от НК, е наложена мярка за неотклонение „парична гаранция“ в размер на 10 000 лева. Това съобщиха от пресцентъра на Апелативна прокуратура-Пловдив.  Мярката за неотклонение е наложена, като е съобразена с обществената опасност на престъплението, с доказателствата срещу обвиняемия и с имущественото му положение, за което са събрани доказателства.  Припомняме, че с определение на Окръжен съд-Кърджали от 17 април първоначалната мярка за неотклонение на Местан - парична гаранция в размер на 10 000 лв., беше отменена, докато не бъде изяснено имущественото му състояние.  Политикът e с повдигнато обвинение за причиняване на смърт по непредпазливост за тежката катастрофа между два автомобил в района на село Загорско по главния път към ГКПП „Маказа”.  При инцидента, станал в неделя, загина 6-месечно бебе, а майка му, 10-годишния му брат и бащата пострадаха. Местан и другият водач са тествани за алкохол и наркотици, като пробите им са отрицателни.  Отнета бе шофьорската книжка на Местан и му е наложена забрана да напуска пределите на страната.  ", "date": "2019.04.19", "title": "Все пак наложиха гаранция от 10 000 лева на Лютви Местан"}
{"url": "http://epicenter.bg/article/Metrostantsiya--Letishte-Sofiya--e-zatvorena-poradi-zabraven-bagazh/180635/3/0", "text": "Възстановено е движението на метровлаковете до метростанция „Летище София“. Това съобщиха от пресцентъра на Столична община.   Временно метрото се движеше до метростанция „Искърско шосе“ поради изоставен багаж.   Специализираните екипи бяха на място. ", "date": "2019.04.19", "title": "Възстановено е движението до метростанция „Летище София“ (Обновена)"}
{"url": "http://epicenter.bg/article/Otmeniha-porachkata-za-izgrazhdane-na-krizisni-tsentrove-za-migranti-v-Malko-Tarnovo--Elhovo-i-Lyubimets-/180662/3/0", "text": "Отменена е поръчката за изграждане на площадки за кризисни центрове за мигранти. В началото на април от МВР са спрели процедурата, която предвиждаше подобни обекти да бъдат построени в Малко Търново, Елхово и Любимец, съобщава БНР.  Поставените критерии за участниците в проектите за изграждане на площадки за контейнери относно икономическото и финансовото състояние не съответстват на изискванията на Закона за обществените поръчки, уточняват в решението си от МВР. Изискванията, които са заложени в обществената поръчка за минимален оборот например, могат да бъдат тълкувани като дискриминационни, е записал възложителят.  Проектът предвиждаше да се изградят площадки за контейнери за 280 души в Малко Търново и за над 1600 в Елхово. Заедно и с терена в Любимец поръчката бе на стойност над 8 милиона лева.  От МВР бяха категорични, че това няма да са лагери за мигранти, а за временни кризисни центрове, които евентуално да бъдат използвани при мигрантски натиск. Срещу проекта имаше протест и подписка в Малко Търново.  ", "date": "2019.04.19", "title": "Отмениха поръчката за изграждане на кризисни центрове за мигранти в Малко Търново, Елхово и Любимец "}
{"url": "http://epicenter.bg/article/Avariral-tir-predizvika-zadrastvane-na-AM--quot-Hemus-quot---VIDEO--/180687/3/0", "text": "Аварирал тир предизвика задръстване на АМ \"Хемус\" в посока София. За случая сигнализираха зрители на NOVA.  Движението е силно затруднено.  Около километър е задръстването след тунел \"Витиня\" на автомагистрала \"Хемус\", съобщи за Агенция „Фокус“ говорителят на ОДМВР – София Мариола Маркова.  ", "date": "2019.04.19", "title": "Аварирал тир предизвика задръстване на АМ \"Хемус\" (ВИДЕО) "}
{"url": "http://epicenter.bg/article/Ivan-Geshev--Tryabva-da-pitame-Sarbiya-zashto-ne-iska-da-varne-Tsvetan-Vasilev-/180691/3/0", "text": "Обединяват се интересите около КТБ. Мислите ли, че Цветан Василев иска да бъде съден. Свидетелят казва, че той е плащал на журналисти за поръчки и мислите ли, че те ще харесат да има присъда?  Искаме борба с корупцията, каквато има в Румъния, а после питаме защо е станало така. Ние не можем да върнем някой в България, ако тази страна умишлено не иска да го пусне. Въпросът е към сръбските политици защо не искат да върнат Цветан Василев.  В нашата страна има много възможности за защита като да си плащаш на определени медии и да имаш защита от политици. Предвид огромните пари, които са изтекли от КТБ, нека кажем , че е трудно да спреш всеки лев. Всеки мисли за бъдещето си, включително и Цветан Василев, който си ги пази парите някъде, каза в предаването \"Всичко коз” по Канал 3, заместник-главният прокурор Иван Гешев.  Няма значение дали си добър или лош, важно е да си от нашите. Ние искаме публичност, нас не ни е страх. Ще призоват гражданите, които излизат и казват, че Десислава Иванчева е невинни, нека прочетат, а да не слушат големи клишета, които са им насадени, каза още той.  \"Крадецът вика дръжте крадеца. Лозан Панов не знае дали е политик, шеф на ВКС, или магистрат. Олигарсите са в ареста. Никъде в света не са задържани всички извършители на престъпления или олигарси. Ще му е трудно, защото той не знае къде се намира. Представете си, че Сотир Цацаров да каже, че Митьо Очите е пробил политическото статукво в Бургас. До колкото ми е известно, Лозан Панов е казал нещо подобно за Иванчева Този човек е объркан и не знае накъде да се насочи.\"  \"Подходът при разследване на \"ало\" измамниците до момента не е бил правилен. Напоследък лицата, които звънят по телефона, са позиционирани в Румъния, а тези, които получават парите, са в България. Използвахме всякакви механизми за партньорство с румънските служби. Без тях операцията нямаше как да се случи. Не може за всичко в държавата да отговаря само прокуратурата. Това, което можем ние да направим - ще го направим. Трябва да подходим систематично”, каза още той по темата със спецакцията, проведена край Горна Оряховица вчера.  \"Този тип престъпления, изискват своите експертизи, не само в България, а и в цял свят. Назначени са над 40 експертизи, но това няма как да стане за 1 час. Не може да се повдигнат обвинения, които после да не се издържат в съда. 8 месеца не са малко. Една от причините за забавянето е законодателството, законите са остарели, не сме по времето на Тодор Живков. Ние не можем да натискаме политиците. Всеки трябва да си върши работата. Единственото, което можем да направим е да си вършим работата.\" Българските граждани трябва да си отговорят на въпроса, дали са виждали в живота си накуп 70 хиляди евро. За това престъпление е предвидено между 10 и 30 години затвор и след като това е предвидено, могат да се дадат 20 години. Чувам всякакви коментари и от двете страни. Това е един случай, като премахнем това, че става въпрос за кмет, който управлява, и това, че размера на получената сума никога не е залавяна досега.  Зад тази жена седят конкретни политически сили, които са я издигнали. Зад тази политическа фигура, седят цели отломки от СДС и бивш правосъден министър. Те възприеха, че това е атака срещу тях. Имаше ваши колеги, които имаха подготвени материали. Една функционираща прокуратура, която си върши работата, няма интерес. За последните 3 години толкова работа не е свършено и това не е удобно. Това, че тя е много харесвана, е от интереси и от пресирането в медиите.\"  ", "date": "2019.04.19", "title": "Иван Гешев: Трябва да питаме Сърбия защо не иска да върне Цветан Василев "}
{"url": "http://epicenter.bg/article/Ograda-na-bivshe-voenno-podelenie-se-sruti-v-Haskovo--ima-zhertva--VIDEO--/180692/3/0", "text": "Ограда на бивше военно поделение се срути в Хасково. При инцидента е загинал един човек, предаде NOVA.  Жертвата се движела по тротоара край падналото съоръжение в момента на рухването му. Самоличността на починалия мъж все още не е установена.  Въпросната ограда пада за втори път. Първият подобен инцидент станал преди няколко години.  Според свидетели на рухването на стената най-вероятната причина за случилото се е силният вятър.  ", "date": "2019.04.19", "title": "Ограда на бивше военно поделение се срути в Хасково, има жертва (ВИДЕО) "}
{"url": "http://epicenter.bg/article/Elena-Yoncheva--GERB-si-kupi-lavcheto-na-SDS--a-tova-koeto-ne-mogat-da-kupyat--te-go-iznudvat/180670/2/0", "text": "  На въпроса за напрежението на последния пленум на БСП Елена Йончева каза ,че изненади няма. Тя определи листата като много силна. \"Ще успеем на тези избори, няма нищо страшно в една партия да се води остър и дълъг дебат. БСП обаче не е от партиите, които спускат един лист и имената се приемат безкритично\", посочи Йончева.   \"Не мисля че Корнелия Нинова беше бламирана, тъй като 80% от имената все пак са в листата. Смятам, че Сергей  Станишев ще бъде много полезен не само за левицата, а и за България. Беше редно той да бъде в листата и съм го изразявала неведнъж\", подчерта Йончева.   Много е важно да отстраним тази мафиотска структура ГЕРБ, левицата трябва да победи, това е само началото. Трябва да има прокуратура, която действително си върши работа, медии, които са реална четърта власт. Победата на левицата е началото на краха на ГЕРБ, тази мафиотска държава, овладяла държавата, каза водачката на БСП.   \"ГЕРБ си купи лъвчето на СДС, това което не могат да купят, те изнудват и ако и тогава не стане изваждат големите бухалки. Победата на левицата ще помогне и на десницата\", посочи Йончева. На въпрос защо е загрижена за десницата тя отговори, че има много приятели вдясно.   \"Президентството не е феодална структура  и хората, които виждат перспектива могат да напуснат\". Така Йончева коментира включването на Иво Христов в листата на БСП. \"Той е ляв интелектуалец, няма лошо да си критик на БСП, Радев ясно показва, че в България няма разделение на властите и България е завладяна от хора с минало от подземния свят\", отсече водачката на листата на БСП.   Тя отрече идеята, че БСП има място извън ПЕС. \"Ние не сме национал-популисти\", каза Йончева.   Тя за пореден път каза, че БСП държи на проверки в независими лаборатории за изграждането на пътищата по отношение на повдигнатите обвинения към фигури от АПИ по казуса \"Своге\". \"Нямаме още разрешение от АПИ да вземем ядки\", каза водачката на листата на БСП. \"Ясно е, че ГЕРБ крадат, въпросът е следващите, които ще дойдат на власт не могат да правят подобно нещо. Това не са кражби, а грабеж\", отсече Йончева. Тя за пореден път извади доклада на Зелените, които твърдят, че 11 млрд евро се крадат. \"Борисов е ясно че лъже често, по три пъти на ден\", така Йончева коментира репликата на Бойко Борисов, че всички капиталови разходи на България са 10 млрд лв.   Тя каза, че не е изненадана от решението на прокуратурата да не образува дело по отношение на министъра на културата Боил Банов. Йончева отрече да е унищожила оригинала, тъй като не разполагала с него. \"Следващата седмица ще покажем още документи и ще обжалваме решението на прокуратурата\", заяви водачката на листата на БСП.", "date": "2019.04.19", "title": "Елена Йончева: ГЕРБ си купи лъвчето на СДС, а това което не могат да купят, те го изнудват"}
{"url": "http://epicenter.bg/article/MVnR--Vazstanovyavat-nadplateni-patni-globi-v-Turtsiya/180671/2/0", "text": "По данни на турските митнически власти, предоставени на Генералното консулство на Република България в Одрин, в периода 11-13 април 2019 г. от повече 70 леки и тежкотоварни автомобили с българска регистрация са били надвнесени суми за неплатени в срок пътни такси на територията на Турция. Става въпрос за граждани и превозвачи, платили повече 1000 турски лири. Това съобщиха от пресцентъра на Министерството на външните работи.   На 11 април 2019 г. в Турция, на излизане от страната на всички ГКПП беше въведена система на заплащане на неплатените пътни такси от МПС на територията на страната.   Българските граждани, собственици и ползватели на автомобилите, които имат съмнения, че са надплатили суми за пътни такси в този период, могат да подадат заявление за възстановяването им, като попълнят и подадат лично на Гише № 58 (Vezne) на ГКПП Капъкуле или изпратят на ел. адрес trakyaoburo@ticaret.gov.tr приложен формуляр. След получаване на формуляра от турските митнически власти ще бъде изчислен точният размер на надвнесената и подлежаща на възстановяване сума.    Възстановяването на сумата ще се извърши по един от следните начини: - по сметката за заплащане на магистрални такси - OGS/HGS №;  - по банков път на посочената от българския гражданин във формуляра сметка (IBAN №); - в брой на каса на ГКПП „Капъкуле“.   Необходимият формуляр може да бъде изтеглен от интернет-страницата на Генералното консулство на Република България в Одрин на следния линк:      ", "date": "2019.04.19", "title": "МВнР: Възстановяват надплатени пътни глоби в Турция"}
{"url": "http://epicenter.bg/article/Ministerski-savet--Premierat-e-razporedil-da-se-otstranyat-defektite-na-patya-kray-Svoge-/180673/2/0", "text": "От правителствената пресслужба изпратиха до медиите информация по повод новината за изпратен сигнал до Върховна касационна прокуратура относно катастрофата край Своге през август миналата година.  С резолюция на министър-председателя Бойко Борисов на 8 март 2018 г. началникът на политическия кабинет на премиера изпраща писмо, с което препраща на МРРБ сигнала на кмета на Своге за път ІІ-16 Мездра-София, постъпил в кабинета на премиера на 28 февруари 2018 г.  Министърът на регионалното развитие и благоустройството незабавно разпорежда на АПИ да докладва за състоянието на пътя и за предприетите мерки, както и да бъде изготвен отговор за кмета с копие до политическия кабинет на министър-председателя.  В резултат на извършената от АПИ проверка, в края на месец май 2018 г., АПИ подготвя информация за кмета на Своге и кабинета на премиера, че е разпоредено на фирмата – изпълнител да отстрани възникналите дефекти в обхвата на пътя, заявяват от пресслужбата на кабинета.  Министър-председателят Борисов е предприел необходимите мерки за реакция на подадения от кмета на Своге сигнал, се казва още в съобщението.  ", "date": "2019.04.19", "title": "Министерски съвет: Премиерът е разпоредил да се отстранят дефектите на пътя край Своге "}
{"url": "http://epicenter.bg/article/Doncho-Atanasov-e-podal-ostavka-/180681/2/0", "text": ".   Инж. Дончо Атанасов, член на Управителния съвет на Агенция „Пътна инфраструктура“, депозира оставката си в деловодството на Министерството на регионалното развитие и благоустройството, съобщиха от пресцентъра на МРРБ. Оставката на Дончо Атанасов идва, след като вчера прокуратурата го обвини заради тежката катастрофа край Своге от август миналата година, при която загинаха 20 души.   Доказателствата, събрани от СГП са обосновали повдигане на обвинения на Дончо Атанасов и на Светослав Глосов, за това, че в качеството си на членове на Управителния съвет на АПИ, отговарящи за дейността на Дирекция „Управление на стратегически инфраструктурни проекти“ и дирекция „Поддържане на пътната инфраструктура“ не са изпълнили служебните си задължения, регламентирани в Закона за пътищата и в Правилата за работата на УС на АПИ, с цел да набавят за фирмата-строител  облага и от това са настъпили значителни вредни последици. Те са привлечени като обвиняеми на 17.04.2019 г.     Оставката трябва да бъде приета от министъра на регионалното развитие Петя Аврамова.   Сред обвинените вчера има още петима души.    До вчера единственият обвиняем беше шофьорът на злополучния автобус.  ", "date": "2019.04.19", "title": "Дончо Атанасов подаде оставка като член на УС на АПИ"}
{"url": "http://epicenter.bg/article/Dzhambazki--Tsiganskite-detsa-tryabva-da-se-obrazovat--za-da-ne-sa-kato-golite-primati-v-Gabrovo/180685/2/0", "text": "Ние сме автори на предложението социалните помощи да се спират, ако децата не ходят на училище. Става дума за решаване на циганския въпрос в държавата. Това каза в предаването \"Лице в лице\" по БТВ водачът на евролистата на ВМРО Ангел Джамбазки.  Това е мярка срещу безотговорни родители, които не изпращат децата си на училище, за да станат достойни граждани, а ги използват за просия и кражби. В дългосрочен план, за да решим циганския въпрос, циганските деца трябва да се образоват, дори въпреки волята на родителите им. В противен случай ще се изправяме периодично пред ситуации като тази в Габрово, където трима голи примата се бият с хора посред бял ден, заяви Джамбазки.  Това не е кауза за избори, а кауза за българската държава и държавност. Не можем да си позволим да създаваме социални паразити, цели групи да се отписват от обществото. Това е решението в дългосрочен план. Ако трябва да е задължително и принудително, ще е задължително и принудеително. Ако трябва да се глобяват техните родители, ще се глобяват, ако трябва да носят наказателна отговорност, ще носят, подчерта водачът на евролистата на ВМРО.  Той потвърди информациите, че Андрей Слабаков и генерал Димитър Шивиков ще са в листата на ВМРО за европейските избори. И двамата са доказани в обществото хора, посочи Ангел Джамбазки.  Единството на българската нация е събрано в тази листа, добави той.", "date": "2019.04.19", "title": "Джамбазки: Циганските деца трябва да се образоват, това е решението на въпроса"}
{"url": "http://epicenter.bg/article/Yotova-vav-Veliki-Preslav--Edinenieto-na-balgarite-e-zalog-za-Zlaten-vek--nadhvarlyasht-vremeto/180686/2/0", "text": "„Отличителен знак е, че в един град, благословен и орисан от създаването си за велики дела, най-младото поколение подава ръка на българите по света – за нашето единение като нация, като залог за Златен век, надхвърлящ физическите граници на времето.“ С тези думи вицепрезидентът Илияна Йотова приветства участниците в международния културен форум „Велики Преслав – история на цял един народ“.   В старопрестолния град се проведе церемония по награждаване на лауреатите в конкурса за литературни и художествени творби. Форумът e под патронажа на вицепрезидента и в него участват 420 деца и младежи от цяла България и от българските общности по света.   „Конкурсът на инициативния комитет и на децата увлече връстниците им от съботно-неделните училища – така естествено се свързват българските деца у нас и по света, заедно пишат, рисуват и черпят вдъхновение от нашата, обща история“, отбеляза Илияна Йотова, като цитира думи от част от есетата: „Само обединени ние, българите, можем да бъдем велики като предците ни.“   Вицепрезидентът благодари на инициативния комитет и на всички съпричастни към провеждането на културния форум. Илияна Йотова удостои Основно училище „Св. св. Кирил и Методий“ с плакет на вицепрезидента, защото идеята за конкурса за прослава на хилядолетната българска история, писменост и култура се ражда през 2017 г. и е на тогавашния 3 А клас и г-жа Славка Савова.   „С този успешен конкурс се сбъдва пророчеството – Велики Преслав ще гради историята на цял един народ, ще го величае и прославя, както повелява името му“, заяви Илияна Йотова.   Вицепрезидентът припомни, че Велики Преслав спасява делото на Светите братя Кирил и Методий, като приютява техните ученици и ги насърчава да създават „новите букви – кирилските“. По думите на Илияна Йотова Преславската школа е духовен център, който създава облика на един велик народ, който разпръсква свобода чрез писменост и познание далеч извън границите на царството за векове напред.   „И днес с гордост можем да отговаряме на въпроса откъде тръгва Европа – Велики Преслав чертае пътя на европейската цивилизация, преславската духовност определя европейските ценности, които са човешките ценности“, изтъкна вицепрезидентът.", "date": "2019.04.19", "title": "Йотова във Велики Преслав: Единението на българите е залог за Златен век, надхвърлящ времето"}
{"url": "http://epicenter.bg/article/Kancho-Stoychev--Skandalite-i-umora-ot-upravlenieto-na-GERB-sa-prichinite-za-spada-na-partiyata-/180689/2/48", "text": "Скандалите и умора от управлението на ГЕРБ са причините за регистрирания спад в управляващата партия. Това каза за обзорното предаване „Това е България“ на Радио „Фокус“ социологът Кънчо Стойчев, изпълнителен директор на третата по величина компания в информационната сфера в глобален мащаб TNS, както и съосновател на „Галъп Интернешънъл“, във връзка с изследване на социологическата агенция, според което се изравняват позициите на БСП и ГЕРБ и дори левицата придобива моментна по-изгодна позиция.  „Става дума за комплекс от неща, за натрупване и за умора, както и за конкретни поводи. За съжаление, те не са един, два или три. Като че ли в последния месец, месец и половина, поводите за скандали, и то за оправдани скандали, бяха прекалено много. Не говорим вече за това, което представители на ГЕРБ наричат компромати. Компромат е нещо, което не съществува като факт, неистина е. Последните скандали са напълно истина, тъй като започнаха редица прокурорски проверки, различни органи в държавата се задействаха“, обясни социологът.  Кънчо Стойчев прогнозира, че предизборната кампания за евроизборите ще бъде оспорвана, но няма да доминира негативното. Споровете ще са разгорещени, но това не означава враждуване – това изпълва дебата със съдържание, обясни социологът.  Очакванията са за изборна активност от 2.5 млн. души, каза още Кънчо Стойчев и допълни, че това не е толкова ниска активност, предвид факта, че статистиката е потвърдила, че българите официално са под 7 млн.  ", "date": "2019.04.19", "title": "Кънчо Стойчев: Скандалите и умора от управлението на ГЕРБ са причините за спада на партията "}
{"url": "http://epicenter.bg/article/Radan-Kanev--Kogato-chovek-e-v-politikata-tryabva-da-vzema-trudni-i-barzi-resheniya/180690/2/0", "text": "Това заяви в студиото на \"Още от деня\" по БНТ Радан Кънев, който води листата на \"Демократична България\" за предстоящите европейски избори.   Той обясни, че ще бъде евродепутат от групата на ЕНП. Важно е с какво нашите депутати в тази група ще бъдат различни от тези на ГЕРБ.   По отношение на другите колеги, които смятам, че ще влязат, при нас има свобода на преференции, ние всички сме равностойни, водачът на листата не е защитен, кого ще изпратят избирателите, ще решат само преференциите.   Кънев посочи, че изборът на европейски главен прокурор е огромна крачка на ЕС и лично той ще защити кандидатурата на Лаура Кьовеши. \"ГЕРБ се страхуват от тази кандидатура, те имат естествен страх, че единна Европа през единната прокуратура ще разследват кражбите на еврофондове.\"   ГЕРБ, БСП и ДПС се опитват да излъжат българските граждани, че са единствената алтернатива за управление, посочи Кънев и каза, че той има ангажимента да покаже, че има друга алтернатива освен тези три партии.   \"Сегашните млади, които са на 17-18 години са виждали само Бойко Борисов да управлява държавата последните 10 години, за тях той е като Тодор Живков\", каза Кънев.   \"Днешното управление на Борисов не се различава по нищо от управлението на Орешарски, по кражби той ги настигна и ги задмина\", каза още водачът на листата на \"Демократична България\".   \"Изключително много хора, които мислят като мен, са гласували за ГЕРБ, за да не дойде БСП на власт, трябва вече да спрем с тази мантра, моята работа е тези хора да не минат към БСП, а да видят, че има алтернатива център-дясно\", посочи Радан Кънев.   Той посочи, че именно изборът му за евродепутат и на неговия колега ще помогнат да консолидация на десницата.", "date": "2019.04.19", "title": "Радан Кънев: Когато човек е в политиката трябва да взема трудни и бързи решения"}
{"url": "http://epicenter.bg/article/Tragediya--Izdahna-izostavenoto-momichentse--koeto-pitashe---quot-Mama-shte-doyde-li-quot--/180694/2/0", "text": "7-годишната Таня, която бе изоставена от родителите си в детската клиника на УМБАЛ \"Свети Георги\" в Пловдив, е починала, съобщиха от лечебното заведение.  Детето бе настанено там преди 3 седмици с тежко сърдечно заболяване. След като разбраха за диагнозата му, бащата и майката уведомиха социалните служби, че не са в състояние да се грижат за дъщеря си, припомня Канал 3.  Служителите започнаха да търсят приемно семейство за малката Таня, но не успяха да намерят такова, което да може да се грижи за болно дете. Другият вариант бе момиченцето да бъде настанено в център с постоянна медицинска грижа.  Свидетелка на нещастието на изоставеното момиченце разказа: \"Момиченцето страда. Вярвам, че никое дете не заслужава такава съдба, още повече - болно. Това не е вещ, която може да се подари. Всеки ден пита, мама ще дойде ли. Какво да му отговориш на 7-годишно дете? Как да му обясниш, че майка му го е изоставила и вече не го иска?”  Таня не успя обаче да дочака преместването си там. Тя е страдала от кардиомиопатия и лекарите са поддържали сърдечната функция с помпа.  Детето е от семейство от ромски произход, което живее в пазарджишкото село Левски. Родителите имат още 3 деца.  ", "date": "2019.04.19", "title": "Трагедия! Издъхна изоставеното момиченце, което питаше: \"Мама ще дойде ли?\" "}
{"url": "http://epicenter.bg/article/Na-zhivo--Korneliya-Ninova-otgovarya-na-obvineniyata-na-Borisov-za--palzyashta-diktatura--/180693/2/48", "text": "Председателят на БСП Корнелия Нинова отговаря на обвиненията на премиера Бойко Борисов за „пълзяща диктатура“ в интервю пред Сашо Диков в предаването „ЕвроДикоФ“ по тв Евроком.    Това е весела, забавна случка\", така се разсмя Нинова на въпроса за коментар на думите на Борисов, че опонентите на властта готвят \"пълзяща диктатура\".    Сериозните причини да го предложа, е общата политика, която споделяме. Ние имаме общи идеи за бъдещето на България, заяви Нинова и подчерта, че   \" на въпрос за нейния коментар на пост във Фейсбук на съпругата на президента за \"предателите\", който тя пусна в деня на пренума, когато стана ясно, че Иво Христов влиза в листата на БСП. Не мога да коментирам думите на някого във Фейсбук, отговори Нинова и подчерта, че Иво Христов остава председател на Стратегическия съвет на президента. \"Това говори, че Румен Радев го уважава, че не го е изгонил. Деси Радева е съпруга на президента, но да ме карате да коментирам политически разговор във Фейсбук, не е сериозно\", затвори темата лидерът на БСП.    И на вицове ли да реагирам! Кой нормален човек ще повярва, че имам 30 милиона, за да ге предлагам на някого да се отказва от посвоте в БСП?      Ето акцентите на 40 минутния разговор:  Мистерии на „Позитано“: защо бе изваден Сергей Станишев от един списък и как влезе в другия?  Има ли скандал между Иво Христов и президента Румен Радев?  Кога си говорят Нинова и Радев?  За кого Десислава Радева написа „предател“ във Фейсбук?  Защо председателят на БСП иска румънски модел в прокуратурата. И защо думите й потънаха в общото политическо говорене?  Защо Нинова мълча досега за 30-те милиона, които били предлагани на Михаил Миков и разседват ли Кирил Добрев за корупция?  При какви условия Корнелия Нинова е готова с оставка?  Кога червените ще се върнат в Парламента и какви пари получават сега?  Защо Корнелия избухна на твърденията на Борисов за „пълзяща дикткатура“?  ", "date": "2019.04.19", "title": "На живо! Нинова за обвиненията на Борисов за „пълзяща диктатура“: Това е принос в световната история"}
