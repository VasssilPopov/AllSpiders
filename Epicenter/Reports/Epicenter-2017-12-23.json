{"url": "http://epicenter.bg/article/-Stoyan-Denchev--Ima-hora--koito-si-broyat-parite-ot-privatizatsiyata/143682/2/0", "text": "„Много определения могат да бъдат дадени на тази година. Винаги съм вярвал, че трябва да се даде път на вярата, на надеждата, че нещо по-хубаво ще се случи и не трябва да бъдем песимисти, но от друга страна ангажиментите ми са свързани с изследвания на несигурността. Има няколко феномена, които определят днешния свят, един от тези феномени е несигурността, но това не е думата за нашата държава, тя е бъдеше.   Това коментира бившият секретар на кабината ”Беров” и настоящ ректор на библиотекарския университет Стоян Денчев пред Канал 3.   ”По-близо сме до несигурността, но самата несигурност крие потенциал за развитие на нещо стабилно, на нещо креативно. Ако сме по-близо сигурността, то това може да притъпи сетивата ни, но ако сме в несигурността, ще сме по нащрек за държавата”, коментира още той.   ”Има хора, които си броят парите от приватизацията. Няма да стане ясно кой е виновен за приватизацията в съда, но на хората им е пределно ясно. Трудно към днешна дата ще се търси отговорност”, каза Денчев.    ”Жан Виденов е може би единственият човек, които не осребри участието си във властта. Той не успя да създаде свои кръгове на бизнес организиции, които да работят за неговите интереси, докато при други премиери това се получи, започвайки от Луканов.   \"Учудвам се внезапно възникналите милионери, от внезапно възникналите структури на базата на гениалността на техните създатели. Сигурно имат някое друго качества хора като Иво Прокопиев, за да успеят да реализират такива богатства и такива печалби, но при всички случаи те са използвали нечия помощ или пропуски на законодателството, за да реализират по този начин идеите си. Най-малкото не ги е било страх да се пробват в определена среда да реализират тези идеи.", "date": "2017.12.23", "title": "Стоян Денчев: Има хора, които си броят парите от приватизацията"}
{"url": "http://epicenter.bg/article/Mariya-Gabriel--Tozi--koyto-me-napravi-politik--e-premierat-Boyko-Borisov/143652/2/0", "text": "„Този, който ме направи политик, е премиерът Бойко Борисов. Искам да му благодаря като на човек, той е този, който ми даде доверието си”, каза еврокомисарят Мария Габриел пред БТВ. Тя използва и възможността преди Коледа да благодари и на кумата си Малина Едрева, която ѝ дала шанс да влезе в политиката. „Тя и съпругът ѝ ме срещнаха за първи път в Бордо”, поясни Габриел.   Еврокомисарят говори за работата си като евродепутат и европейски комисар, дейността си в защита на човешките права и равноправието между половете, както и за семейството си.   „За мен правата на жените са права на човека и трябва заедно да ги отстояваме”, каза Габриел. Тя разказа за работата си в защита на човешките права и равноправието между половете. „В Судан видях момичета и жени, които ходеха пеша 20 км, за да гласуват, и ходенето беше изпълнено с песни и ликуващи викове – те наистина вярват, че могат да променят историята на своята страна”, спомня си Габриел.   В Чад тя преживява и друг важен момент, който бележи нейната битка за равноправието между половете и правата на жените. „Една от жените говореше колко е лошо положението на жените там и много спонтанно ми подаде малката си дъщеричка и ми каза „Вземи я”. Знаете ли колко е трудно за една майка да се раздели с детето си, знаейки, че може би това е по-добро”, сподели Габриел.   „Този пример ме води във всяко едно от действията ми, връщайки се в Европа, да продължавам да се боря за правата на жените”, допълни тя. Семейството на Габриел е съчетание между български и френски традиции, тъй като тя е омъжена за французин.", "date": "2017.12.23", "title": "Мария Габриел: Този, който ме направи политик, е премиерът Бойко Борисов"}
{"url": "http://epicenter.bg/article/Slavcho-Velkov--Badete-vnimateln--Opasnostta-ot-teror-ne-e-otminala/143655/2/0", "text": "25 са извършените до момента терористични актове в Европа през 2017 година. За това какво може да очаква Старият континент през 2018 година пред novini.bg коментира експертът Славчо Велков.„Много повече със сигурност са осуетените терористични атаки“, коментира Велков.   „Осъществените нападения бяха извършени от самомотивирали се хора, които в повечето случаи не принадлежаха към терористични организации, но самите терористични организации, като „Ислямска държава“, много бързо ги припознаваха и си натрупаха актив.   „Особеното обаче беше използването на нетрадиционни средства за поразяване. В Германия, във Франция, във Великобритания бяха използвани автомобили и бусове. Това е обезпокоителното“, каза той.   „Със сигурност терористичните актове ще продължават, защото \"Ислямска държава\" губи битката в Близкия Изток и това я активира за още повече действия на територията, където е силна идиеологически – Европа“, заяви Велков и напомни: „Европа е бременна с тероризъм и трудно ще се освободи от този плод“.   „Затова без да плашим хората, трябва да знаем, че особено около светлите християнски празници се създават предпоставки за уязвимост“, каза Славчо Велков. „И България, за съжаление, също не е застрахована. Трябва да бъдем много бдителни“, предупреди още експертът.", "date": "2017.12.23", "title": "Славчо Велков: Бъдете внимателни! Опасността от терор не е отминала"}
{"url": "http://epicenter.bg/article/Valeri-Simeonov--Ne-sam-siguren-dali-Dogan-ne-e-podmenen--Tova-ne-e-sashtiyat-chovek-/143656/2/0", "text": "\r\n \r\n \r\n", "date": "2017.12.23", "title": "Валери Симеонов: Не съм сигурен дали Доган не е подменен. Това не е същият човек!"}
{"url": "http://epicenter.bg/article/Dnes-pochitame-Sveti-Naum-Ohridski/143661/2/0", "text": "Днес Православната църква отбелязва Свети Наум - книжовник, един от петимата най-близки и предани ученици и сподвижници на славянските първоучители Кирил и Методий.   Той израства в Мизия. Участва в Моравската мисия на Кирил и Методий. По време на пребиваването си в Рим (края на 867 или началото на 868) е ръкоположен от папа Адриан II за свещеник. След смъртта на Кирил (февруари 869 г.) Наум заминава за Панония и Великоморавия заедно с Методий и другите ученици, където участва в драматичната борба с немското духовенство. След смъртта на Методий (885) се завръща в България заедно с Климент и Ангеларий.   С голяма радост бил приет от княз Борис I и всестранната подкрепа на българския владетелски двор в Плиска му осигуряват благоприятни условия за работа. Той става един от най-вдъхновените организатори на Преславската книжовна школа (886-893). През 893 г., когато Климент Охридски става епископ на Дрембица, Наум напуска Преслав и заема неговото учителското място в областта Кутмичевица в град Девол (дн. несъществуващ град в южна Албания) (893 - 900 г.). Около 900 г. се оттегля в манастир край Охрид, където продължава просветителската си дейност. През 905 г. изгражда свой манастир, известен днес като ”Свети Наум”.   На смъртния си одър приема монашеската схима. Умира на 23 декември 910 г. Погребан е при северната страна на храма, където мощите му и досега почиват неоткрити. Скоро след това е канонизиран.   Честит имен ден на Наум, Бисер, Бисера, Бисерка и Бистра!", "date": "2017.12.23", "title": "Днес почитаме Свети Наум Охридски"}
{"url": "http://epicenter.bg/article/Eksdeputat-ot-BSP--Mariya-Gabriel-shte-posreshta-Koleda-v-Parizh-s-gashi-drob-/143662/2/0", "text": "Бившият депутат от БСП Атанас Зафиров разкритикува остро български еврокомисар Мария Габриел след днешното й участие в предаването „Тази събота“ на БТВ. Наред с хвалбите към премиера Бойко Борисов, който я направил политик, Габриел демонстрира „висок стандарт“ с отговора на въпроса си как ще посрещне Коледа във Франция.     \"От bTV научаваме изключително важната за българския народ новина, че уважаваната г-жа Мария Габриел, и.д. еврокомисар, ще посрещне Коледа във Франция, с гъши дроб и шампанско !   Забележителен прогрес за човек, който доскоро ползваше общинско жилище за социално слаби в София. Браво!\"   Преди избирането й за еврокомисар, семейството на Мария Неделчева-Габриел бе забъркано в корупционен скандал. Оказа се, че като евродепутат тя дълго време е живеела в общинско жилище в София на символична цена. Беше изнесена и информация, че брат й е станал собственик на евтин апартамент, купен от строителна фирма, считана за част от икономическия обръч на партия ГЕРБ.", "date": "2017.12.23", "title": "Ексдепутат от БСП: Мария Габриел ще посреща Коледа в Париж с гъши дроб!"}
{"url": "http://epicenter.bg/article/Tsveta-Karayancheva--Dogan-kaza-na-glas-neshto--koeto-vsichki-znayat/143669/2/48", "text": "В парламента прекалено се изостри говоренето. Стигна се до личностни нападки. Не бива да се говори така в тази светиня, защото там трябва да си говорим за политики, трябва да спорим принципно. В началото на годината протече остра предизборна кампания, която за много политици, като че ли все още не е приключила. Оттам е и ниският рейтинг в последните социологически проучвания. Това каза пред БНР председателят на парламента Цвета Караянчева.   Всички партии трябва да осъзнаем, че това не се харесва на хората. Другото е, че периодически срещу Народното събрание харчат и обвинения от други институции, а ние не правиме усилия да защитим е дейността си. Искам да посъветвам както себе си, така и колегите – да забравим предизборната лексика, защото нови избори не се задават.   Караянчева отрече да черпи увереност от думите на почетния председател на ДПС Ахмед Доган, че сегашното управление няма алтернатива и изтъкна, че многократно е декларирала, че управляващата колиция е „абсолютно стабилна“: А какво всъщност каза господин Доган по-различно от това, което ние говорим и това което всички знаем.   Запитана дали речта на Ахмед Доган е била и флирт с ГЕРБ, Караянчева коментира: Това са техни вътрешнопартийни работи. Ако те имат различия с господин Карадайъ, трябва да си ги уточнят. Аз мисля че всички знаем, и опозицията разбира се, че вотът не се внася, за да предизвика нови избори, колкото да прикове обществото внимание в един дебат, в който опозицията ще напада, а управляващите е така ще разказват какво са направили през изминалите 8 месеца. Това че г-н Доган каза на глас нещо, което всички знаят, не прави речта му „уникална“. Той зададе въпроса, който всички си задаваме: „Какво ще стане, ако вотът мине? Какво мнозинство ще управлява“. Цялата опозиция си задава този въпрос!   Председателят на Народното събрание не се ангажира с прогноза дали и ДПС ще участва във внасянето на вота на недоверие и как ще гласуват представителите на опозиционната партия. Тя изтъкна, че от ГЕРБ не са „привърженици на компроматната война и черния PR“ и в дебата по вота ще изложат като аргументи постиженията си от изминалите 8 месеца.   По повод отпадането на рестрикциите върху реинбурсирането на иновативните лекарства, Караянчева изтъкна, че предложението за мораториум е било на експерти, но темата е била политизирана и допълни: Мисля че ние лошо обяснихме на хората какво точно искаме да направим. Не мога да разбера защо гъвкавостта която ГЕРБ появява се възприема като слабост. Не отчетохме политическите реалности в България. Изнесохме този дебат на политическо ниво, а трябваше да остане на експертно. Мисля, че аргументите, които изложихме в зала в подкрепа на това предложение на министър Ананиев, бяха достатъчно ясни и точни. Нито един онкоболен няма да остане без лечение, както опитаха да изкарат от опозицията. Стигна се дотам обаче, че когато се намесят политическите аргументи, експертните аргументи отиват на заден план. Гласувах за подкрепа на този т. н. „мораториум“, защото повярвах на експертите. Имаше включително обвинение, че някакви митични комисии ще се правят на Господ и ще решават кой да живее и кой не. Винаги отпускането на лечение за тежки заболявания като рак или нелечими на този етап заболявания са минавали през комисия от специалисти, за да се определи кое е най-правилното за пациента. В гласувания от нас закон се предвиждаше точно такава практика. Въпросът обаче беше твърде, твърде политизиран. От един милиард бюджет на НЗОК през 2009 г., сега сме на 4 милиарда! Имаме наливане на едни средства и, ако трябва да се направи реформа, тя трябва да се почне от някъде. Но ако има страхове на хората, ние сме тези, които трябва да ги предотвратим, трябва да успокоим и трябва да отговорим на този призив.   Караянчева отличи като събития на 2017 година спечелените от ГЕРБ избори, подписването на Договора с Македония, доброто икономическо развитие на България и “мостовете, които господин Борисов прави между България, Европа и Западните балкани“.", "date": "2017.12.23", "title": "Цвета Караянчева: Доган каза на глас нещо, което всички знаят"}
{"url": "http://epicenter.bg/article/Iliyana-Yotova--Antikoruptsionniyat-zakon-nyama-da-proraboti/143670/2/48", "text": "Ще направя прогноза в края на 2017 г. и ще кажа, че антикорупционният закон няма да проработи и то не заради вот на недоверие, а защото съдържа текстове, които ще доведат до взаимно блокиране на институциите и ще започнат дела на хора, които ще пострадат от него. Този закон няма да доведе до справедливост. Това каза вицепрезидентът Илияна Йотова пред БНР.   „За мен 2017 г. беше преди всичко година на работа и удовлетворение. Война между институциите няма, като категорично мога да кажа, че нашата институция не води война с никой. Протегнахме ръка още от самото начало на мандата си за това да има национален консенсус по решаването на различните въпроси. И някъде срещнахме разбиране, някъде – не. Имаше и остра размяна на реплики, но се надявам да са се направили изводите“, каза още тя.   Йотова уточни, че още ще на първия Консултативен съвет на президента всички политически партии са подчертали важността на няколко приоритета на България – външната политика, сигурността, предстоящото Европредседателство, антикорупционният закон и др. „За съжаление, много малко след това се оказа, че това, което е говорено на това заседание, си е останало там затворено. И знаете каква е съдбата на втория и третия съвет. Но срещнахме разбиране за външната политика и председателството, а това не е малко“, каза още тя.   По думите й няма как да се скрие, че през годината са припламвали искри. „Едва ли не се размахваше пръст, но това не е само към г-н Радев, а едва ли не към цялата институция. Искат да ни кажат, че ние си имаме конкретни правомощия и нямаме право да взимаме отношение по политически въпроси. Това не е нормално – всеки един от нас е политик, вижда какво става и е поел някакви ангажименти към българските граждани. И ние си ги спазваме, а на когото не му хареса, си е за негова сметка“, каза още вицепрезидентът.   Йотова уточни, че в крайна сметка се е оказало, че президентът е бил прав, когато е наложил ветото върху мораториума за нови лекарства. „Но, за съжаление, трябваше за две седмици се извърви този път и буквално да се изгаврят с хората, които имат този проблем, за да се стигне там, откъдето започна всичко“, обясни тя.   „За тази една година това, което виждам, е много малко обществена дискусия по изключително важни проблеми, които засягат всеки един от нас като българин. Вчера се опитах за себе си да дам отговор на въпроса кой е онзи закон, приет от новото Народно събрание, който действително решава проблеми на българските граждани – било то по отношение на икономическо развитие, било то финансова стабилизация и изобщо някакъв тип просперитет. И днес в края на 2017 г., ако погледна европейските класации, виждам, че България пак е на последните места и на първи по отношение на ниски доходи например“, каза още Йотова.", "date": "2017.12.23", "title": "Илияна Йотова: Антикорупционният закон няма да проработи"}
{"url": "http://epicenter.bg/article/Tomislav-Donchev--Zakon-ne-izkorenyava-koruptsiya--tova-e-ilyuziya/143677/2/48", "text": "Нормално е предвид топлите, светли, християнски празници да говорим за смирение, заяви вицепремиерът Томислав Дончев пред БНР. Колкото до високата температура на политическите страсти, тя се галванизира взаимно, не идва само от едно място, допълни той. Според Дончев изпращаме „година на остри политически страсти“. В политиката трябва да има да има емоции, трябва да има чувство. Това не е чиновническа работа. Само по себе си, това не бива да ни притеснява. По-притеснителното е, когато се поддържа политически репертоар, който е по същество деконструктивен и отнема възможността да се вземат трудни, понякога непопулярни решения. Дългият режим на инвестиране в подобни страсти прави невъзможно вземането на рационални решения, което би трябва да е целта на политическия процес, изтъкна вицепремиерът.   \"Нормално е да има и съмнения, и подозрения, а вероятно и случаи на злоупотреба с тези режими, но как се управлява без да имаме обществени поръчки и без да се правят, например, концесии?\", запита той.   Дончев определи мораториума върху реимбурсирането на иновативните лекарства като „опит да се направи реформа и да се ограничат злоупотребите в здравеопазването“, който обаче не е бил добре обяснен: За да вземаш правилни решения в политиката, освен техническото изпитваме на нещата, трябва във всеки един момент да си убеден, че притежаваш необходимото доверие. Когато се получи криза на обществото мнение, когато обществото мнение е убедено, че по този начин се ограничават правата на болните, не остава много избор, подчерта той.   На въпрос колко предложения на опозицията е приело управляващото мнозинство, Дончев заяви: \"Бих приел добра идея, която не произлиза от кръговете на управляващите, стига да е добра. Причината, примерно, да не бъдат приети предложенията, свързани с така наречения алтернативен бюджет (на БСП) е не защото той е предложен от опозицията, а защото предложенията не са добри! От аритметична гледна точка са неверни, грешни, а някои от тях – опасни\".   Той нарече „синтетичен скандал“ добилия популярност през есента „Кум-гейт“, в който беше замесено името на съпартиеца му Делян Добрев. Да се правят графики и да се създават несъществуващи или комични връзки е много близко до хибридната война, каза виципремиерът. По повод друг скандал от есента – „Суджукгейт“ - той допълни: \"Не може да очаквате, когато имаш няколко хиляди души актив - общински съветници, кметове, народни представители така нататък - поведението на всеки от тях да е абсолютно неукоримо и следвайки най-висши морални стандарти. Разликата между нас и другите е, че когато има подобно укоримо поведение, се вземат мерки\".   Според Дончев, не бива да очакваме че новият антикорупционен орган ще се справи с явлението корупция за няколко месеца: \"Така да бъдем откровени по отношение на така наречения антикорупционен закон сме в режим на свръх очаквания, което само по себе си е опасно. Нужда от подобен орган има и нужда от подобен закон има! Дали той ще допринесе за борба с корупцията по високите етажи на властта – да! Дали ще има ефект – да! Дали това ще изкорени корупцията по принцип - това вече е илюзия!\"Почти няма световно прилаган способ за борба с корупцията, който да не е прилаган в България, отчете Дончев. Не би ли било безкрайно подозрително, ако във формат на коалиционно управление различните политически формации и техните представители винаги говорят едно и също, попита вицепремиерът в отговор дали има напрежение в управляващата коалиция. Дончев изтъкна, че обществото не е настроено към радикални реформи и понякога на управляващите се налага да се откажат от правилно решение заради неубеденост на обществото. Той даде пример с реформата във водния сектор, където въпреки необходимостта от средства за адекватна инфраструктура има обществено недоволство срещу поскъпването на водата на база потребени количества. Дончев обясни и какво би приел за успех на българското европредседателство: \"Европа е много сложен механизъм. Там има различни виждания по различни въпроси. Ако ние, в рамките на предателство, по някой спорен въпрос, постигнем сближаване на позициите… Например аз ще отговарям за голяма част от събитията, съвети и събития, свързани с бъдещето на кохезионната политика и бюджет. Там има разногласия и те са по отношение на примерно 3 – 4 основни точки. Ако успея, в рамките на ролята си на модератор, на фасилитатор, дори на лидер, да постигна сближаване на позициите това ще бъде успех. Той ще бъде оценен! Ще бъде оценена способността на България, на администрациите, на политиците ѝ да бъде такъв модератор на европейско ниво и да генерира консенсус\".", "date": "2017.12.23", "title": "Томислав Дончев: Закон не изкоренява корупция, това е илюзия"}
{"url": "http://epicenter.bg/article/Sadat-ostavi-v-aresta-obvineniya-za-ubiystvoto-na-Damla-v-Momchilgrad/143653/3/0", "text": "Обвиненият в убийството на 7-годишната Дамла от Момчилград остава в ареста, след като Окръжният съд в Кърджали постанови най-тежката мярка за неотклонение \"задържане под стража\" на Мехмед Хасан, който е братовчед на убитото дете, съобщава Дарик.   Хасан сам поискал да остане в ареста заради страх от саморазправа в Момчилград, стана ясно от думите на окръжния прокурор Желязко Стефанов. Той заявил, че вече има достатъчно доказателства, които подкрепят самопризнанията на задържания, които той направи включително и пред съдия. Стефанов отказа да назове мотивите за убийството или версиите за тях, по които работят разследващите, тъй като все още се събирали доказателства. Мехмед Хасан е обвинен, че умишлено е умъртвил малолетната Дамла по особено мъчителен за нея начин. За престъплението се предвижда наказание лишаване от свобода от 15 до 20 години, доживотен затвор или доживотен затвори без замяна, уточнил Стефанов.  Адвокатът на обвинения в убийство заявил, че няма да обжалва решението на Окръжния съд в Кърджали за налагане на най-тежката мярка за неотклонение \"задържане под стража\".", "date": "2017.12.23", "title": "Съдът остави в ареста обвинения за убийството на Дамла в Момчилград"}
{"url": "http://epicenter.bg/article/Ivaylo-Penchev--Ako-byah-premier--shtyah-da-izkaram-na-svetlo-vsichki-obshtestveni-porachki/143664/4/0", "text": "Всяка надежда за бързо забогатяване от случайността и от късмета е пагубна. Това коментира пред БТВ бизнесменът Ивайло Пенчев по БТВ. По думите му е „най-добре никой да не търка листчета и да не се надява на тото”. Според него България изглежда по-добре от всякога. Повече млади хора се връщат от гурбет и от обучение, надявам се да се обърне трендът – повече хора да се връщат, отколкото заминават.   Животът в България става все по-добър за почти всички. В същото време все още много се краде в тази държава и има много корупция. Ако бях премиер, щях да изкарам на светло всички обществени поръчки, заяви още Ивайло Пенчев.   Балонът на биткойните ще се спука, прогнозира бизнесменът. „Аз все още съм с душа на беден човек, това е до живот. Човек, който е израснал в детството си беден, така си и остава. Не мисля, че това ще се промени”, призна той.   „Аз не мога да се усетя богат, още си правя сметки, спестявам, гася лампите вкъщи. Това една такава постоянна тревожност, че това не ти се полага, не може да си богат, сигурно в някакъв момент ще станеш беден. Това е състояние на духа, което се формира в ранното детство, като си израсъл беден, и после и да го свръхкомпенсираш, като си купуваш ламборгинита и самолети, то не изчезва”, допълни Ивайло Пенчев.", "date": "2017.12.23", "title": "Ивайло Пенчев: Ако бях премиер, щях да изкарам на светло всички обществени поръчки"}
{"url": "http://epicenter.bg/article/Lyudmil-Georgiev--Nerazbraniyat-Dogan-/143658/11/0", "text": "Не знам защо и как, но всички медии на територията, наречена незнайно защо България, вкупом предварително се вцепениха, както и т.нар. \"партии\", в очакване на Коледното обръщение към елита на ДПС от страна на почетния председател д-р Ахмед Доган?! Със сигурност ограничените хоризонти на всеки един партиен д...бил, пардон и...иот, могат да привидят в тези простички слова подкрепа или анатема, в зависимост от камбанарията на собствената си простотия!...   1. Първосигналният Цветан Цветанов, съобразно ниския интелектуален потенциал на партията ГЕРБ, която всъщност е съставена от обслужващия персонал на бившата червена \"аристокрация\" на БКП, провидя твърдата подкрепа към поредното правителство на Бойко Борисов и неговите сегашни партньори?! Бъдете внимателни, драги, когато старият философ Доган ви подкрепя публично, това значи, че ви е сложил на политическия ешафод - това е повече от сигурно!   2. Смущението на \"Позитано\" 20 не би трябвало да е изненадващо - просто т.нар. \"социалисти\" никога нямаше да помиришат власт, ако не беше Ахмед Доган и ДПС! Искам да кажа, че лицемерието на \"Позитано\" 20 е повече от уникално - да се радваш, че си на власт благодарение на Доган и ДПС, но после да вменяваш на доскорошните си коалиционни партньори вината, че си получил отвращението на избирателите?!... Иначе, извън шамарчетата към ГЕРБ и БСП, и нокаутиращия удар към измислените \"патриоти\", старият, не като възраст, а като мъдрост, философ ви отправи директен въпрос - дали съвременната либерална демокрация като начин на структуриране на човешкото общество е адекватна на желанията и стремежите на \"обикновените хора\" за едно нормално човешко съществуване?! Дали политическите управления в т.нар. \"демокрация\" не правят всевъзможни компромиси в името на властта, но за сметка на качеството на живота на \"обикновените хора\"?!...   Впрочем, ако съм го разбрал правилно, ще се опитам публично \"да се разкая\", тъй като преди вече осем години го напуснах, защото си мислех, че няма социална сензитивност! Аз не съм Лютви Местан или Осман Октай, които искаха политическа кариера в рамките на \"турския\" електорат в България!...   Аз, драги ми приятелю, д-р Ахмед Доган, съм проф. Людмил Георгиев, който винаги съм се ръководил от принципа на Аристотел, че основната цел на политиката е постоянното повишаване на качеството на живота на хората! И, ако е имало някакви недоразумения между нас, тъкмо тук, публично е мястото, да кажа, че се разкайвам! И да си се прибера вкъщи, защото животът днес на българи, турци и т.н. в огромното им мнозинство, просто е ужасяващ! И поради тази причина всички наши братя и сестри бягат и напускат собствената си Родина, която иначе обичат, но не смятат за своя държава!...   И, в заключение, както казваше нашият общ любим поет - Никола Вапцаров:   С други думи, уважаеми дами и господа, драги ми другарки и другари, унизен народ не може да има неограничени хоризонти за себе си, за децата си и за следващите си поколения! Това е положението!  ", "date": "2017.12.23", "title": "Людмил Георгиев: Неразбраният Доган..."}
{"url": "http://epicenter.bg/article/Bezsmartniyat-Dzhon-Lenan-na-koritsata-na-novogodishniya--Biograf-/143683/6/0", "text": "Джон Ленън – душата и сърцето на легендарните битълси, който беше застрелян преди 37 години, е на корицата на новия брой на „Биограф“, който излезе точно преди празниците.Портретът му върху нея, заснет през 1970-а, е изключително рядък кадър – част от колекция негативи, която престояла повече от три десетилетия заключена в един частен сейф, преди да бъде открита и извадена наяве. Най-четеното българско списание отделя 16 страници за музиканта, изпял една от най-обичаните коледни песни и антивоенни химни – Happy Xmas (War Is Over). Освен аналитичен текст от журналиста Георги Неделчев и много редки снимки, луксозното издание публикува и голяма част от последното интервю на Ленън, дадено за музикалната библия „Ролинг Стоун“. Януарският том #76 на „Биограф“ публикува и любопитен пътепис на писателката Милена Фучеджиева от Йерусалим – градът, който през последните седмици отново стана епицентър на световните политически и религиозни вълнения. Интервюта с актрисите Катерина Евро и Бойка Велкова, очерк за починалия наскоро френски рок-идол Джони Холидей, за създателката на индустрията за красота – Хелена Рубинщайн и за легендарния руски император Петър Велики са другите акценти в януарския брой на популярното месечно издание.    ", "date": "2017.12.23", "title": "Безсмъртният Джон Ленън на корицата на новогодишния „Биограф“"}
{"url": "http://epicenter.bg/article/Tantsuvasht-Dyado-Koleda-regulira-trafika-v-Manila/143208/7/0", "text": "Да си регулировчик на   не е лесна работа, но пътният полица , като добавя танци, предаде Ройтерс. Тази Коледа 51-годишният Инохас изпълнява рутинните си задължения облечен като Дядо Коледа, за да донесе малко празнично настроение на минувачите.   \"Облечени сме като  , че трябва да си р  почитаме останалите шофьори\", казва той, докато регулира пътния трафик и край него минават камиони, автобуси и таксита.   Инохас станал  . Докато за втора година изпълнявал задълженията си, му хрумнала . След време забелязал, че  когато са комбинирани с   По този начин нещата остават безгрижни както за Инохас, така и за другите около него. \"Автомобилният трафик тук е много лош, така че това е \", отбеляза пътният полицай, облечен в костюм на Дядо Коледа. Движенията му са те. Много пешеходци го заснемат с телефоните си. \"Всички харесват онова, което той прави\", увери таксиметровият шофьор Франки Густило.   Източник: дарик", "date": "2017.12.23", "title": "Танцуващ Дядо Коледа регулира трафика в Манила"}
{"url": "http://epicenter.bg/article/MOK-dozhivotno-diskvalifitsira-oshte-11-ruski-sportisti-zaradi-doping/143659/8/0", "text": "МОК постанови доживотна дисквалификация на още 11 руски спортисти заради нарушаване на антидопинговите правила на олимпийските игри през 2014 г. в Сочи, предаде Дойче веле.   \r\n \r\n \r\n \r\n \r\n \r\n \r\n \r\n", "date": "2017.12.23", "title": "МОК дисквалифицира доживот още 11 руски спортисти заради допинг"}
{"url": "http://epicenter.bg/article/Printsesa-Sharliyn-zaradva-pochitatelite-si-s-praznichna-kartichka-na-bliznatsite-Zhak-i-Gabriel/143040/10/100", "text": "Бляскавите семейни фотосесии на кралското семейство са истинско удоволствие за феновете им по света всяка Коледа.   И тази година не прави изключение. Принцеса Шарлийн от Монако зарадва почитателите си в Instagram с тазгодишната празнична картичка с очарователни близнаци Жак и Габриел.   Очарователната двойка, която отпразнува третия си рожден ден по-рано през декември, е снимана в шейна пред коледна елха, посочва Daily Mail, цитиран от Профит.бг.", "date": "2017.12.23", "title": "Принцеса Шарлийн зарадва почитателите си с празнична картичка на близнаците Жак и Габриел"}
{"url": "http://epicenter.bg/article/Top-10-na-nay-porachvanite-blyuda-za-Koleda--pitsa--kitaysko-i-sushi/143187/9/25", "text": "е  , който за мнозина означава близките да се съберат около масата и да похапнат  . Оказва се обаче, че се увеличава броят на празнуващите, които \"изневеряват\" на традиционното блюдо, пише в. \"Дейли експрес\", цитиран от Дарик.   Резултати от проучване, направено във Великобритания от онлайн платформата за доставка на храна за вкъщи Хънгри Хаус, показват, че на Коледа миналата година хиляди хора са нарушили традицията да хапнат пуйка на празника.   На базата на поръчките е установено, че най-популярната храна за вкъщи на Коледа е  .   Следват  ,  ,  и  . В Топ 10 на най-поръчваните блюда за коледния празник попадат още  ,  ,  ,  и  .", "date": "2017.12.23", "title": "Топ 10 на най-поръчваните блюда за Коледа: пица, китайско и суши"}
{"url": "http://epicenter.bg/article/6-lyubopitni-fakta-za-kolednite-bastuncheta-/142920/9/14", "text": "Питали ли сте се някога каква е причината за съществуването на очарователните захарни пръчици, по-известни като коледни бастунчета?   Захарните пръчици са били популярни в продължение на повече от три века. Някои смятат, че произходът им е с християнски корени, твърдейки, че белият цвят символизира чистотата на Исус, а червеният – неговата кръв.   Според същата теория формата на този вид захарни пръчици идва от \"J\" – буквата, с която започва името на Исус, изписано на английски. Но докато това е само догадка, факт е, че бонбонените бастунчета били раздавани на децата по време на църковните служби в дните на Рождество. Извивката в единия край на пръчиците бил направен по подобие на овчарската тръстикова гега.   В края на 19-и век върху коледни картички и реклами били изобразявани бонбони бастунчета в изцяло бял цвят. Червените ивици се появили едва в началото на 20-и век. Повечето са съгласни с идеята, че това било направено, за да се създаде по-цветист и празничен вид на бонбоните.   Рецептата е простичка – захар, царевичен сироп и ароматни вещества, но процесът не е. Само професионалистите знаят тайната около приготвянето на коледните бастунчета.   Швейцарският готвач Ален Роби счупи световния рекорд, като през 2012 г. в Женева сътвори най-голямото коледно бастунче с дължина, достигаща до цели 51 метра.   Нещо повече – 90 на сто от тях са закупени между Деня на благодарността и Коледа. Те са номер едно в продажбата на смучещи бонбони през дните на коледните празници.   Бонбонените бастунчета са най-типичното лакомството през зимата и по Коледа, като най-разпространеният аромат, от който се правят, е ментата. Но лесно ще откриете по празничните щандове с коледни лакомства и такива с аромат на кисела краставичка, сос, бекон и уасаби.  ", "date": "2017.12.23", "title": "6 любопитни факта за коледните бастунчета "}
{"url": "http://epicenter.bg/article/Zdravoslovna-retsepta-za-koledna-vecherya-bez-ugrizeniya/143515/9/0", "text": "На  човек може да погълне цели 5240 калории, от които 190 гр мазнини. Традиционните ястия обаче не са вредни, опасно е преяждането, предупредиха британски учени, цитирани от в. \"Дейли мейл\". Много от любимите храни на Коледа, като червеното вино, пуйката, черния шоколад и ядките, са полезни, обясняват учените от Кингс колидж, Лондон. Някои от тях намаляват опасността от рак, свалят кръвното налягане, подобряват чревната флора. Ядките, например, намаляват опасността от инфаркт и от сърдечносъдови заболявания. Според специалисти от Харвард от тях дори не се пълнее, макар и да са толкова калорични. Червеното вино, шампанското, черният шоколад, кореноплодните и боровинките намаляват кръвното налягане, а то увеличава риска от сърдечносъдови заболявания, инфаркт и инсулт. Червеното вино и черният шоколад съдържат полифеноли. Кореноплодните като червеното цвекло поглъщат нитрати от почвата и също свалят кръвното. Шампанското подобрява състоянието на кръвоносните съдове, като ефектът продължава четири до осем часа. Това се дължи на полезните съставки на гроздето, а не на алкохола. Алкохолът от своя страна подобрява усвояването на полезните съставки на растенията. Пуйката е полезна за сърцето. Тя е един от източниците на протеини с най-малко мазнини, по-малко от телешкото и пилешкото. Тя съдържа и селен, който е полезен за сърцето , важния за щитовидната жлеза йод и желязо. Брюкселското зеле също намалява риска от рак. То е богато на желязо, както и останалите кръстоцветни зеленчуци и ядките. Съдържа и съединението сулфорафан, което \"изключва\" гените, влияещи върху развитието на рака. Мандарините, освен че са освежаващи, съдържат витамини А и С, фолати, фибри, калий. Един флавоноид в тях - нобилетин, предотвратява затлъстяването, предпазва от диабет тип 2 и дори от атеросклероза, която е \"виновникът\" за много инфаркти и инсулти. В сухите плодове, които се слагат в коледния пудинг, има много фибри. Те са полезни за чревната флора. За да е полезна коледната вечеря обаче, е важно да не се преяжда. Преяждането увеличава триглицеридите, които причиняват възпаления в кръвоносните съдове и сърцето. По-голямото количество алкохол пък увеличава адреналиноподобни вещества, които водят до аритмия. Затова е добре храната и напитките да бъдат ограничени до не повече от 900 калории.    Източник: Дарик", "date": "2017.12.23", "title": "Здравословна рецепта за коледна вечеря без угризения"}
{"url": "http://epicenter.bg/article/Traditsionno-menyu-za-Badni-vecher---vkusni-retsepti/142924/9/25", "text": "Необходими продукти: • 20 г прясна мая • 1 с.л. сол • 400 мл вода • брашно - за стане меко тесто   Начин на приготвяне: Продуктите се смесват до получаване на меко тесто. Оставя се да втаса добре и се пече в предварително загрята фурна. По желание може да украсите погачата с кръст или символи на дома.     Необходими продукти: • 500 г кори за баница • 1.3 кг тиква • масло за намазване • захар - по 1-2 с.л. на руло • канела, ванилия, индийско орехче • орехи • За заливката: • 2 бр. яйцa • 1/3 ч.ч. прясно мляко • ванилия, щипка сода за хляб • За глазурата: • сок от 1/2 лимон • пудра захар   Начин на приготвяне: Плодът се настъргва. Всяка кора се намазва с масло. Горната кора се поръсва с канела и индийско орехче, заедно с орехи и ванилия. Отгоре се слага тиквата. Завиват се двете кори на руло. Повтаря се с останалите двойки кори. В тавичка се нареждат рулата.   Приготвя се заливката. Тиквеникът се залива и отгоре се слагат парченца масло. Пече се в фурна на около 180-190 С. След като се извади от фурната се залива с глазурата.     Необходими продукти: • 500 г сушени плодове (сливи, ябълки, кайсии, череши) • 100 г мед или 100 г захар   Начин на приготвяне: Сушените плодове се измиват добре и се накисват в студена вода за около 12 часа, след което плодовете се изваждат, а течността, в която са киснали, се прецежда през гъсто сито и с нея отново се заливат плодовете и се варят до омекването им, като тогава към ошава се прибавят медът или захарта. К Компотът се оставя в тенджерата, докато изстине, след което се слага в дълбок стъклен или порцеланов съд.     Необходими продукти Начин на приготвяне Ореховите ядки се счукват заедно с почистения и обелен чесън и сол, заливат се с гореща вода и се разбиват до побеляване. Сместа се изсипва в купичка и се поднася с топла пита.     Необходими продукти Начин на приготвяне Бобът се накисва една нощ предварително. Сварява се и се отцежда от водата и се намачква. Лука и праза се нарязват на ситно и се задушават с олио. Добавя се намачкания боб, подправките.   В тенджера се загрява вода и в нея се попарват чушките за 2-3 минути. Изваждат се и се отцеждат. Пълнят се с бобената смес, но без дафиновия лист. Чушките се подреждат в тавичка, заливат се с водата от боба и се пекат в умерено загрята фурна.     Необходими продукти Начин на приготвяне Разрязват се листата на зелката, като се отсранява твърдата им част. Запържва се ситно нарязания лук с олиото, прибавя се добре измитият ориз и малко вода и леко се задушава. Слага се сол, черен пипер и чубрица на вкус и се сваля от огъня.   Със сместа се пълнят зелевите листа, увиват се добре, нареждат се плътно една до друга в тенджера, чието дъно е постлано с остатъци от листата или с фолио.   Сармите се заливат със сок от киселото зеле (ако е много кисел, се разрежда с вода), притискат се с чиния и се варят 1 час на тих огън.     Необходими продукти Начин на приготвяне Почистеният и измит фасул се накисва предната вечер в студена вода. Изхвърля се тази вода, залива се с нова и се вари до омекване. Прецежда се и още топъл, се счуква. Сухите чушки се сваряват, изчистват се от люспите и меката част се нарязва на ивици. Смесват се фасулът, чушките, ситно нарязаният праз и орехите. Слага се олиото и се овкусява с подправките.   По желание на трапезата сложете цели орехи, портокали, ябълки, круши. Задължително поднесете и купичка с мед, за да е изобилна и сладка идната година.", "date": "2017.12.23", "title": "Традиционно меню за Бъдни вечер - вкусни рецепти"}
{"url": "http://epicenter.bg/article/Ovnite-shte-se-zaradvat-na-pateshestvie--Ratsite---na-kniga--a-Devite---na-nov-telefon/143250/10/99", "text": "Голяма е олелията за избиране на подходящия подарък, с подходяща опаковка и панделка. Задачата никак не е лесна, особено когато по магазините има толкова голям избор и купища идеи…, коментира Светла Цончева в Smartnews.bg.     Овен Това е зодията с най-огнена същност. Бунтари, авантюристи, енергични и винаги изпълнени с жизненост. Интересите им са насочени към всякакви предизвикателства, водачество и започване на нови неща. За представителите на тази зодия най-оригинални подаръци ще са тези, които ще ги тласнат към нещо ново и вълнуващо. Например скок с парашут, уроци по гмуркане или пък един ден, прекаран на някоя писта в бърза спортна кола (да, това важи и за нас, жените). Подаръкът не трябва непременно да е материален, а по-скоро свързан с адреналин и усещане, нещо ново и щуро.   Телец Те са големи любители на природата, така че всяка една дейност на открито би ги зарадвала. Например екскурзия до някое място, на което не са били досега, а винаги са искали да видят. Въпреки че са винаги прехласнати по нещо, даже и леко разсеяни, Телците са големи спестовници и един ваучер за пазаруване в любимия магазин би ги зарадвал много. Не на последно място, те са ценители на бижутата, така че луксозно колие или часовник никога няма да е грешка.   Близнаци Хм, при тях не е толкова лесна задача, защото имат нужда от нещо, което да вълнува ума им, да разпали въображението им. Харесват разнообразието, затова може да приготвите няколко малки подаръка, разбъркани джунджурийки, за да може любопитството им да расте, докато разкриват кое какво е и за какво служи.   Перфектният подарък би бил такъв, който да занимава логиката им и способността им да се фокусират. Защо не някоя техно джаджа, без упътване, за да разгадаят сами как функционира или, за да не ги мъчим толкова, един пъзел?   Рак Те са сантиментални личности, така че подаръкът трябва да е личен и специално отнесен до тях, да изразява отношението ви към представителите на тази зодия. Може това да е ваша обща снимка, която знаете, че Ракът харесва, или някакво мило послание върху любима негова книга. Вложете чувства, а ако заложите на романтиката, това ще е още по-хубаво.   Лъв Тъй като те гледат на себе си като на „кралски особи“, към тях трябва да подходите с нещо по-пищно, голямо и нестандартно. Падат си по екстравагантни, привличащи вниманието неща. Като идея, това може да е една огромна картина или снимка с откачени и грандомански надписи. Може да погъделичкате тяхната игрива страна и да им подарите най-новата настолна и видео игра.   Дева Тази зодия няма да хареса подарък, който просто ще събира прах у тях, трябва веднага да влезе в употреба и да е практичен. Може да заложите на технологиите – плейър, таблет, телефон, електронна книга. Характерно за тях е също, че обръщат голямо внимание на външния си вид, ето защо едни спа процедури, козметики и всякакви екзотични масажи ще се харесат на Девите.   Везни За тях подаръкът трябва да е нещо, което ще могат да споделят с приятели или близки. Няма да обърнат внимание дали е скъп, не е задължително, но трябва да изглежда естетично и с добър дизайн. Бутилка вино, кутия пури или пък два билета за предстоящ концерт са добри попадения.   Скорпион Загадъчна и магнетична по природа, тази зодия обича да демонстрира интересната си личност. Биха се зарадвали на всичко, което да развие детективските им способности и отчасти авантюристичен дух. Бинокъл, телескоп, приключенска книга или излет сред природата на палатки до някой язовир, река или езеро. Друго нещо, което би ги развълнувало, е съблазнително бельо и палава вечеря.   Стрелец Не са много по-различни от Овните, за тях важи подаръкът-изживяване. Защо не урок по езда или пътешествие към напълно непознато място? Също ще се зарадват на някоя философска книга, засягаща духовното.   Козирог Най-доброто, което може да им подарите, е това, което те никога не биха очаквали и никога не биха си позволили. Ще бъдат очаровани от нещо, което е пълна противоположност на това, което си представят. Изберете подарък, който ще сметнат за твърде претенциозен, за да си купят сами, като луксозен аксесоар например. А още по-добре, ако заложите на хумористичното и им подарите тяхна карикатура и като цяло нещо, свързани с шегаджийската страна на характера им.   Водолей Няма да обърнат внимание на „просто подарък“ – трябва да е по някакъв начин необикновен. По натура са колекционери. Подарете им поредния експонат за многобройните им колекции.   Водолеите са естети. Харесват всичко ярко и необичайно, блестящо и сияещо. Можете да изберете всякаква вещ, но трябва да измислите красива история – защо я подарявате именно на вашия Водолей. За тях е много важно да знаят, че всеки подарък е бил избиран специално и единствено за тях самите.   Риби Със силно развитото си чувство към изкуството те биха се зарадвали на билети за театър или стихосбирка (в зависимост от интересите на човека).   Рибите са мечтатели и творчески натури, поради което харесват вещи със щипка артистичност, креативност и духовност. Красиви фотографии, албум със снимки или автобиография на някой известен художник са добри предложения.  ", "date": "2017.12.23", "title": "Овните ще се зарадват на пътешествие, Раците – на книга, а Девите – на нов телефон"}
{"url": "http://epicenter.bg/article/Dalgata-istoriya-na-kolednata-elha-ot-Dreven-Rim-do-nashi-dni/143243/10/99", "text": "Коледа се празнува навсякъде по света . Всяка държава има своите традиции и обичаи, своя начин да отпразнува Рождеството на Божия син.   Навсякъде обаче неизменна част от празничните дни е украсената коледна елха. Коледната елха е един от най-популярните символи на Коледата, която традиционно се украсява за 24 декември и краси дома до 6 януари.   Окичена с гирлянди, с червени стъклени топки и сламени звездички, елхата е за всички нас символ на Коледните празници. Това е така от край време – присъствието на коледната елха като неизменен символ по време на зимните празници има своята хилядолетна история. В древен Египет е имало обичай домът да се украсява с палмови клонки през най-краткия ден от годината. Китайците и древните жители на Юдея също са имали подобни традиции.   По време на Коледните празници скандинавците са декорирали къщите и плевните си с вечно зелени растения. Викингите вярвали, че именно тези растения са обещание за завръщането на пролетта след студената зима. Римляните пък украсявали дръвчета със свещи и дребни предмети по време на тържествата в чест на бог Сатурн.   Келтите обличали дъбови клонки с плодове в чест на боговете на жътвата. Историята на коледната елха е дълга и оспорвана. Едни вярват, че традицията води началото си от езическите празненства, други твърдят, че е чисто християнски обичай.   Една от най-древните легенди е свързана с бенедиктинския монах Свети Бонифаций, почитан като апостол на Германия. Проповядвайки християнството, той използвал елхово дърво и неговата триъгълна форма като аналогия на Светата Троица. Всеки един от ъглите представлявал Отца, Сина и Светия Дух. Заради езическата почит към елата обаче мнозина започнали да я отричат като Божие дърво.   Легендата, според която Мартин Лутер — основателят на Протестантското движение, е откривателят на Коледното дърво, е смятана за една от най-правдоподобните. В една зимна нощ, вървейки през гората , той неволно вижда как звездите блещукат между клонките на дърветата, сякаш са украсени с безброй свещи. Възхитен от гледката, Мартин Лутер отсича една елха, която отнася на децата си у дома, където цялото семейство поставя тънки свещички между клонките и се любуват на красотата й.   Мартин Лутер Първите писмени доказателства за коледната елха, достигнали до нас, датират от 1521 година.   В Елзас, която по това време е немска територия, принцеса Де Меклембург показва на местните куртизантки украсена елха. По късно след женитбата си с Орлеанския дук, принцесата занася елхата и в Париж. В началото на тази традиция хората, изповядващи езически религии, украсяват домовете си с елхови клонки – по този начин те прогонват лошите духове.   В Средновековието клонките се украсяват с ябълки – плода, изиграл тъй важна роля при възникването на човечеството. Всички познаваме старозаветната история за Адам и Ева в Райската градина. В продължение на годините хората започват да украсяват елховите клонки вместо с ябълки с червени топки, напомнящи на райския плод.   През 1597 г. Бременското занаятчийско сдружение украсява за пръв път вместо само клонки цяла елха. През 17 век навлизат нови мотиви в украсата на коледното дърво. В Германия се появяват Коледни базари, където се предлагат подаръци, храни и дребни украшения, които да се поставят върху елхите. От тук идва традицията да се използват дребни сладки в различни форми за украсата на дървото. В своите бележки от Страсбург през 1601 година един изследовател описва как местните украсяват елхите си с вафли, захарни пръчици и хартиени цветя в най-различни цветове. През 1605 г. и в Страсбург се появяват няколко украсени елхички.   В началото по клонките им висят плодове и зеленчуци. Днес предпочитанията са различни. Едни закачат на върха на дръвчето голяма червена звезда, други украсяват клонките с пъстри гирлянди, червени стъклени топки и лампички, трети предпочитат дървените фигурки и свещите .   Свещите – били те от восък или електрически – са една по- нова традиция. Светлините се превръщат в неизменна част от Коледната украса едва в средата на 18-ти век. В началото те са чисто протестантски обичай, както и между другото украсената коледна елха.   Католиците държат дълго време на традиционната си коледна ясла. За разпространението на коледната елха като обичай допринася особено благородническото съсловие. Вечнозелените дръвчета символизират вечен живот. Те са една от най-значителните части от празничния обред.   Постепенно украсите на елхата стават по- богати, обкичени с гирлянди, множество светлини и коледни играчки. Гирляндите започват да се използват като украса през 17 век.   Според легендата една бедна вдовица много искала да зарадва децата си за Коледа. Затова им украсила елха. През нощта обаче няколко паяка изплели своите мрежи между клонките на дръвчето. Когато сутринта децата видели паяжината, решили да я оцветят в сребристо, за да не се разстрои майка им. Всъщност гирляндите за елха започват да се произвеждат в Германия, като се използва истинско сребро, от което се изтеглят тънки нишки.   През 17век от Германия коледната елха е пренесена в Англия, но употребата и започва по-късно, тъй като англичаните не били в особено топли отношения с немската монархия. През 19. век настъпва истинска революция в украсата на коледната елха. Започват да се произвеждат стъклени топки с разнообразни цветове и хартиени гирлянди. Обикновено на върха на коледната елха стои голяма звезда, която символизира пътеводната звезда, показала пътя на тримата мъдреци при раждането на Исус Христос.   Популярна украса за елхите са и ангелчетата, топките в най-разнообразни цветове, захарните пръчки и понякога свещички. Най-използваните и типични коледни цветове са червеният и златният. Родителите започват да оставят под елхата подаръци, с които да зарадват децата си на празника. Коледната елха се превръща в символ на просперитета в обществото — колкото по-украсено е дръвчето , толкова по-богати са притежателите му.   През 1882 година американците патентоват електрическите лампички. Празничното дърво започва бързо да придобива популярност в Европа. Верни на своите традиции, Средиземноморските страни обаче трудно успяват да възприемат елхата. Те предпочитат да изобразяват Рождество Христово и различни библейски сюжети посредством малки фигурки и специална декорация.   През 1816 г. обичаят се разпространява сред Виенските благороднически среди, а британците се научават на този обичай от германския принц Алберт, съпруг на кралица Виктория.   В Германия коледната елха се разпространява по време на френско-германската война през 1870 г. По време на декемврийските боеве командирите наредили навсякъде да бъдат поставени украсени дръвчета – целта била да се повиши настроението на войниците, които от своя страна си спомнили за този обичай след края на войната и го въвели в семействата си. Така коледната елха се превръща постепенно в неизменна част от Коледните празници.   Всеки търси за своя дом най-красивата елхичка. Тя трябва да има свежи иглички, прави клонки и безупречен връх. Във Финландия – страната световен шампион по износ на елхи – се провеждат редица опити, в рамките на които с помощта на генната техника дръвчетата израстват прави, красиви и пищно зелени.   С навлизането на елхата като неизменен елемент от Коледните празници се появява и проблемът с изсичането на дърветата и нарушения природен баланс. Това налага да се започне производството на изкуствени елхи. Първата такава елха е произведена от гъши пера в Германия. Малко след това предприемчива американска фирма за четки започва производството на изкуствени дръвчета по същата технология.   За нас българите този обичай започва в началото на 20-ти век, когато в двореца на Александър Батенберг за първи път украсяват елха.   Източник: woman.hotnews.bg  ", "date": "2017.12.23", "title": "Дългата история на коледната елха от Древен Рим до наши дни"}
{"url": "http://epicenter.bg/article/Koledni-zadachi--24-za-zhenite--5-za-mazhete-/143244/10/99", "text": "От готвенето до купуването на подаръци и украсяването на елхата – списъкът със задачи за Коледа изглежда безкраен. Но според ново изследване жените поемат основния дял от тези задачи. То установило, че дамите са отговорни за 24 задължения по Коледа, а на господата се падат само пет.   Проучването показва още, че докато женските задължения варират от съставянето на списъци с подаръци до готвенето на коледната вечеря и опаковането на подаръците, мъжките задачи включват горе-долу само настъргването на тиква за тиквеник, изборът на алкохолни и безалкохолни напитки, пренасянето на тежки подноси с храна и изхвърлянето на боклука.   Изследването на 2000 семейства установило още, че една десета от представителите на силния пол дори признават, че не правят нищо и оставят цялата подготовка и организация за Коледа на партньорката си.   Сред задачите, които вършат жените в подготовката за Коледа, са още помощ за децата да напишат списъка си с желания за празника и писането и пускането на всички коледни картички.   Решаването какви подаръци да се купят за децата, близките и дори за приятелите на децата и самото им купуване, опаковането на подаръците и раздаването им също са в списъка със задачи на жените. Те отговарят и за коледните костюми на децата си за училище, поставянето на коледната украса, почистването на къщата за гостите на Коледа и голямото пазаруване на храна и напитки за празника. Дори на самия ден няма почивка за жените, тъй като ги чака готвене, а след него – миене на съдовете и подреждане.   Изследването установило още, че 45 на сто от двойките се карат за разпределението на коледните задължения. Близо шест на всеки десет двойки са влизали в пререкания заради това, че другата страна не върши достатъчно работа, а 46 на сто са спорили, защото партньорът или партньорката е забравил/а да направи или вземе нещо.   Източник: woman.hotnews.bg  ", "date": "2017.12.23", "title": "Коледни задачи: 24 за жените, 5 за мъжете "}
{"url": "http://epicenter.bg/article/Koleda-idva--Nakichete-s-imel--zapazete-lyubovta/142759/10/99", "text": "По традиция на Коледа под рамката на вратата се закача клонка или венче от имел и всяка двойка, която мине под имела трябва да се целуне в знак на трайно приятелство или романтично чувство, припомнят от Канал 3. От ХVІІІ век датира английското вярване за магическата сила на целувката под имелово клонче. Вярвало се, че ако някое момиче остане нецелунато в Коледната вечер, няма да се омъжи през идната година. А ако по някаква причина клончето имел се запали и изгори, двойките, които са се целунали под него никога няма да се оженят.   Независимо дали вярваме или не в магическата сила на ритуала, целувката под клончето винаги носи много веселие в Коледната нощ. Обичаят е характерен за много от европейските страни и за Канада.  В Скандинавия белият имел бил считан за свещено растение и бил посветен на Слънчевия Бог Балдър, бог на мира. Легендата разказва, че Балдър бил убит именно със стрела от бял имел. За щастие обаче майка му успяла да го спаси, а сълзите, които проляла се превръщали в белите плодове на растението. Радостта на жената била така голяма, че тя дарявала с целувка всеки, който минел под дървото.   Латинското наименование на имела е Viscum, което може да се преведе като лепило за птици. В действителност сокът от смачканите плодове на имела се смесвал с мед и други съставки и се получавало чудесно лепило, с което хората мажели клоните на дърветата, а накацалите птици попадали в хитрия капан.  Старите предания приписват чудодейна сила на имела – да предпазва от магия и болести. Но във всяка приказка се крие и по малко истина, така и днес екстрактът от имел намира приложение в медицината и по-точно при лечение на ракови заболявания. При някои видове рак екстрактът от растението успява да спре разрастването на тумора. След всичко казано до тук не би трябвало да е изнедваща важната роля на имела в комиксите с Астерикс и Обеликс. Именно имелът бил важната съставка във вълшебния елексир, приготвен от друида Миракуликс и даващ изключителна сила на всеки, който отпие от него.", "date": "2017.12.23", "title": "Коледа идва! Накичете с имел, запазете любовта"}
{"url": "http://epicenter.bg/article/Nelsan-Mandela-e-parvata-lichnost--obyavena-za-Dyado-Koleda-na-godinata/143248/10/99", "text": "Шейната на Дядо Коледа вече е натоварена с подаръци, а елените очакват сигнал за излитане. Докато броим дните до пристигането на добрия старец, британският в. \"Дейли експрес\" предлага няколко любопитни факта за него, пише Novini.bg     - до XVI век наименованията Санта Клаус и Дядо Коледа не са били синоними;   - произходът на Санта Клаус се корени в холандските истории за Синтерклас (Свети Никола). Холандците отбелязват деня на светеца и си разменят коледни подаръци на 6 декември;   - Дядо Коледа се появява в средновековните истории за раздаване на подаръци по коледно време;   - най-ранната известна употреба на наименованието Дядо Коледа на английски е от 1773 г. в Америка;   - най-старото училище за дядоколедовци в света е основано през 1937 г. от Чарлз Хауърд в Мичиган, САЩ;   - през 2013 г. Нелсън Мандела става първата личност, обявена от премиера на Гренландия за Дядо Коледа на годината;   - в най-ранните изображения Дядо Коледа носи зелено наметало; - съвременният имидж на добрия старец, който управлява шейна с летящи елени и се спуска през комините, се дължи на поема на Клемънт Кларк Мур от 1823 г.;   - с червено наметало Дядо Коледа се сдобива през 1931 г. благодарение на рекламна кампания на известна марка безалкохолни напитки.  ", "date": "2017.12.23", "title": "Нелсън Мандела е първата личност, обявена за Дядо Коледа на годината"}
{"url": "http://epicenter.bg/article/Dve-gledni-tochki-kam-Laplandiya---doma-na-dyado-Koleda/143641/10/0", "text": "Скъпи дядо Коледа! Искам през новата година да имам дебел портфейл и тънко тяло! И моля те внимавай да не объркаш нещата като миналата година!    Не, не сте сбъркали предаването. „Покана за пътуване” е, но на Бъдни вечер не е зле човек да си каже желанието и по радиото.  И все пак, първи в списъка към дядо Коледа си остават пътешествията.   И тъй като по това време всички погледи са вперени в Лапландия, верни на правилото в журналистиката да проверяваме фактите от два независими източника,  поканихме две дами да раздиплаят спомени от преживяванията си край Полярния кръг.   Ваня Емилова, автор на детската книжка „Маслекют на горния етаж” под благовидния предлог да напише достоверен финал на романа си, организира сама пътуването на двете си дъщери до дома на благия старец. Така им подарява не играчки и книжки, а преживявания. След като се запознават с двама дядо Коледовци, обаче момичетата и родителите им стигат до извода, че най-хубавото в Лапландия е разходката с кучешки впряг от аляски маламути.   Продуцентът на централните новини по Канал 1, Геновева Радева, също е пътувала до Рованиеми, но с… чужди малчугани - малките репортери на БНТ. Те лично интервюират добрия старец, разхождат се в „ледена” зоологическа градина и хранят полярни лисици. Най-накрая си тръгват убедени, че Дядо Коледа наистина съществува, видели стотиците хиляди писма – безкрайно много от Китай и само едно от Сирия.   В рубриката си „50 места от българската история отвъд България” Теодор Борисов и Светослав Марков отвеждат слушателите на едно свято място – Погановския манастир „Свети Йоан Богослов” в Сърбия.  Той  прилича на птичка, кацнала да си почине сред полето.  Само на 80 км от София там могат да се видят отлично реставрирани стенописи от 1499 година.  Пътят към него се вие през изсечени в скалите тунели, а ждрелото на река Ерма рисува толкова живописни пейзажи, че направо не ви се ще да пристигнете.   В навечерието на Коледа фондация „Ценности” връчи наградите в десетия юбилеен Национален исторически конкурс. В него ученици от горните класове на гимназията пишат разработки като събират факти, ровят се в архиви и правят интервюта с очевидци и потомци по дадена тема.   Тази година тя беше  „Семейни и родови истории от времето на комунистическия режим”.  Журито с председател проф. д-р Любомир Огнянов оцени достойнствата на 30 научни труда от 36 участника. Петър Стоянов връчи призовете на наградените, които освен дипломи получиха солидната за един ученик сума от 1000 лева. Той ги поздрави и за настойчивостта да покажат на връстниците си една позабравена част от историята ни. Каква по-подходяща тема за рубриката „Тайната България”.     В нея двама от отличените ученици Аделина Фендрина и Даниел Влахов от природо-математическата гимназия „Добри Чинтулов”- Сливен разказват за своите проучвания. За разработката си за горянското движение Аделина получи специална награда. А Даниел грабна първото място със задълбаване в съдбата на потомците на текстилните индустриалци след национализацията в родния град на Добри Желязков Фабрикаджията.   Сигурно знаете поверието всяка Коледа да се купува нова играчка за елхата. Така тя се превръща с част от историята на семейството. Обичаят за кичене на дръвчета идва от Древен Египет, където са украсявали палмови клонки -  символ на победата на живота над смъртта.  Римляните поставяли дребни предмети  и свещи  по време на тържествата в чест на бог Сатурн. Аранжирането на дома с вечнозелени клонки е древен езически обичай и по нашите земи. Чрез украсяването на къщата с клонки и накичването им с различни дреболии се чества зимното слънцестоене. Изобщо, ползването на вечнозелени дървета за отпразнуване на зимния сезон идва доста преди раждането на Христос.   Според преданията първото вечнозелено дръвче е окичено по Коледа от Мартин Лутер през 1500 г. Когато църковният реформатор се разхождал в гората, забелязал елхичка,  през чийто клонки блещукали безброй звезди. За да сподели невероятната гледка с близките си Лутер поставил запалени свещи върху дръвче в дома си. Латвийците пък се гордеят, че първата „класическа” коледна елха е документирана в Рига през 1510 година.    Водещата на „Покана за пътуване” Магдалена Гигова отвежда слушателите там, където започва всичко в християнството – във Витлеем, родното място на Исус.   За първи път святото селище Витлеем, което е едно от най-древните на земята, се споменава през 15-и век преди Христа. Днес населението му наброява 25 хиляди души, повечето от които мюсюлмани. Просто кръстените в църква араби раждат едно-две деца, а поклонниците на исляма по десетина, затова балансът катастрофално се губи и в момента съотношението е 60/40 на сто. Според местните закони обаче, кмет на града може да бъде само християнин.   Първият храм над пещерата, където е проплакал Спасителя е бил построен от светицата-императрица Елена, по-точно от сина й Константин.  По-късно Юстиниан поръчва мащабна базилика, а кръстоносците я дострояват през 12-и век.   Главната светиня е пещерата Рождество Христово. Дори протестантите, които нямат традиция да се кланят на икони, коленичат пред сребърната звезда, с която е отбелязано мястото, където се е появил Спасителя. Някога 14-лъчната звезда била позлатена и богато украсена със скъпоценни камъни. През 19-век, обаче тя е открадната и днес коленичим пред нейно копие.    Точно над звездата е мраморният престол, където божествени литургии могат да служат единствено православни свещеници.    В пещерата се намират и мраморни отломки от яслите, в които Богородица е положила Младенеца. Вътрешната им част - пет дъсчици от маслиново дърво, през 7 век са пренесени в „Санта-Мария-Маджоре” в Рим.   Името на град Витлеем  е повече от символично. На арабски се произнася „Байт Лахам” – в превод „Дом на месото”. Изконното еврейско название е Бейт Лехем – „Дом на хляба”.   Всяка година по Рождество Христово десетки хиляди поклонници от цял свят се стичат във Витлеем, за да се поклонят пред сребърната 14-лъчна звезда.   Още приключения и пътешествия – на страницата на „Покана за пътуване във Фейсбук”   ", "date": "2017.12.23", "title": "В Лапландия домът на дядо Коледа е като мол за забавления"}
{"url": "http://epicenter.bg/article/Prints-Dzhordzh-si-pozhela-edin-edinstven-podarak-ot-Dyado-Koleda-/143315/10/100", "text": "Графикът на принц Уилям по време на декември бе натоварен. Все пак той успя да намери време за важен личен ангажимент, а именно да занесе на Дядо Коледа писмото на принц Джордж.   За целта благородникът посети коледния базар в Хелзинки и предаде на Белобрадия старец ръчно написания списък с желанията на сина си.   Той започва със \"Скъпи, татко Коледа\" и завършва с \" С любов Джордж\". Впечатление прави и фактът, че макар да има място за пет желания, малкият Джордж е споменал едно единствено – полицейска кола. За да е сигурен, че ще получи желания дар, мъникът също така е отбелязал, че е бил послушен през годината.", "date": "2017.12.23", "title": "Принц Джордж си пожела един единствен подарък от Дядо Коледа "}
{"url": "http://epicenter.bg/article/Iva-Ekimova-i-Yuliyana-Doncheva---otnovo-na-ekran/143684/10/0", "text": "Най-бързо развиващата се модна телевизия в България  CodeFashionTV е качена на Intelsat 904 45.0 и е достъпна в цяла Европа.   В България всички абонати на сателитна телевизия от Vivacom могат да гледат модни ревюта, най-интересното от градския живот, бляскави събития, български и световни модни филми и незабравими срещи... Така ще станат част от телевизията за милиони домакинства в Европа. Това е поредната стъпка в експанзията и затвърждаването като лидер на модния канал.   CodeFashionTV е създадена през 2016-а. Програмата предлага разнообразие от предавания, в които водещите срещат зрителите с най-атрактивните представители на киното, музиката, модата, политиката, спорта и изкуството.   Предаванията „Закачалки” и „Дами канят” се наложиха като лидери в телевизионния ефир.   Новият сезон на CodeFashionTV започна ударно с нови лица и предавания. Велина Узунова замени Деси Цонева във FashioncloseUp, към екипа се присъединиха Александра Иванова с FaceControl, което се излъчва всяка неделя от 20.00 часа и Петя Раева с кулинарното шоу „Вечерай с Петя Раева”, в ефир всяка сряда от 21.00 часа.   „За мен е огромна радост програмата ни да достига до милиони зрители в цяла Европа.”  – заяви собственикът и основател на CodeFashionTV, Мария Бонева и допълн – „За нашите зрители и почитателите на модата сме приготвили още една изненада.   През януари в телевизионен ефир се завръщат Юлияна Дончева и Ива Екимова. Ще ги видим като телевизионен тандем във втория сезон на най-рейтинговото ни предаване „Дами канят”. То ще се излъчва всяка неделя сутрин и ще бъде заредено с много интересни срещи, забавни истории, полезни съвети и, разбира се, много мода!   Всички предавания на  CodeFashionTV, зрителите могат да гледат в мрежата на  7 днив седмицата, в сайта  ", "date": "2017.12.23", "title": "Ива Екимова и Юлияна Дончева - отново на екран"}
{"url": "http://epicenter.bg/article/Grigor-Dimitrov-podkara-moshten-avtomobil/143672/8/0", "text": "Намиращият се на третото място в световната тенис ранглиста - Григор Димитров, подкара мощно Порше из улиците на Маями. Родният тенисист, който е в САЩ, където се подготвя за началото на сезон 2018, получи луксозното возило от производителя.   Той е получил колата, за да се придвижва от хотела до кортовете за тренировка.   Гришо побърза да благодари в социалните мрежи, като написа: \"Благодаря на моите приятели от championporsche и waldemarwarkentin, че винаги ме уреждат с кола във Флорида\".", "date": "2017.12.23", "title": "Григор Димитров подкара мощен автомобил"}
{"url": "http://epicenter.bg/article/Putin--Strategiyata-za-natsionalna-sigurnost-na-SASht-e-agresivna/143654/7/0", "text": "В свой първи коментар на новата американска стратегия за национална сигурност руският президент Владимир Путин я определи като агресивна, съобщава БНР като се позовава на ТАСС.   Трябва да отчитаме това в практическата си работа, каза той на разширено заседание на висшия състав на министерството на отбраната. Той обвини САЩ, че нарушават ключов договор за контрол над ядрените оръжия. Що се отнася до събитията в Европа, става дума за настъпателна инфраструктура, смята руският президент. По думите му политиката на САЩ сериозно понижава равнището на сигурност в Европа и в света като цяло. Русия има суверенно право да реагира адекватно на заплахите от агресивното развитие на военна инфраструктура, в частност от САЩ в Европа, подчерта Владимир Путин. В първата си стратегия за национална сигурност американският президент Доналд Тръмп определи Русия и Китай като най-сериозната заплаха за Съединените щати.", "date": "2017.12.23", "title": "Путин: Стратегията за национална сигурност на САЩ е агресивна"}
{"url": "http://epicenter.bg/article/Tramp-podpisa-danachnata-reforma---nay-znachimata-ot-desetiletiya-/143657/7/0", "text": "Президентът на САЩ Доналд Тръмп подписа закона за данъчната реформа - най-значимата от десетилетия, предаде CNN. \r\n \r\n \r\n \r\n \r\n \r\n", "date": "2017.12.23", "title": "Тръмп подписа данъчната реформа - най-значимата от десетилетия"}
{"url": "http://epicenter.bg/article/Izrael-napuska-YuNESKO/143667/7/0", "text": "Израел обяви, че ще напусне ЮНЕСКО, изтъквайки като основание \"системните атаки\" на Организацията на обединените нации за образование, наука и култура срещу еврейската държава, предаде Асошиейтед прес.   Говорител на израелското външно министерство заяви, че решението се основава на правените от ЮНЕСКО \"опити да се прекъсне връзката на еврейската история със земята на Израел\".    Той каза, че официалното писмо за напускане ще бъде представено до края на годината и Израел ще излезе от ЮНЕСКО до края на 2018 г. По-рано тази година САЩ казаха, че ще напуснат ЮНЕСКО, също по това време, като посочиха сходни причини.", "date": "2017.12.23", "title": "Израел напуска ЮНЕСКО"}
{"url": "http://epicenter.bg/article/-Edinna-Rusiya--podkrepi-Putin-kato-nezavisim-kandidat-za-prezident/143674/7/97", "text": "Управляващата в Русия партия подкрепи официално кандидатурата на президента Владимир Путин на президентските избори догодина, предаде ТАСС. На конгрес в столицата Москва партия \"Единна Русия\" очаквано застана зад Путин, който се кандидатира като независим на президентските избори на 18 март.   Управляващата партия иска \"крайната победа\" на президентските избори да е на Владимир Путин, заяви по-рано председателят на \"Единна Русия\" и премиер на страната Дмитрий Медведев, цитиран от Ройтерс. В словото си Медведев каза, че сега, а и в бъдеще, формацията ще даде на Путин \"цялата възможна подкрепа\".   Масово се очаква президентът да бъде преизбран за още един шестгодишен мандат, отбелязва Ройтерс. \"Тази година партията навърши 16 години. И през всички тези години тя имаше един безспорен лидер. Лидер, който обединява най-различни хора. Обединява гражданите на нашата страна – Владимир Владимирович Путин\", каза Медведев, цитиран от ТАСС.   Той посочи още, че съпартийците му \"отдавна и твърдо са определили на кого ще окажат подкрепа\". На конгреса самият Путин призова за борба с корупцията и равнодушието към проблемите на хората, предаде още ТАСС. \"Нищо не подрива стабилността и не отнема ресурси за развитие толкова, колкото неправдата, несправедливостта, корупционната ръжда и подкупността, равнодушието към своята страна и откъсването от нуждите на гражданите, надменността и високомерието от страна на политиците, чиновниците, бизнеса или онези, които се наричат елит\", каза руският президент.   Путин представи на конгреса визията си за модернизиране на Русия, отбелязва Асошиейтед прес. Агенцията посочва, че руският президент се е кандидатирал като независим, запазвайки дистанция от управляващата партия, на чиято репутация вредят обвиненията в корупция срещу нейни високопоставени функционери.   Въпреки това Путин говори днес на конгреса, обещавайки повече стимули за бизнеса, борба с корупцията и допълнителни ресурси за недостатъчно финансираната здравна и образователна система. С рейтинг от над 80% се очаква руският президент да бъде преизбран лесно при гласуването на 18 март, отбелязва АП.   На изборите Путин ще се изправи срещу няколко други кандидати, сред които номинираните днес Павел Грудинин от комунистическата партия и телевизионната водеща Ксения Собчак от партия \"Гражданска инициатива\", както и издигнатият преди няколко дни председател на Либерално-демократическата партия Владимир Жириновски.", "date": "2017.12.23", "title": "„Единна Русия“ подкрепи Путин като независим кандидат за президент"}
{"url": "http://epicenter.bg/article/Sarbiya-se-vazmuti-ot-izkustvena-elha-za-83-000-evro/143680/7/51", "text": "Изкуствена елха за 83 000 евро в центъра на Белград възмути гражданите и принуди кмета да отмени контракта с фирмата доставчик, съобщи сръбският сайт „Пищялка“ (Pistaljka.rs). Високата 18 метра елха, украсена с 200 червени топки, бе поставена на главната търговска улица „Княз Михаил“ три дни преди подписването на контракта, разкри електронното издание, което първо установи цената на сделката. „Белград има една от най-скъпите новогодишни елхи в света, за която гражданите са платили 83 000 евро. 20-метровата естествена елха пред центъра „Рокфелер“ в Ню Йорк струва 25 000 долара без украсата. Белградската е по-скъпа и от най-скъпата елха в света, поставена в луксозния хотел „Emirates Palace“ (Дворец на Емирствата). Без диамантите и златото по нея, които вдигат цената й на 11 млн. долара, самата елха струва 10 000 долара.“ Сръбската фирма, продала елхата, се съгласи с анулирането на сделката и за да потуши скандала, остави безплатно изкуственото дърво с украсата му да радва столичани по празниците. Те обаче иронизират кметството, чиято консервативна управа е близка до президента Александър Вучич. Догодина ще има местни избори и Никола Йованович от опозиционната дясна Народна партия, каза, че новогодишната елха е „само върхът на айсберга“ на злоупотребите на управляващото мнозинство в кметството. Прокуратурата започна разследване на сделката.", "date": "2017.12.23", "title": "Сърбия се възмути от изкуствена елха за 83 000 евро"}
{"url": "http://epicenter.bg/article/Uchenikat--koyto-razgnevi-Rusiya/143663/11/33", "text": "Със своята реч пред Бундестага в Берлин руският ученик Николай Десятниченко разгневи родната си Русия. Сега депутати от руската Дума упрекват една германска фондация, че е написала текста на десетокласника.   През последните седмици Николай Десятниченко, който и без друго е слабичък, е свалил цели седем килограма. Скандалите около едно негово изказване в Берлин буквално са го стопили. Всъщност, младежът от сибирския град Нови Уренгой искал просто да се обяви в защита на мира и за помирение между бившите врагове. В своята близо триминутна реч пред Бундестага в Берлин той разказал колко го развълнувала съдбата на един войник от Вермахта. В рамките на германо-руски ученически проект, в който участвал и Николай, бил открит гробът на германския войник Йохан Рау, загинал по време на Втората световна война. \"Бях много тъжен и развълнуван, защото видях гробове на невинно загинали хора, голяма част от които преди това са живеели в мир и не са искали да воюват\", гласи част от речта на младежа. Тези негови думи обаче били възприети в Русия като \"непатриотично съчувствие\", \"предателство\" и непознаване на историята на \"татковината\". Ученикът бил засипан от обиди и заплахи в социалните мрежи. Много известни руски личности също разкритикували изказването на младежа. Нещо повече: гимназията, в която учи десетокласникът, била подложена на административна проверка, директорката получила писмено предупреждение, а на учителката на Николай по немски език било предложено да подаде молба за напускане.    В руските медии се твърди, че германската фондация \"Фридрих Еберт\" е финансирала ученическия проект, в който участвал Николай. Депутатът от руската Дума Евгений Фьодоров например заяви, че фондацията е подучила безброй руски ученици да омаловажават победата на Червената армия. Фьодоров твърди също така, че текстът на изказването на Николай е бил написан от германската фондация.   Поради това руският депутат настоява въпросната фондация да бъде включена в списъка на \"нежеланите организации\". Фьодоров вече е подал молба до руската прокуратура за провеждане на съответната проверка. Ако решението на прокуратурата, което се очаква до седмица, съвпадне с гледната точка на депутата, това би било равнозначно със забрана на фондацията на германските социалдемократи на територията на Русия.   Председателят на тази фондация Курт Бек, бивш министър-председател на провинция Райнланд-Пфалц, междувременно заяви, че неговата фондация няма нищо общо с въпросния ученически проект. \"Фондация \"Фридрих Еберт\" няма нито финансово, нито организационно и логистично или каквото и да е друго участие в изказването на младия руснак Николай Десятниченко, направено на 19 ноември 2017 пред германския Бундестаг\", заяви Бек.    Призивът на депутати от Думата за включването на фондация \"Фридрих Еберт\" в списъка с \"нежеланите организации\" предизвиква загриженост в германското Министерство на външните работи. Повод за тревога са и \"радикалните упреци и острата реторика срещу фондацията по този въпрос\".   Райнер Бройл от външното министерство заяви пред ДВ, че правителството в Берлин поздравява програмите за младежки обмен и съвместното изучаване на историята на двете страни, защото ги смята за важен елемент от германо-руските отношения. А тук особено важна била и ролята на Германския съюз, грижещ се за военните гробове.   Факт е, че не фондация \"Фридрих Еберт\", а именно този съюз е бил инициатор на проекта, по който съвместно са работили групи от руски и германски ученици. От дълги години насам въпросната организация подкрепя проекти за проучването на биографиите на войници от различни страни, убити по времето на Втората световна война.   Целите разноски по пътуването на учениците и на един учител от Нови Уренгой до Берлин са били поети от Германския съюз, грижещ се за военните гробове. Текстът на речта си пред Бундестага Николай написал сам, с помощта на майка си.   \"Ние не диктуваме нито на германските, нито на руските ученици, пристигащи по линия на младежкия обмен в Германия, какво да говорят\", заяви говорителят на германското правителство Щефен Зайберт. \"Идеологически и расистки мотивираната унищожителна война беше подета от Германия. Тази война донесе на хората неизмерими страдания, ужаси и разрушения – това е безспорно. Мероприятия като възпоменателното тържество в Бундестага, на което е участвал руският ученик, си поставят тъкмо тази цел – въпросните престъпления никога да не бъдат забравени\", изясни още Зайберт. Германското правителство изобщо не може да проумее как така московското бюро на фондация \"Фридрих Еберт\" се е оказало замесено в тази история.   Натискът на руските власти над действащи в Русия германски фондации обаче не е нещо ново. Представителството на фондацията в Москва беше претърсено за първи път още през март 2013.   Същото се случи и с московското бюро на близката до християндемократите фондация \"Конрад Аденауер\". Навремето обаче тези действия останаха без последствия. „Дойче веле“", "date": "2017.12.23", "title": "Ученикът, който разгневи Русия"}
{"url": "http://epicenter.bg/article/Rusiya-prez-2018-godina--Putin-ostava---quot-studeniyat-mir-quot--prodalzhava/143666/11/33", "text": "  Изборите могат да бъдат интересни. Особено когато победителят не е предварително известен. В този смисъл президентските избори в Русия могат да бъдат толкова забавни, колкото е четенето на телефонния указател на град Челябинск. Всички, дори и допуснатите кандидати за президентския пост са наясно, че победителят ще бъде Владимир Путин. Та нали Кремъл контролира телевизиите, има повече пари и може винаги да се опре на правителствения апарат и на силите за сигурност. Ако има някой кандидат, който да е опасен за Путин, той няма да бъде допуснат до изборите. В този смисъл Кремъл може да е доволен от това, което ще последва през идните седмици и месеци: изборна борба, която не е никаква изборна борба. Една надпревара, в която президентът отново ще стане държавен глава, без да се страхува от конкуренция.     Правителството обаче иска нещо повече от една победа. То иска подавляваща победа с висока избирателна активност. Някъде около 70 процента, а най-добре и още повече. Трудно е обаче тази цел да бъде постигната. Защото Иван Иванич с право се пита: защо да се мъкна през преспите до урната, след като Владимир Путин и без друго ще си остане президент? И когато де факто изборите не са никакви избори, нормалният руски гражданин си остава вкъщи под мотото: \"Нека си преброяват с техните беларуски наблюдатели гласовете както си искат!\" Всъщност на Владимир Путин не му и трябва това шоу. Защото дори и независимите анкети показват, че той е безспорният фаворит. Дори и при истински и честни избори, 65-годишниятПутин ще победи.   Негова тайна си остава защо се бои от риска. Вероятно се опасява от демонстрации? Или пък вярва, че много от неговите сънародници са забравили така популярната анексия на Крим и искат да му припишат отговорността за спадащия жизнен стандарт? Във властовите отношения в Русия едва ли нещо ще се промени и през 2018 година. Интересно може да стане след изборите на 18 март. Любопитно ще бъде дали с целенасочени кадрови промени Путин ще подготви страната за времето след него. Кремълските астролози вече гадаят кой би могъл да стане премиер. Сегашният министър-председател Медведев изглежда с отслабени позиции. Все още не са отшумели обвиненията, че той е присвоил милиони. Дали Путин ще назначи за свой заместник някой либерален икономист или пък човек от апарата за сигурност? Така или иначе, това може да бъде сигнал за бъдещия политически курс на Русия.     Това може да бъде сигнал и за външната политика, и за политиката за сигурност. След като американците се изтеглиха от много региони, Русия и Китай се опитват да запълнят този властови вакуум. Президентът Путин междувременно се намесва активно в Близкия изток, където допреди няколко години Русия не играеше почти никаква роля. Неговото протеже Асад остава на власт в Сирия. Поне в това отношение Русия успя да се наложи. Едва ли ще настъпи някакво раздвижване и в украинската криза през 2018 година. И през новата година Москва няма да се откаже от Крим и няма да спре военните помощи за рускоговорящото население в източната част на страната. Съответно и западните санкции ще останат в сила. И двете страни изчакват. Процесът от Минск буксува. Дори и масивните американски оръжейни доставки едва ли ще променят статуквото в Украйна. Русия изчаква и се надява интересът на Брюксел и Вашингтон към този регион да намалее.     През лятото Путин ще се наслаждава на внимание по цял свят. Дори и руските футболисти да не се представят добре. Москва иска да стори всичко, за да се покаже като добър домакин. Разбира се, че съществува опасност от терористични нападения на ислямисти, например от завърнали се от Сирия или Ирак рускоговорящи екстремисти от ИД. Много трудно биха могли да бъдат предотвратени и самоубийствени атентати на обществени места. Голямо предимство би било, ако американските и руските служби си сътрудничат поне в борбата срещу тероризма. Само че Вашингтон не е съгласен. И \"студеният мир\" няма да свърши.  ", "date": "2017.12.23", "title": "Русия през 2018 година: Путин остава, \"студеният мир\" продължава"}
{"url": "http://epicenter.bg/article/Minchev--G-n-Kachinski--pratete-vashi-hora--da-im-obyasnim-kak-stavat-tezi-raboti-ey-tay--izotzad-/143679/11/33", "text": "Европейската комисия предлага суспендиране на гласа на Полша в ЕС заради законодателство, регламентиращо политическа намеса в работата на съдебната власт. Така е, който си има независима съдебна власт, той може да планира политическа намеса в работата й.   Ние нямаме такъв проблем. Да оставим настрани, че у нас политически институции на изпълнителната и законодателната власт пряко избират съществена част от магистратите в различните институции на съдебната власт. Това, което е най-вече за отбелязване обаче е, че българската олигархия контролира съдебната власт - както и останалите институции на държавата - чрез пряк контрол върху номинирането и избирането на ключовите фигури в съдебната йерархия.   Политическата намеса в правосъдната система у нас никога не е била прекратявана, дори и ограничавана. С политически мотиви бяха избрани главни прокурори като Татарчев и Филчев, след като с политически мотиви на прокуратурата бе отреден конституционен статут \"над мен - само Бог\".   Експанзията на олигархичния контрол върху правосъдието продължи при всички управления през този век и достигна до пълно подчинение на системата през последните 5-7 години. Опитът за съдебна реформа, която да изведе решенията във висшите съдебни институции от политически контрол, бе осуетен.   Но подчиняването на съдебната власт у нас далеч не върви единствено и само през публичната институционална конструкция на политическо влияние. Контролът на олигархията е всеобхватен, защото тя успешно поставя свои послушни служители чрез всички механизми и по цялата йерархия на правосъдието чрез шантаж с компромати, корупция и директно кадруване през подчинените й държавни институции.   Е-ех, г-н Качински! Имате прекалено легитимистко мислене - искате всичко да постигнете с открити мерки на институционална законодателна промяна. Я пратете няколко ваши хора тука, да им обясним как стават тези работи ей тъй, изотзад... Както казва Щастливецът - да им покажем   Тогава хем вълкът сит, хем агнето цяло - защо Полша ще й взимат гласа, а нашият глас образцово си стои цял целеничък. Ха де!  ", "date": "2017.12.23", "title": "Минчев: Г-н Качински, пратете ваши хора, да им обясним как стават тези работи ей тъй, изотзад..."}
{"url": "http://epicenter.bg/article/Harchim-nad-2-2-mlrd--leva-za-praznitsite/143665/4/0", "text": "Тази година експерти очакват рекордна сума - над 2,2 милиарда лева да бъдат похарчени от българите само за Коледа. В сметката влизат парите, които отделяме за подаръци, пътувания и празничната трапеза, изчислява Нова телевизия.   Това обаче сериозно надхвърля личните финанси на българите. Дупката в семейния бюджет и тази година ще се запълни с пари на заем. Фирмите вече отчитат сериозен ръст на бързите кредити. Статистиката показва, че най-често сме склонни да вземем на изплащане скъпа техника. Първото място е за смартфоните - там задлъжняваме с до 1300 лева. Следват скъпите телевизори, лаптопи и климатици.   По празниците малко хора правят сметка на харчовете си, категорични са търговци. Купуват се неща, които трудно се продават в други месеци на годината. За сметка на това януари и част от февруари са най-трудните за търговския бизнес месеци. Изтрезнели от празничната лудост на пазаруването, повечето от българите стискат портмонетата си. Важното е обаче да изкараме празниците добре, твърдят психолози. Това ни зарежда за Новата година, дано 2018 да е по-успешна и по-добра.", "date": "2017.12.23", "title": "Харчим над 2,2 млрд. лева за празниците"}
{"url": "http://epicenter.bg/article/Balgarite-v-chuzhbina-izpratiha-1-5-mlrd-lv--za-10-mesetsa/143681/4/0", "text": "За 10 месеца емигрантите са пратили близо 1,5 млрд. лв. на близките си в България. Това показва справка на Investor в данните за платежния баланс на Българска народна банка (БНБ). По-конкретно, акумулираната сума от януари до края на октомври 2017 г. е 750 млн. евро. За сравнение за същия период на минлата година, емигрантите са изпратили с 10 млн. евро по-малко или 740 млн. евро.   Само за октомври гастербайтерите са пратили малко над 71 млн. лв. От началото на година слабият месец е бил август, когато парични преводи на работниците в чужбина са 66,2 млн. Евро. Най-много средства идват от българите в САЩ, Испания и Гърция. Данните на БНБ обаче отчитат само парите, изпратени по банков път и чрез дружества за парични трансфери. Не е ясно какви суми влизат у нас в брой или какви стоки, купени зад граница, идват в страната.  Сама по себе си тази статистика не е голяма новина, но е поредното доказателство, че емигрантите имат огромно влияние върху българската икономика. Всъщност средствата, които те пращат на семействата си тук, до преди няколко години надвишаваха многократно размера на преките чуждестранни инвестиции (ПЧИ) в страната. Тенденцията леко се обръща, но инвестициите все така заобикалят страната ни, а преводите от емигрантите нарастват.  От януари до октомври в българската икономика са влезли чуждестранни инвестиции в размер на 855,5 млн. евро, показват предварителните данни на Българската народна банка (БНБ). Те намаляват с над 6,2% в сравнение със същия период на миналата година, когато бяха 912,8 млн. евро. По предварителни данни преките инвестиции през октомври нарастват с 96,6 млн. евро, при намаление със 112,7 млн. евро година по-рано.", "date": "2017.12.23", "title": "Българите в чужбина изпратиха 1,5 млрд.лв. за 10 месеца"}
{"url": "http://epicenter.bg/article/Nad-300-000-avtomobila-napuskat-Sofiya/143668/3/0", "text": "Над 300 000 автомобила ще напуснат столицата за празниците по данни на \"Пътна полиция\". Трафикът ще бъде засилен на магистралите \"Хемус” и \"Тракия\", на изходите на София, както и на международния път Е-79.   Очаква се натоварване и около големите търговски центрове. От пътната агенция заявиха, че са спрели всички ремонти на големите автомагистрали, така че да не затрудняват движението по празниците.   От МВР съобщават, че работят при пълна мобилизация, като има екипи на всички ключови места. Патрулите ще са с пуснати сигнални лампи, за да се забелязват отдалеч и да респектират нарушителите.   От 24 декември (неделя) пътната полиция започва акция срещу превишената скорост и употребата на алкохол и наркотици. Полицаите съветват шофьорите да спазват по-голяма дистанция и да карат със съобразена скорост.", "date": "2017.12.23", "title": "Над 300 000 автомобила напускат София"}
{"url": "http://epicenter.bg/article/Zhena-zagina-pri-chelen-udar-na-patya-Silistra---Dobrich/143671/3/0", "text": "51-годишна жена е загинала в катастрофа на пътя Силистра – Добрич, съобщиха от ОДМВР-Силистра.   Сигналът за пътния инцидент е получен в 12.03 часа. Той е станал на пътя Силистра – Добрич, на 5 км след изхода на Силистра. 51- годишната жена, управлявайки лек автомобил \"Мазда“ с варненска регистрация, e изпуснала един от завоите и се е блъснала в идващ насреща друг лек автомобил марка \"Фолксваген“, управляван от 49 -годишен мъж. Вследствие на удара жената е починала на място, а другият водач е без сериозни наранявания.   Пътният участък е затворен, а полицаи регулират движението като насочват трафика през обходен маршрут.", "date": "2017.12.23", "title": "Жена загина при челен удар на пътя Силистра – Добрич"}
{"url": "http://epicenter.bg/article/MVR-izdirva-izcheznalo-15-godishno-momiche/143673/3/0", "text": "05 РУ-СДВР издирва 15-годишната Виктория Недялкова. Момичето е напуснало домашния си адрес на 21 декември 2017 г. около 17:00 и оттогава е в неизвестност.   Тя е на видима възраст 15-17г., висока 165-170см., телосложение нормално, коса - кестенява до раменете, очи - кафяви.   Момичето е било облечено с черно шушляково пухено яке с качулка, черни ботуши /апрески/ и черно-бяло спортно сакче.   Умоляват се гражданите, които могат да дадат информация за лицето да се обадят на телефон 112, 02/9825938 или в най-близкото поделение на МВР. Анонимността е гарантирана.", "date": "2017.12.23", "title": "МВР издирва изчезнало 15-годишно момиче"}
{"url": "http://epicenter.bg/article/Iznasilvachat-ot--Kyuchuka--e-zaloven--ot-Pazardzhik-e/143675/3/0", "text": "Изнасилвачът на две момичета в рамките на две седмици в квартал „Кючук Париж” е бил арестуван късно вечерта на 22 декември, пише „Монитор“.   32-годишният Владимир П. е от Пазарджик и от няколко години живеел на квартира в Пловдив. Той вече бил съден за изнасилване и е лежал в затвора. Не е ясно с какво се е занимавал в града на тепетата Владимир, но със сигурност се е върнал към старите навици да изнасилва беззащитни момичета.   32-годишният пазарджиклия е направил пълни самопризнания за нападенията над двете момичета, като е твърдял при разпитите си в полицията, че не е посягал на други девойки, освен на тези двете. Владимир бил заловен, след като неговото ДНК съвпаднало с намерения биологичен материал у първата изнасилена от него 18-годишна пловдивчанка.   И тя, и другото момиче дали идентични описания на нападателя си. Те го обрисували като българин, миришел на чисто, бил много грозен, с голям нос и ходел леко прегърбен. Изнасилил ги по един и същи начин, като престъпленията ставали надвечер, в тъмните часове на деня. И двете девойки си стояли в автомобилите, които били с изключени двигатели и чакали свои близки, когато били нападнати.    На 7 декември 2017 г., около 22,15 часа, в гр. Пловдив, обвиняемият Владимир П. се намирал в района на бул. „Александър Стамболийски“. Там забелязал спрян лек автомобил, марка „Ауди“, в който се намирала 19-годишна жена, която  чакала нейна позната. Обвиняемият отворил вратата, седнал на шофьорската седалка, придвижил автомобила на 50 метра и спрял. Там след като заплашил пострадалата   , я изнасилил. След това слязъл от автомобила и се отправил в неизвестна посока.   На 20 декември 2017 г., в гр. Пловдив, около 20,30 часа, в района на бул. „Александър Стамболийски“, Владимир П. забелязал 21-годишна жена в \"Рено клио\", която чакала в колата свой познат. Обвиняемият  отворил вратата, влязъл в автомобила, като го придвижил на около 50 метра в съседна улица и спрял. Той заплашил със сгъваем джобен нож 21-годишната жена, за да я принуди да се премести на задната седалка на автомобила, където я изнасилил.  След това слязъл и се отправил в неизвестна посока.   Под ръководството на Районна прокуратура-Пловдив по двата случая са били започнати досъдебни производства. На 22 декември 2017 г. обвиняемият Владимир П. е бил е задържан, към 22 часа,  в дома си в гр. Пловдив. от служители на отдел „Криминална полиция“ към ОД на МВР- Пловдив. На 23 декември 2017 г. с постановление на наблюдаващия прокурор той е задържан за срок до 72 часа.   На 24 декември 2017 г., Районна прокуратура-Пловдив ще внесе искане в съда за определяне на мярка за неотклонение „задържане под стража“ спрямо него. Владимир П. е бил осъждан на 4,3 г. лишаване от свобода за извършено от него престъпление по чл. 152 ал. 1т. 2 от Наказателния кодекс – за изнасилване. Той е бил освободен от затвора през април 2017 г. Новото му обвинение е за същото престъпление, но извършено при опасен рецидив.  ", "date": "2017.12.23", "title": "Изнасилвачът от „Кючука” е заловен, от Пазарджик е"}
{"url": "http://epicenter.bg/article/Mechka-sruti-ogradi-na-dvorove-v-rodopsko-selo/143676/3/0", "text": "Огромна мечка обикаляла в родопското село Стойките през нощта срещу събота и срутила огради на дворове. Това съобщи кметът на населеното място Георги Георгиев, цитиран от „Фокус”.   Той обясни, че животното не е видяно от хора, но по останалите стъпки се познавало, че голямо, с тегло около 150 кг. \"В селото дойде специална група от РИОСВ, която се занимава със защитата на мечките, а отделно и ние сме ловци и много добре познаваме стъпките на тези животни, които са неповторими. Следата показва, че мечката си е пообикаляла из селото през нощта, но за радост не е посегнала на други животни, не е срещнала хора и не е правила пакости\", каза още кметът.   Той уточни, че жителите на Стойките са притеснени, особено предвид факта, че селото е туристическа дестинация.   Мечката е диво животно, което обикаля около селата, но предпочита да бъде на по-тихо и по-спокойно място. По принцип по това време на годината тези животни изпадат в летаргия и спят зимен сън, но когато са гладни, продължават да обикалят.", "date": "2017.12.23", "title": "Мечка срути огради на дворове в родопско село"}
{"url": "http://epicenter.bg/article/Sakrateni-minyori-ot--Bobov-dol--poiskaha-sadeystvie-ot-Maya-Manolova/143678/2/0", "text": "Над 50 съкратени миньори от рудниците в Бобов дол се събраха в центъра на Кюстендил да изразят недоволството си от обнародвани този месец в Държавен вестник промени в бюджета на Държавното обществено осигуряване (ДОО) и Кодекса за социално осигуряване (КСО), предаде Дарик радио.   Според тях те вече няма да имат възможност да се пенсионират по-рано като работници първа категория и ще трябва да чакат още близо 20 години за това, въпреки натрупания трудов стаж. Става дума за около 500 миньори от региона на Бобов дол и Дупница. Миньорите се срещнаха с омбудсмана Мая Манолова, която им обеща съдействие при решаване на казуса.   \"Това е парадокс, направо геноцид към миньорите. Аз имам трудов стаж от 25 години, 11 месеца и 28 дни, 45 години навърших през ноември, но от 2016 г. имаме по два месеца отгоре, де факто през май разчитах да се пенсионирам. С този парадокс отивам на 60 години. До януари съм на борсата след това оставам без пари, рудник Бабино е затворен, къде можем да работим ние\", заявява един от миньорите.   \"Проверих стенограмите, нито на заседание на бюджетната, нито на социалната комисия, нито в зала на първо и второ четене е имало дебати по промените в бюджета на ДОО. Нито един от депутатите не е коментирал, това, същото и при обсъжданията на тристранната комисия. Нито синдикати, нито депутати от всички цветове са обърнали внимание, текстът се е промушил или просто са го проспали. Ако приемем, че някои са били \"за\", трябва да е имало мотиви и разчети\", коментира Манолова.   \"Аз смятам, че подходът, в който без предупреждение се отнемат права на хората, е дълбоко несправедлив. Миньорите нямат друга причина да работят за 600 лв. при тези изключително тежки условия, ако не са привилегиите, които имат, а една от тях е ранното пенсиониране\", заяви още тя. На 28 декември омбудсманът ще се срещне с шефа на Националния осигурителен институт (НОИ) Ивайло Иванов, за да се убеди дали това е факт. Ако е така, ще подготви текстове, с които да убеди депутатите от районите с мини - Кюстендил, Стара Загора, Смолян, Добрич да ги подпишат и да защитят избирателите си.", "date": "2017.12.23", "title": "Съкратени миньори от „Бобов дол“ поискаха съдействие от Мая Манолова"}
