{"url": "http://epicenter.bg/article/Kristiyan-Boykov--Raztrevozhen-i-nerven-sam--Strahuvam-se--Ne-sam-valshebnik-/188626/2/0", "text": ".\" Това каза хакерът Кристиян Бойков в студиото на \"Тази сутрин\" по bTV.   \"Аз не бях на работното си място, когато колегите от ГДБОП. Бях привикан от терасата да вляза в офиса и бях закопчан. Веднага ми щракнаха белезниците. Попитах дали е нужно всичко това да се случва, а те казаха \"да\". Аз се притесних изключително много. Получих нещо като нервен срив, но после си замълчах и се успокоих\", разказва той.     \"Познавам някои от хората от ГДБОП. Били сме заедно на събития и конференции, но дотам. Нищо конкретно не са търсили. Седем часа ме разпитваха, но накрая вече просто си говорехме за работата ми\", допълни Бойков.    Нещата не са толкова елементарни и то при такова разследване. Премиерът каза, че е можело да отворя компютрите и да помогна, но това не е толкова лесно. Информацията там е криптирана и съдържа критични данни за нашите клиенти, с които разполагаме само ние.   Не мога да коментирам разследването и да изнасям данни от него, защото дори и да бъда оневинен, после може да ме глобят за изнасяне на информация.    Аз реагирах спокойно, защото вече бях осмислил какво се случва.   При делото ще се разбере какво точно са ме питали. Странно е, че за един 20-годишен младеж идват 15 мъже, които са два пъти колкото мен\", разкри Бойков.    \" . В свободното си време играя игри, чета за работата си, посещавам курсове.   Това за \"белите\" и \"черните\" хакери също не е реално, защото си има определени термини в тази област.   . Все още не мога да преосмисля какво точно се случва. Родителите ми реагираха без паника. Майка ми каза, че ме подкрепя. Приятелката ми също ме подкрепя.     Не е вярно, че живея в една и съща сграда с министър Владислав Горанов. Работя в тази сграда.    Опитах се да ходя на работа, но медиите ми пречат, защото непрекъснато ме преследват. \", каза още Кристиян Бойков.   \" \", посочи мениджърът на фирмата, в която работи Кристиян - Георги Янков.     Кристиян не пожела да коментира информацията за файловете в компютъра му и по-точно  . Кристиян посочи, че е бил в ареста по-малко от 72 часа.    \"Когато хакнах МОН реших просто да разгледам. Когато го направих се опитах да позвъня, писах мейл. Уведомих ги по телефона, както и по електронната им поща. Те заздравиха системата и ме помолиха да пробвам да я пробия пак, но не успях\", разказва Кристиян.    \" . Много мои приятели са ме молили да тествам нещо тяхно. Всичко с позволение правя. Аз се занимавам с това от 5-6 години. В свободното си време уча\", допълни хакерът.    . Кристиян обясни пред Хекимян, че никога не е искал да бъде известен и това му е изиграло лоша шега.  \"Приятелката ми не харесва какво правя. Тя постоянно ме пита защо не станах някой IT специалист, да си работя във фирма и да е спокойно. Познавате жените\", заключи Кристиян.    \"На този етап не бих ги отключил, защото там е целият ми личен живот, на какъвто имам право”, каза Бойков за личните сикомпютри.    ", "date": "2019.07.22", "title": "Кристиян Бойков: Разтревожен и нервен съм. Страхувам се! Не съм вълшебник!"}
{"url": "http://epicenter.bg/article/Ninova--Borisov-nyama-pozitsiya-za-izbora-na-Laura-Kyoveshi-za-glaven-evropeyski-prokuror/188657/2/0", "text": "Представям ви официална информация за избора на Лаура Кьовеши за главен европейски прокурор. От мое питане в парламента до премиера Борисов се вижда, че той няма позиция.   Това написа във Фейсбук лидерът на БСП.   Решението - дали България да я подкрепи, не било в неговите правомощия. Вижте на чии крехки рамене премиерът прехвърля отговорността.   На мой въпрос до министър председателят Борисов  - По каква процедура ще бъдат излъчени делегираните за България прокурори в Европейската прокуратура и кого ще подкрепите Вие в Съвета на ЕС за главен европейски прокурор?   Отговорът на председателят на парламента Цвета Караянчева от 18 юли 2019 г. е следният: „ Уважаема госпожо Нинова, Разпоредбата на чл. 95, ал. 2 от Правилника за организация и дейността на Народното събрание посочва, че към министър-председателя се отправят въпроси, които се отнасят до дейността на правителството. Поставеният от Вас въпрос относно избор на делегирани за България прокурори в Европейската прокуратура и европейски главен прокурор се отнася до ресора на управление на министъра на правосъдието.   Предвид горното, на основание чл. 107, ал. 3, във връзка с чл. 95, ал. 2 от Правилника за организация и дейността на Народното събрание, Ви уведомявам, че въпросът би следвало да се отправи до министъра на правосъдието Данаил Кирилов.“  ", "date": "2019.07.22", "title": "Нинова: Борисов няма позиция за избора на Лаура Кьовеши за главен европейски прокурор"}
{"url": "http://epicenter.bg/article/Ochakvano--Ivan-Totev-nyama-da-se-kandidatira-za-treti-mandat-za-kmet-na-Plovdiv/188660/2/0", "text": ".    Това обяви той пред журналисти днес.   До това негово решение се е стигнало, защото след осем години начело на града, има нужда от почивка. По думите му, по време на двата му мандата, Пловдив се е променил така, че всеки да може да намери своето място в него.    Иван Тотев каза още, че ще си направи самоотвод на започващите вътрешни номинации на ГЕРБ за кмет на Пловдив, но ще продължава да работи за ГЕРБ, предаде БТА.     На последният конгрес на ГЕРБ в изказването си пред делегатите   Лидерът на ГЕРБ каза, че на предишното събиране на актива на ГЕРБ преди европейските избори е говорил за \"сините и червените лампички\", които трябва да светнат на хората на ръководни позиции. \"Някои не ме разбраха. Не разбраха и в Пловдив\", заяви Борисов. Очевидно и самият Тотев е наясно с това, защото в навечерието на националното събрание лансира няколко имена като възможни кандидати за кмет на ГЕРБ в Пловдив между които и близкия до Борисов областен управител Здравко Димитров, с уговорката, че решението ще бъде взето от Борисов.      Значителна част от отлива на подкрепа тогава се дължеше на решението на бившия районен кмет и областен координатор на ГЕРБ Здравко Димитров да се яви като независим кандидат на изборите. Впоследствие Димитров бе назначен за областен управител на Пловдив с решение на Бойко Борисов.    В понеделник започна и официалната кампания за номиниране на кандидатури в местните структури на ГЕРБ, като крайното решение се очаква да се вземе от централното ръководство на партията.   В Пловдив има очаквания      Най-харесван ", "date": "2019.07.22", "title": "Очаквано! Иван Тотев няма да се кандидатира за трети мандат за кмет на Пловдив"}
{"url": "http://epicenter.bg/article/Valeri-Simeonov--Prez-tova-lyato-turistite-sa-po-malko--no-prihodite-sa-poveche/188665/2/0", "text": "През това лято броят на туристите е по-малко в сравнение с 2018 г., но има ръст на приходите, каза във Варна депутатът и лидер на НСФБ Валери Симеонов след заседание на областния съвет по туризъм в крайморския град. По думите му сведенията за криза в сектора са силно преувеличени.    Освен че гостите от чужбина са по-платежоспособни, се отчита ръст и в посещаемостта на културните и исторически забележителности във Варна, каза още Симеонов. Депутатът отчете, че няма сериозни проблеми с шума от заведенията в курортите около и във Варна.    По думите му новият закон за шума е започнал да действа още преди официално да влезе в сила, благодарение на засиления контрол през последните 3 години.    Симеонов припомни, че вече действат законови промени, които прецизират правилата за поставяне на преместваеми търговски обекти в големите курортни комплекси. Контролът ще осъществява дирекцията за строителен контрол, а не общините, което Симеонов отчете като много положителен фактор. За промените в законодателството, касаещи дивото къмпингуване, депутатът посочи, че предложенията са направени от групата на обединените патриоти, а не от Министерството на туризма и сформираната от него работна група.   Източник: Новини.бг", "date": "2019.07.22", "title": "Валери Симеонов: През това лято туристите са по-малко, но приходите са повече"}
{"url": "http://epicenter.bg/article/Noviyat-model-na-finansirane-na-politicheskite-partii-shte-bade-razgledan-ot-evrokomisarya-Vera-Yurova/188666/2/0", "text": "След сигнала от  председателя на НС на БСП Корнелия Нинова до Европейската комисия за решението на правителството на ГЕРБ  и приетите от управляващото мнозинство в Народното събрание законодателни промени, свързани с модела на финансиране на политическите партии в България, беше получен отговор от ЕК, че европейският комисар по правосъдие Вера Юрова ще проучи внимателно казуса и ще се произнесе в кратки срокове.   От 1 юли парламентът намали субсидията на 1 лв. от 11 лв.", "date": "2019.07.22", "title": "Еврокомисарят Вера Юрова лично се заема с въпроса за партийните субсидии у нас"}
{"url": "http://epicenter.bg/article/Nominiraha-Ivan-Geshev-za-glaven-prokuror/188667/2/0", "text": "Първа кандидатура за нов главен прокурор. Досегашният заместник главен прокурор Иван Гешев влиза в битката за поста, предаде Канал 3.   Предложението беше направено преди минути на започналия пленум на ВСС. Зад кандидатурата на Иван Гешев застава цялата прокурорска колегия.   Гешев е дал съгласието си да бъде кандидат, заяви Даниела Машева, оято представи номинацията му.   До този момент Гешев отказваше да коментира евентуалната му номинация.   До 29 юли трябва да са ясни имената на кандидатите за поста. Предложения могат да се правят от най малко трима членове на прокурорската колегия.   Кандидатите трябва да представят своите концепции и мотивацията им в Съвета до 12 август. На 9 октомври прокурорската колегия трябва да се произнесе по допустимостта им.   Името на наследника на Сотир Цацаров трябва да стане ясно на 24 октомври.   Гешев е на 49 години. Завършил е право в Академията на МВР. Започва кариерата си като оперативен работник през 1994 г. От 1995 г. до 2006 г. е следовател в Столичната следствена служба.   Става прокурор през 2006 г., когато започва работа в Софийската районна прокуратура, където остава до 2012 г. След това е повишен в Софийската градска прокуратура. А през 2016 г. оглави Специализираната прокуратура.   Гешев стана заместник на Сотир Цацаров преди година.  ", "date": "2019.07.22", "title": "Номинираха Иван Гешев за главен прокурор, Цацаров подкрепя кандидатурата му"}
{"url": "http://epicenter.bg/article/Evrodeputatat-Ilhan-Kyuchyuk-udostoen-s-prestizhen-orden-ot-parlamenta-na-Azerbaydzhan/188670/2/0", "text": "Евродепутатът от ДПС/Обнови Европа Илхан Кючюк бе удостоен с почетния орден на Народното събрание на Република Азербайджан (Milli Mejlis). Официалната церемония се проведе в Баку на 22 юли 2019 г. (понеделник). Орденът бе връчен на българския евродепутат лично от председателя на парламента Огтай Асадов, който награди Кючюк за активната му дейност в насърчаването и развитието на двустранните отношения между парламента на Азербайджан и Европейския парламент, съобщиха от ДПС.   \"Азербайджан е важен съюзник на ЕС, който през годините се утвърди и като стратегически енергиен партньор за въвеждането на каспийски ресурси на пазара на ЕС. Но в сложното време, в което живеем, нашето партньорство далеч не трябва да се ограничава до енергетика, а напротив. Ние имаме потенциала да си сътрудничим по много направления като туризъм, земеделие, образование и култура, които ще са от полза както за България, така и за целия Европейски съюз. Насърчаването на междукултурния диалог ще доведе до по-доброто разбирателство между нашите общества. Преговорите за всеобхватно ново споразумение ЕС-Азербайджан навлизат в решаваща фаза и занапред ще продължа усилено да работя за постигането на споразумение, което да обхваща всички аспекти на нашите взаимоотношения и което е от полза за гражданите”, заяви Кючюк по време на церемонията.   Последните години Илхан Кючюк работи за всеобхватното подобряване и укрепването на връзките между двата парламента и е член на групата \"Приятели на Азербайджан“ в Европейския парламент. През 2015 г. Кючюк бе домакин на събитие в Европейския парламент, представящо първите Европейски игри, които се проведоха по-късно през годината в страната. Сред специалните гости тогава беше Азад Рахимов, министър на младежта и спорта на Азербайджан.   В Азербайджан българският евродепутат се срещна с Огтай Асадов, председател на Народното събрание на Република Азербайджан, Джаваншир Фейзиев, съпредседател на Комитета за парламентарно сътрудничество ЕС-Азербайджан, и други членове на парламента на Азербайджан.  ", "date": "2019.07.22", "title": "Евродепутатът Илхан Кючюк удостоен с престижен орден от парламента на Азербайджан"}
{"url": "http://epicenter.bg/article/Ministrite-na-vanshnite-i-vatreshnite-raboti-uchastvaha-v-sreshta-za-migratsiyata-v-Parizh/188677/2/0", "text": "Вицепремиерът и министър на външните работи Екатерина Захариева и министърът на вътрешните работи Младен Маринов участваха в неформална среща на външните и вътрешните министри от ЕС и Шенген в Париж, посветена на актуалните проблеми на миграцията в Средиземноморието.    Срещата се организира по покана на френския външен и вътрешен министър - Жан-Ив льо Дриан и Кристоф Кастанер.    Вицепремиерът Захариева посочи, че временните мерки не могат да предложат трайни решения и се застъпи за необходимостта от постоянен механизъм, който да обхваща както морските, така и сухопътните граници. Тя заяви, че приветства усилията и прагматичния подход на Финландското председателство на Съвета на ЕС в търсене в цялостно и устойчиво европейско решение. Тя изтъкна, че следва да продължат усилията за ефективно изпълнение на споразуменията за реадмисия с трети страни и договаряне на нови.    Ако искаме да предотвратим нелегалните влизания в ЕС е нужна усилена работа с всички страни по маршрута и то във всички области, каза още Захариева и изтъкна, че не бива да се поставя акцент само върху натиска в Централното Средиземноморие, но и да се обърне внимание на Източното Средиземноморие, където основният приток е от граждани на Афганистан, Ирак и Сирия.    ,,Ключов елемент е балансът между отговорност и солидарност или казано по друг начин справедливото споделяне на тежестите'', каза Захариева.    ,,Без наличието на един, постоянен и общо важащ за целия ЕС механизъм проблемът няма да се реши. Временните решения или коалиционните решения (на група ДЧ) могат да облекчат държавите на предна линия, но няма да решат в цялост проблема, пред който е изправен ЕС. Важно е да говорим с един глас и по тази тема и да отправи правилните послания'', изтъкна Захариева.    Министър Маринов заяви, че всички държави по маршрутите, държавите на дестинация, транзит и произход, са засегнати от миграцията и следва да поемат своите отговорности – както към хората, имащи нужда от закрила, така и към своите граждани.    Като част от Източносредиземноморския маршрут България от години поема своята отговорност като държава на първа линия и гарантира високо ниво на сигурност на външната граница на Европейския съюз, каза той.    Българският вътрешен министър акцентира върху сериозните финансови, технически и човешки ресурси, които страната ни влага за гарантиране на граничната сигурност, противодействие на нелегалната миграция, както и за недопускане възникването на нови маршрути и предотвратяване на вторични движения.    ,,Поддържането на необходимото ниво на политическо и професионално сътрудничество със съседните държави е гаранция за бърз обмен на информация и реализиране на съвместни действия при необходимост, приоритетно сред които е трайното разбиване на организираните престъпни групи за контрабанда на мигранти'', посочи още вътрешният министър.    Министър Маринов увери делегатите, че България ще продължи максимално отговорно да противодейства на незаконната миграция както и досега.    Българските министри ясно заявиха, че са против приемане на мигранти директно от корабите.    През 2018 г. са били регистрирани 150 000 случая на нелегални влизания в ЕС, което е спад с 25 % в сравнение с 2017 г. и най-ниското ниво от пет години. За първото полугодие на 2019 г. по море са влезли само около 32 000 нелегални мигранти. Най-много са регистрирани в Гърция – 13 600 (сходен брой спрямо същия период на 2018 г.) и Испания – 10 500 (намаление с 5 000). В резултат на сътрудничеството на Италия с либийските власти и новата политика на страната да не допуска в Италия спасени мигранти, пристиганията там са едва 2800 (спрямо 16500 през същия период на 2018 г.). В Централното Средиземноморие увеличение регистрира само Малта с 1200 случая (спрямо 235).", "date": "2019.07.22", "title": "Министрите на външните и вътрешните работи участваха в среща за миграцията в Париж"}
{"url": "http://epicenter.bg/article/Visshiyat-sadeben-savet-shte-provede-izvanredno-zasedanie/188631/3/0", "text": "Висшият съдебен съвет ще проведе извънредно заседание, на което отново ще могат да се правят номинации за следващ главен прокурор. Както и при предишното заседание първа точка в дневния ред е внасянето на кандидатури, съобщи БНР.   Според неофициална информация и днес не се очаква да станат ясни претендентите да оглавят държавното обвинение след 10 януари, когато изтича мандатът на Сотир Цацаров.   Следващите възможности за номинации са този четвъртък и следващия понеделник.", "date": "2019.07.22", "title": "Висшият съдебен съвет ще проведе извънредно заседание"}
{"url": "http://epicenter.bg/article/Evtanazirat-17-000-praseta-ot-svinekompleksa-v-Rusensko-/188629/4/0", "text": "Продължава умъртвяването на животните от свинекомплекса в русенското село Николово, в който през уикенда беше потвърдено наличието на африканска чума по свинете. 17 000 животни от предприятието ще бъдат евтаназирани, същата съдба очаква и домашните прасета в 3-километровата зона около комплекса. Участъкът се охранява от полицията. Ограничен е и достъпът на външни лица.    Комисия от областната дирекция по безопасност на храните продължава прегледите на домашните прасета в региона.    На няколко километра от там се намират още два големи свинекомплекса, които осигуряват една трета от свинското месо за страната. ", "date": "2019.07.22", "title": "Евтаназират 17 000 прасета от свинекомплекса в Русенско "}
{"url": "http://epicenter.bg/article/-Trend--Borisov-ostava-nay-odobryavaniya-lider-s-36--sledvat-Karakachanov--29--i-Ninova--24-/188656/11/0", "text": " Намаляването на държавната субсидия за партиите продължава да среща подкрепа на голямо мнозинство, но близо половината българи са на мнение, че така партиите ще станат по-зависими от бизнеса. Това показват данни на социологическа агенция \"Тренд\". * Проучването е направено в периода между 9 и 16 юли.   Резултатите от изборите за Европейски парламент продължават да оказват ефект върху обществените нагласи и през месец юли.  Тук трябва да се има предвид и отпускарският сезон, който също дава определена позитивна нагласа.    На обратното мнение са една пета от запитаните.     Най-ниско положително отношение срещат Христо Иванов (10%), Мустафа Карадайъ (10%), Румен Христов (9%), Румен Петков (9%), Костадин Костадинов (8%) и Атанас Атанасов (7%). С най-висока неразпознаваемост остават Костадин Костадинов (45%) и Румен Христов (42%).   Инициативата на ГЕРБ за намаляването на държавната субсидия за партии на 1 лев на получен глас на избори среща одобрението на 69% от всички български граждани, а 14% не го подкрепят.   На въпрос с предварително зададени опции затова колко трябва да получават партиите като субсидия от държавата, най-висок процент събира опцията 1 лев (42%), а 25% смятат, че партиите не трябва да получават пари от държавата.    Въпреки внушителното мнозинство, което подкрепя намаляването на държавните субсидии за партиите, 47% от интервюираните са на мнение, че с това решение партиите ще станат по-зависими от бизнеса, а 26% смятат, че няма да станат по-зависими.   В изследването на „Тренд“ през юли не се наблюдава съществена динамика в електоралните данни и за оценката на работата на основните институции спрямо проучването ни през миналия месец.  *             ", "date": "2019.07.22", "title": "„Тренд“: Борисов остава най-одобрявания лидер с 36%, следват Каракачанов (29%) и Нинова (24%)"}
{"url": "http://epicenter.bg/article/Denitsa-Sacheva-v-Lyatnata-zanimalnya-na-Stolichna-biblioteka/188643/6/0", "text": "На 23 юли 2019 г. Лятната занималня на Библиотеката на София предлага две интересни срещи на малките си приятели: - от 10:00 ч. поради големия интерес създателят на „Кало Змея“ Милен Хальов отново ще гостува на Детския център, където децата ще могат да се срещнат на живо с автора и да закупят книга с отстъпка; - от 14:00 ч. госпожа Деница Сачева – заместник министър на образованието и науката – ще чете на любознателните читатели откъси от книгата „Приключенията на мотовете“ от Радостина Николова. Входът е свободен!", "date": "2019.07.22", "title": "Деница Сачева в Лятната занималня на Столична библиотека"}
{"url": "http://epicenter.bg/article/Ursula-Fon-der-Layen-iska-po-mek-ton-spryamo-Polsha/188638/7/0", "text": "  Европейската комисия постави ултиматум на Полша - в рамките на два месеца полското правителство трябва да преработи определени законодателни разпоредби в съдебната система. По-конкретно, в момента полските съдии могат да бъдат подложени на дисциплинарни разследвания и наказания заради съдебните им решения, включително и ако поискат становище от Съда на Европейския съюз в подкрепа на своята юрисдикция. Според договорите на ЕС, това е изконно право на всеки съдия. Ако правителството не промени спорното законодателство, Европейската комисия ще настоява Съда на ЕС да предприеме мерки срещу Полша. Тази заплаха дойде от Брюксел в сряда, 17 юли. Няколко дни по-късно посланията от Берлин звучат вече много по-помирително.   Пред “Зюддойче Цайтунг” бъдещата най-важна жена в ЕС, избраната за председател на Европейската комисия Урсула фон дер Лайен призова за повече разбиране спрямо източноевропейските държави като Полша.   “Всички трябва да осъзнаем, че целта ни винаги ще бъде пълното върховенство на закона, но никой не е съвършен”, заяви Фон дер Лайен.   През 2017 г. Европейският съюз откри т. нар. процедура за нарушение срещу Полша. Европейската комисия смята, че съдебната реформа на полското дясно правителство застрашава върховенството на закона. Като най-крайна мярка страната би могла да загуби правото си на глас в ЕС. Оттогава Варшава и Брюксел са в конфликт.   \"Имаме нужда от повече дебат по същество\", отбелязва Фон дер Лайен в интервюто си пред \"Зюддойче цайтунг\". По този начин тя задава нов тон на общуването с Полша: диалог и разбиране, вместо заплахи и наказания. Милан Нич, изпълнителен директор на Центъра за източноевропейски изследвания “Роберт Бош”, е съгласен с нейната позиция: “Разбира се, трябва да очакваме, че всички държави от ЕС ще спазват върховенството на закона, но дебатът за Полша понякога е леко пресилен”. Дори и да няма съвпадения на мненията, и двете страни трябва да се отнасят с уважение едни към други.   \"Ако търсим диалог, не бива да започваме със заплахи от самото начало\", заявява Урсула фон дер Лайен по повод продължителната дискусия в ЕС по темата. Настоящият председател на Европейската комисия на Жан-Клод Юнкер предложи изплащането на европейски средства да бъде обвързано с върховенството на закона. За Фон дер Лайен, това обаче е \"само крайна мярка\".   Полските политици реагират по различен начин спрямо изявленията на Фон дер Лайен - в зависимост от това дали са част от правителството или от опозицията. \"Това е шанс за споразумение\", смята заместник-министърът на външните работи Шимон Шинковски. Според него, Европейската комисия и другите европейски институции трябва да възвърнат репутацията си в полското общество.\" Политикът от опозиционната партия “Гражданска платформа” Богдан Борусевич вижда ситуацията по различен начин: \"Изявленията на г-жа Фон дер Лайен ме безпокоят. Подозирам, че става въпрос за сделка“. Въпреки това политикът подчертава, че най-правилно би било отношението към всички страни в ЕС да бъде еднакво.   Твърдият дипломатически курс на Комисията до този момент се оказа неуспешен. Единствено Европейският съд успя веднъж да убеди Полша да се откаже от своите намерения. През 2017 г. Съдът на Европейския съюз спря закон на полското правителство, който въвеждаше нова възрастова граница за съдиите. Тогава мнозина смятаха, че по този начин правителството иска да се отърве от неудобните критици на системата. След намесата на Съда на ЕС Варшава позволи на съкратените съдии да се върнат на работа. Според Милан Нич, достигнати са били границите на механизма на процедурата за нарушение, поради което сега \"се нуждаем от нов инструмент\". Проблемите между ЕС и страни като Полша са много по-дълбоки. В Европа има пукнатини - между Севера и Юга поради икономически причини, а между Изтока и Запада - по скоро на емоционална основа. \"В източноевропейските страни мнозина смятат, че не са напълно приети от останалите членки на ЕС“, посочва Милан Нич. Според него, това чувство е налице още от 2004 година. Тогава ЕС прие 10 нови държави-членки в общността си, сред които Полша и Унгария.   \"В Германия все по-често се чува мнението, че разширяването на съюза става твърде бързо и новите страни-членки са доста по-различни от останалата част на Европа.\" Към това се прибави и миграционната криза от 2015 г. \"В Европа настъпи разделение, което отрови политическите дебати\", смята Нич, а стереотипите и негативните образи изпълниха пространството след 2015 година. Системата за наблюдение над върховенството на закона във всички държави от ЕС цели обаче именно да се избегне \"впечатлението, че една част от Европа е фундаментално критична към другата\".   Според зам.-министъра на външните работи Шимон Шинковски, изборът на Фон дер Лайен е шанс.   Новият подход на Урсула фон дер Лайен внесе свеж въздух в Брюксел. Но в контекста на избора й за председател на Комисията твърденията й будят подозрение. В крайна сметка бившата германска министърка на отбраната бе избрана само с девет гласа повече в парламента. Решаващ се оказа вотът на полската дясна партия “Право и справедливост” (ПиС) . Дали Фон дер Лайен иска да им се отблагодари, като налага по-мек тон спрямо Варшава?   \"Настоящата политическа ситуация е благоприятна за Полша\", заяви полският зам. външен министър Шинковски след изборите. Практически Фон дер Лайен бе избрана директно с гласовете на ПиС. Милан Нич, от друга страна, не вярва, че Фон дер Лайен ще следва угодна за Полша политика. Поради крехката си победа тя ще бъде под натиск от страна на социалистите и либералите в парламента. Порад липсата на мнозинство от основните партии тя ще трябва да работи заедно с останалите групи.   \"Пародоксалното е, че именно заради гласовете от Полша, тя ще продължи да настоява за спазване на върховенството на закона.\", завършва Милан Нич.   Източник: Канал 3", "date": "2019.07.22", "title": "Урсула Фон дер Лайен иска по-мек тон спрямо Полша"}
{"url": "http://epicenter.bg/article/Sportnata-komisiya-na-Kaliforniya-izslushva-Kobrata-dnes--reshava-dali-da-mu-varne-litsenza/188661/8/0", "text": "Кубрат Пулев ще бъде изслушан от Спортната комисия на щата Калифорния след преминатия курс по превенция на насилието над жени.   От изслушването зависи дали лицензът на българския боксьор ще бъде възстановен. Заседанието се очаква да започне около 20.00 часа  българско време.   През май Комисията отне лиценза на Пулев заради целувката по устните на репортерката Дженифър Равало, след победата над румънеца Богдан Дину.   Равало се оплака от тормоз пред комисията в Калифорния, която спря  правата на боксьора ни за  6 месеца.   Освен това Пулев трябваше да плати глоба в размер на 2500 долара, както и да посещава специален курс за превенция на насилието над жени в медийната сфера.   Източник: БНР", "date": "2019.07.22", "title": "Спортната комисия на Калифорния изслушва Кобрата днес, решава дали да му върне лиценза"}
{"url": "http://epicenter.bg/article/Keyt-Midaltan-spodeli-3-novi-snimki-na-prints-Dzhordzh-za-rozhdeniya-mu-den/188636/10/100", "text": "Принц Джордж Александър Луи е първородният син на херцозите на Кеймбридж Уилям и Катрин. Роден е на 22 юли през 2013 година в Лондон.    Малкият Джордж е трети поред за наследяване на британския престол след дядо си Чарлз и татко си Уилям. Има по-малки брат и сестра – Шарлот (родена през 2015 година) и Луи (роден през 2018 година). По повод шестия му рожден ден от Кенсингтън Палас публикуваха нови официални снимки на първородното дете на Кейт и Уилям. Снимките са направени от майка му Катрин в градините на двореца. На две от снимките Джордж е облечен с тениска на националния футболен отбор на Великобритания.   Източник: Дарик", "date": "2019.07.22", "title": "Кейт Мидълтън сподели 3 нови снимки на принц Джордж за рождения му ден (Галерия)"}
{"url": "http://epicenter.bg/article/Gringo--Nikoga-ne-sam-udryal-Sofka--nie-mnogo-se-obichahme/188637/10/100", "text": "\"Не съм удрял Софка! Ние много се обичахме! Случвало се е да се караме, но никога не съм ѝ посягал!\" - това твърдял пред свои близки бившият съпруг на певицата Тодор Давидов-Гринго.    Както стана известно в началото на тази седмица, чалгарката и здравенякът се разведоха само три месеца след като се венчаха. В различни медии се появи информация, че Софка е напуснала мъжа си, защото той я е биел и дори ѝ е счупил ръката. Певицата беше заснета с гипсирана ръка.    \"Сватбата ни беше направена с любов, но никой не е застрахован какво ще стане с него. Искам да пожелая много успех на Софка. Нека е жива и здрава и както казва Кобрата - продължаваме напред и всичко хубаво\" - обяви Гринго пред Нова телевизия.    Че двамата съпрузи са имали проблеми по време на брака си, потвърждават и техни съседи от Етрополе. Поредица от скандали бележат края на дългата им връзка. Софка и Гринго често се карат, категорични са комшии на изпълнителката    Екип на \"България Днес\" потърси ромската перла в родната ѝ къща. Блокът, в който Софи и родителите ѝ живеят, е чисто новосаниран. За да няма допир със съседите, Маринова изгражда вход към апартамента от терасата. Тя поставя стълби, по които да влезе в имота си. \"Няма как да сбъркате блока на Софи - категорични са жителите на Етрополе. - Само тя има такава тераса тук\".    Комшии на Маринова разкриват, че тя рядко се прибира в родната си къща. Баща й Марин стопанисва имота. С жена му Мария отглеждат цветя на терасата и на двора пред блока.    \"Много се караха с Гринго - признават живеещите в блока на Софи. - Тяхна си работа е защо са се разделили. Но имаха проблеми от дълго време\".", "date": "2019.07.22", "title": "Гринго: Никога не съм удрял Софка, ние много се обичахме"}
{"url": "http://epicenter.bg/article/Ponedelnik---lichen-uspeh--vtornik---dobar-za-zhenitba-i-pokupka-na-mebeli/188654/10/101", "text": "Дневно предназначение: Започваме новата седмица с ден, предназначен за постигане на личен успех в обществото. Активират се добри пътувания, възможности за много срещи, получаване на популярност, известност и публични успехи. Денят е подходящ за отличаване, международни дейности, транспорт, реклама, духовност, развитие в културата, успешни далечни пътувания.   Основна цифрова характеристика – 1, 2, 3, 4, 5, 7, 9. Ден за подобрения, възход и добри промени.   Цифрова характеристика Мото: Днес всичко се подрежда!  Дневно предназначение: Ден, предназначен за преживяване на радост от постигнатите постижения, успехи и богатства на живота. Дневната нумерологична карта благоприятства местене в нов дом, сватби, годежи и тържества. Денят е подходящ за важни покупки на мебели и техника, тръгване или новина за нова работа, която може да донесе добро кариерно развитие, изложби, концерти, спортуване, разходки в планина, конкурси и спорт.  Основна цифрова характеристика – 1, 2, 3, 5, 6, 7, 8, 9. Ден за преживяване на любов, щастие, веселие и богатство.   Часова характеристика:  Мото: Днес съм весел и щастлив!  Дневно предназначение: Ден, подходящ за изложби, семинари, духовна дейност, онлайн събития, покупко-продажба на коли и моторни превозни средства. Бъдете внимателни, защото има опасност сами да си създадете проблем. Дневната нумерологична карта благославя уроци по отношение на личното разбиране, качеството и прецизното изпълнение на ангажиментите. Активира се работа в дома или офиса, мечти и надежди за далечно бъдеще. Ако не повтаряте стари грешки, всичко ще придобие друг израстващ смисъл.    Основна цифрова характеристика – 1, 2, 3, 4 , 6, 7, 9. Ден за изпит и проверка на духовните ценности.   Часова характеристика:  Мото: С вяра всичко се постига! Дневно предназначение: Ден, предназначен за международни и исторически изяви. Аспектът е активен, ангажира с работа, пътувания, срещи и семейни разговори за пари и наследство.  Денят е подходящ за семейни празненства, пътуване до море, сбирки на трапеза с домашно приготвена храна, вземане на заем, кредит, сватби и годежи.   Основна цифрова характеристика – 1, 2, 3, 5, 8, 9. Ден за инвестиции и трайни материални капиталовложения, който може да ви подсигури добри финансови доходи в бъдеще. Всичко тръгва добре, за да завърши още по-добре.   Часова характеристика:  Мото: Моите финанси се подобряват! Дневно предназначение: Ден, предназначен за приключване на дългоотлагана работа. Активират се прояви, които ще доведат до окончателен край на ваши очаквания, свързани с бъдещето. Ще се наложи да извоювате победата си чрез сила и контрол над ума. Който има търпение да изчака ще спечели. За да задоволите желанието си за изпълнение на съвършена работа, трябва да се концентрирате в целта и да устоите на предизвикателствата. Денят активира обещания и окончателнен край.   Основна цифрова характеристика – 1, 2, 3, 6, 8, 9.  Ден за изпитание на волята, ума и силата.   Часова характеристика: ", "date": "2019.07.22", "title": "Понеделник - личен успех, вторник - добър за женитба и покупка на мебели"}
{"url": "http://epicenter.bg/article/Eltan-Dzhon-shte-specheli-nad-10-mln--dolara-ot-muzikata-na--quot-Tsar-Lav-quot-/188659/10/100", "text": "Сър Елтън Джон може да спечели повече от 10 милиона долара за авторството на музиката към новия \"Цар Лъв“, съобщава \"Поан\", цитиран от Канал 3.   Предричат голям успех на римейка на филма, а това означава, че британският музикант може да спечели до 13 милиона долара от авторски права, продажби на билети и албуми.   В Китай \"Цар Лъв\" стартира на 12 юли и вече събра в боксофиса над 50 милиона долара. През 1994 г. Елтън Джон написа за анимационния филм прочутите си песни \"Сircle of Life“, \"I Just Can’t Wait To Be King“, \"Can You Feel the Love Tonight“, \"Never Too Late“ и други.   За песента \"Can You Feel the Love Tonight“ той получи \"Оскар\" за филмова музика през 1995 г.", "date": "2019.07.22", "title": "Елтън Джон ще спечели над 10 млн. долара от музиката на \"Цар Лъв\""}
{"url": "http://epicenter.bg/article/Shef-Ivan-Manchev-stana-bashta-za-treti-pat/188671/10/100", "text": "Строгият, но справедлив водещ на \"Кошамри в кухнята\" и \"Черешката на тортата\" стана баща за трети път!    Манчев написа трогателно послание в профила си във Facebook, с което сподели радостната вест със своите приятели и почитатели.    Шеф Манчев е баща на две деца от първата си жена. Преди време стана ясно, че популярният готвач се е разделил с майката на децата си и има нов любов в живота си. Сега двамата се радват и на първа рожба.     Източник: Новини.бг", "date": "2019.07.22", "title": "Шеф Иван Манчев стана баща за трети път"}
{"url": "http://epicenter.bg/article/Helan-Miran-stana-ruska-tsaritsa/188673/10/100", "text": "Британската актриса Хелън Мирън е станала царица на Русия.    Американската компания HBO е разпространила трейлър от новия си сериал \"Екатерина Велика\". Артистката с руски корени, която е спечелила \"Оскар\" за превъплъщението си в британската кралица Елизабет II, играе главната роля в телевизорната поредица. Мирън се е съгласила да стане императрицата на Русия, управлявала страната от 1762 до 1796 г.    Авторите на телевизионната поредица от четири епизода са се спрели върху последните години от живота на царицата и нейните отношения с единия от фаворитите ѝ Григорий Потьомкин.    Премиерата на \"Екатерина Велика\" се очаква тази есен.   Източник: Новини.бг", "date": "2019.07.22", "title": "Хелън Мирън стана руска царица (Видео)"}
{"url": "http://epicenter.bg/article/Semeystvo-Bekam-si-kupuvat-imenie--za-koeto-mozhete-samo-da-si-mechtaete/188698/10/100", "text": "Семейство Бекъм искат да купят един от най-невероятните имоти в Маями. Двамата бяха забелязани да посещеават музея \"Хиляди души\" в сградата \"Скорпион\" в центъра на града вчера. Това доведе до сериозни слухове, че търсят да закупят имот точно там.   Невероятната сграда, проектирана от архитект Заха Хадид, разполага с басейн на покрива, спа център, фризьорски салон, сок бар и фитнес зала. Освен това от нея се разкрива невероятна гледка към океана. 62-етажната сграда, със самостоятелна хеликоптерна площадка и прозорци от пода до тавана и е завършена едва по-рано този месец. В момента Бекъм са на почивка в Маями цяла седмица. Дейвид работи на непълно работно време в Маями.    Източник: Канал 3", "date": "2019.07.22", "title": "Семейство Бекъм си купуват имение, за което можете само да си мечтаете"}
{"url": "http://epicenter.bg/article/Sportnata-komisiya-v-Kaliforniya-varna-litsenza-na-Kubrat-Pulev/188701/8/73", "text": "Спортната комисия на Калифорния премахна забраната на Кубрат Пулев да се боксира професионално на територията на щата. Това се случи на насроченото събиране днес, на което самият Кубрат отговори на няколко въпроса на членовете на комисията. След думите на Пулев, който бе подтикнат да говори на английски, влезе Дженифър Равало заедно с адвокатката си. Двете изчетоха предварително подготвени изявления и се опитаха да убедят комисията да накаже допълнително не само Пулев, но и промоутърът му Боб Аръм. С пълно единодушние 6-0 гласа членовете на Спортната комисия отсъдиха премахване на забраната на Кобрата да се боксира в Калифорния. Условието бе, че при следващо такова провинение лицензът на българина ще бъде отнет доживот.   Източник: Гонг.бг", "date": "2019.07.22", "title": "Сагата с целувката на Кобрата приключи: Спортната комисия в Калифорния върна лиценза на Пулев"}
{"url": "http://epicenter.bg/article/Pochina-generalniyat-direktor-na-Mezhdunarodnata-agentsiya-za-atomna-energiya/188642/7/0", "text": "Генералният директор на Международната агенция за атомна енергия /МААЕ/ Юкия Амано почина на 72-годишна възраст, съобщи пресслужбата на организацията.   \"Секретариатът на МААЕ със съжаление съобщава за смъртта на генералния директор Юкия Амано\", се казва в съобщението, цитирана от Нова.тв", "date": "2019.07.22", "title": "Почина генералният директор на Международната агенция за атомна енергия"}
{"url": "http://epicenter.bg/article/Mayk-Pens--Prez-2024-g--SASht-shte-izpratyat-astronavti-na-Lunata-i--shte-gi-ostavyat-tam-/188644/7/0", "text": "През 2024 г. САЩ ще изпратят астронавти на Луната и „ще ги оставят там“ за определено време. Това заяви американският вицепрезидент Майк Пенс в интервю за телевизия Си Би Ес, предаде БГНС.   „Този път, когато полетим на Луната, ние няма да направим обикновена визита – ние ще останем на нея“, каза той.   Вашингтон на 100% се стреми да осъществи този замисъл, а полученият от това опит в бъдеще ще помогне за пътуването на човек до Марс. Освен това, администрацията на президента Доналд Тръмп напълно подкрепя програмата на НАСА „Артемида“, посочи Пенс.   „Ние разбираме, че когато настъпи времето да полетим на Марс, а американците ще летят на Марс – ние трябва да разработим нови технологии, ново оборудване и да придобием нов опит, който можем да получим само на Луната. И президентът напълно подкрепя мисията „Артемида“. Това е една от причините, поради която ние сме си поставили за цел да върнем американските астронавти на Луната след 5 години и след това да полетят на Марс“, уточни вицепрезидентът.   Пенс също така се надява, че САЩ ще кацнат на Марс, докато е още жив.   „Не трябва да има никакви съмнения, че ние ще кацнем на Марс още по време нашето поколение. Но фундаментът за това ще бъде завръщането ни на Луната, разработването на нови технологии и методи за дългосрочен престой на човека на друга планета“, заяви той.   По-рано стана известно, че САЩ са приключили работата над транспортния космически кораб за многократно използване „Орион“ и възнамеряват да го изпратят до Луната в рамките на мисията „Артемида“. Тя е кръстена в чест на гръцката богиня на Луната и сестра на Аполон, чието име беше използвано за предходната американска лунна програма. Като част от тази програма беше извършено първото кацане на човек на Луната.  ", "date": "2019.07.22", "title": "Майк Пенс: През 2024 г. САЩ ще изпратят астронавти на Луната и „ще ги оставят там“"}
{"url": "http://epicenter.bg/article/Elena-Yoncheva--Balgariya-e-avtoritarna-darzhava--bitkata-prodalzhava-na-evropeysko-nivo/188624/2/0", "text": "Не съм се скрила след изборите. Битката за мен продължава, вече и на европейско ниво. България е авторитарна държава и ни трябват съюзници, за успеем да преборим този авторитаризъм. Причината да не сме още диктатура е членството ни в ЕС.  Това каза в Сутрешния блок на БТВ евродепутатът от БСП Елена Йончева.  „Гласувах \"против\" Урсула фон дер Лайен. Тя не беше от водещите канидати за председател на ЕК и никой не беше започнат с нейната платформа. Тя направи много силно изказване в Европарламента, но с него се опита да се хареса на всички. Франс Тимерманс имаше реални шансове. За съжаление, сделката надделя. В групата ни в ЕП имаме прекрасни работни отношения и нямам проблеми със Сергей Станишев. В БСП сме демократично настроени и всеки има право да изкаже своето мнение. Можеше да се избегнат проблемите при съставянето на листата, но за това попитайте ръководството на партията. Бойко Борисов е подкрепил Сергей Станишев, защото всички други са го направили в Европейския съвет. Това не го прави държавник\", смята Йончеа.   \"Ние не спечелихме нищо от преговорите в Европейския съвет. Нашето правителство се луташе до последно. България не е в Шенген и Еврозоната заради корупцията, непрекъснатите скандали, проблемите с обществените поръчки. Последният скандал е с хакерската атака. CNN обяви вчера, че цяла една държава е хакната. Това е безпрецедентен случай\", каза още Йончева.   „Скандалите при това правителство не спират. Има достатъчно доказателства в прокуратурата - за къщата в Барселона, за Ларгото, за „Ало, Банов“ съм, за АПИ. Досега не сме получили никакви резултати, въпреки че сме подали изключително много доказателства, за които са работили много юристи“, заяви Йончева.   Тя коментира и подкрепата за Лаура Кьовеши за европейски прокурор, изразена от премиера Борисов. Според нея думите на Борисов, че ще подкрепи Кьовеши за европейски прокурор са поредното лицемерие. Йончева припомни, че конкурентът на Кьовеши най-вероятно ще се оттегли и реално румънката остава единствен кандидат.   Евродепутатката отговори и на въпрос за намалените партийни субсидии.  „Орязването на субсидиите е удар по демокрацията. Това е удар срещу опозицията и опит на ГЕРБ да се задържи на власт. ГЕРБ контролира всичко, включително и бизнеса. Коя е тази фирма, която ще подкрепи опозицията, като знае, че ще бъде ликвидирана от управляващите? Българите не вярват на политическата система и на българската, и на европейската. Това е така, защото ЕНП дълги години прикриваше престъпленията на управляващите у нас\", коментира Йончева. ", "date": "2019.07.22", "title": "Елена Йончева: България е авторитарна държава, битката продължава на европейско ниво"}
{"url": "http://epicenter.bg/article/Radan-Kanev--Izborat-na-Ursula-fon-der-Layen-beshe-iztsyalo-greshen-kompromis/188625/2/0", "text": "Радан Кънев от „Демократична България“ беше единственият български представител на ЕНП, който гласува против избора на Урсула фон дер Лайен за председател на ЕК. В сутрешния блок на БНТ той обясни мотивите за отрицателния си вот.       Не можеш да обещаеш всичко на всички,  коментира Кънев. Например, беше обещана минимална европейска заплата - реалистично ли е това - попита риторично българският евродепутат.    Обещания като европейски социален фонд, обща европейска осигуровка, климатична политика отвъд всички амбиции... Това са само пакет обещания, които струват трилиони. Изборът като кандидат на Урсула фон дер Лайен е недопустим и изцяло грешен компромис на ЕНП.   Като член на комисията по околна среда в Европарламента, Радан Кънев коментира, че в Европа има огромен консенсус за ускорено намаляване на въглеродните квоти, така че България трябва да се подготви за много силен натиск за начина, по който се отопляваме, по който шофираме, преди всичко за начина, по който произвеждаме електричество.    Тази промяна ще се случи. Огромен процент от европейските граждани желаят Европа да бъде лидер в политиката за климатичните промени.   Относно кандидатурата на Лаура Кьовеши за главен европейски прокурор, Кънев заяви, че тя има огромен опит и това, което е постигнато в Румъния като реални производства и наказания, трябва да може да се случи и в съдилищата на България чрез европейско правосъдие.   За хакерската атака в НАП, Кънев заяви, че тя може би идва от среди, свързани с властта, за да разполагат безнаказано с цялата информация на българската нация. Това показва, че гаранция за дигиталната сигурност няма, допълни евродепутатът.   По въпроса дали „Демократична България“ ще подкрепи Мая Манолова като евентуален кандидат на БСП за кмет на София, Кънев беше категоричен, че никога партията му няма да подкрепи кандидат от червеното политическо пространство.", "date": "2019.07.22", "title": "Радан Кънев: Няма да подкрепим Мая Манолова за кмет на София, тя е червен кандидат!"}
{"url": "http://epicenter.bg/article/NAP-zaplashena-ot-globa-do-20-miliona-leva/188627/2/0", "text": "Започва проверката на Комисията за защита на личните данни в Националната агенция за приходите. Поводът - безпрецедентното изтичане на данъчна и осигурителна информация за 5 милиона българи заради хакерски пробив.  До месец ще стане ясно какви нарушения е допуснала Приходната агенция и какъв ще бъде размерът на санкциите срещу нея. Възможно е те да достигнат 20 милиона лева.   Към момента в НАП се извършват тестове за уязвимост, заради които може да се наложи спирането на някои електронни услуги.   Очаква се скоро да заработи и специалното приложение на агенцията, чрез което хората ще могат да проверяват дали данните им са станали обект на атака. ", "date": "2019.07.22", "title": "НАП заплашена от глоба до 20 милиона лева"}
{"url": "http://epicenter.bg/article/Vasil-Grudev--Ima-stres-v-sluzhitelite-na-Fond--Zemedelie-/188628/2/0", "text": "Това каза пред БНТ Васил Грудев - новият изпълнителен директор на Фонда.   \r\n От работата на всички тези хора зависи правилното и навременното разпределяне на огромния бюджет на Фонд \"Земеделие\". Той е около 3 милиарда лева, каза още той. \r\n   \r\n  Останалите са в отпуск или имат болнични. Такава ситуацията заварил във фонда в петък новият му директор Васил Грудев, разказа той пред \"Нова телевизия\". \r\n В петък следобед ръководството на фонда бе сменено след като в началото на седмицата шестима бяха арестувани при акция на специализираната прокуратура.     Все пак отбеляза, че в този сезон е нормално много хора да са в отпуск. Не можа да предположи дали отсъстващите по болест всъщност разполагат с фалшиви болнични. \"Надявам се, че тази институция, която доведе и до голямо стресиране у служителите, ще бъде преодоляна с най-бързи темпове\", посочи той.    По повод информацията, оповестена при ареста на служител, който се оказва собственик на брониран мерцедес и огромни суми, които раздавал като бързи кредити,  . \"Но не бива да обобщаваме това за всички служители на фонда\", посочи той.    За арестувания зам.-дирктор на фонда Калоян Костадинов Грудев посочи, че го познава добре и го определи като изключително добър професионалист и съвестен и честен експерт, като прави уговорката, че не разполага с данни и не знае за какво конкретно обвинение става дума.    На фона на случващото се  защото според него в годините той е функционирал като затворена система и често е имал трудности в комуникацията както с бенефициентите, така и с обществеността. Затова обяви, че ще се въведе \"пълна електронизация\" на системите и ще се изгради модерен кол-център, който ще е единственото средство за контакт между подаващите проекти и експертите на фонда.      В отговор на въпрос Грудев съобщи, че след проверките на къщите за гости дали функционират по предназначение,  Техните собственици, за които са установени нарушения обаче, дължат общо 10 млн. лв.     Сред тези къщи се оказа и една на бившия вече зам.-министър на икономиката Александър Манолев. За този случай Грудев не можа да каже дали са връщани пари. \r\n   \r\n Фонд “Земеделие” има над 1500 служители, не трябва да допускаме случаят с ареста да обобщава работата на всички останали служители, посочи Грудев. \r\n   \r\n Това, което знам е, че системата трябва да бъде оздравена по два начана - прозрачност на фонд “Земеделие”, чрез пълна електронизация на фонда и подобряване на комуникацията чрез изграждането на модерен кол център с 24 часова връзка на всеки един бенефициент с експертите, смятановия шеф. \r\n", "date": "2019.07.22", "title": "Васил Грудев: Има стрес в служителите на Фонд “Земеделие”"}
{"url": "http://epicenter.bg/article/Miroslav-Naydenov--Dialogat-s-Evropeyskata-komisiya-shte-se-uspokoi/188632/2/0", "text": "„Диалогът с Европейската комисия смятам, че ще се успокои“. Това заяви в интервю пред БНР бившият земеделски министър Мирослав Найденов по въпроса за смяната в ръководството на държавен фонд „Земеделие“:  …“. Найденов изтъкна, че земеделските производители трябва да бъдат успокоени и насърчени да кандидатстват по съществуващите програми. Той коментира и последните рокади във фонда: “Професионалната експертиза на новите попълнения на ДФ \"Земеделие\" е достатъчно добра, става въпрос специално за Васил Грудев, който пое поста изпълнителен директор, него мога да коментирам. За определен период е бил и изпълнителен директор в годините назад. Дълго време беше заместник изпълнителен директор, отговарящ точно за развитието на селските райони. Спомняте си, може би, че беше за кратко и служебен министър на министерство на земеделието. Така че по отношение на неговата професионална подготовка и възможността да поеме поста, не мисля че има нещо, което да ни притеснява. По-скоро има необходимия опит…“. В интервю за предаването “Преди всички“ на БНР Найденов коментира и възможността да бъде отнета акредитацията на ДФ “Земеделие“: “По принцип хипотезата съществуваше може би до петък, докато се извърши тази смяна. Чисто репутационно имаше опасност от частично или пълно отнемане на акредитацията на ДФ “Земеделие“ и аз мисля, че това беше посочено в мотивите за смяна на изпълнителния директор, доколкото изтече съобщение в медиите по искане на вицепремиера Дончев във връзка с опасност и заплаха за отнемане на акредитацията. Трябва да бъдем много внимателни с фонд “Земеделие“, защото ще припомня, че през целия програмен период, който е 7-годишен, през фонда минават около 7 млрд. и половина евро. Това е една колосална сума за нас и никой не може да си позволи дори малко съмнение и угроза за отнемане на акредитацията. Ако случайно се случи при някаква тежка ситуация, просто ще бъдат блокирани средствата и няма да има кой да ги разплаща. Ние ще трябва да акредитираме друга структура или спешно да изпълним поредица от мерки… “. Мирослав Найденов коментира още и въпроса дали смените в състава на фонда се консултират с Брюксел: “Те не се консултират по отношение на това да се иска одобрение на определената кандидатура, но задължително се обявяват. Обявява се смяната, съобщава се кой е изпълнителният директор, кои са ресорните заместник изпълнителни директори. Още повече, че самият изпълнителен директор ще участва в срещите на своите колеги от ЕК“. Найденов отговори и на въпроса дали със смяната на няколко души по върховете на фонда може да се промени усещането за начина на работата в него: “С риск да се повторя ще кажа, че това е акредитирана институция. Има много ясно разписани правила. Системата за контрол е поредица от контролиращи, никога определен експерт не може да вземе сам решение – винаги има втори експерт, под него има началник отдел“. Найденов  не пожела да коментира случая с Миню Стайков, защото в момента прокуратурата работи по него.", "date": "2019.07.22", "title": "Мирослав Найденов: Промените във фонд “Земеделие“ ще продължат и тази седмица"}
{"url": "http://epicenter.bg/article/Pochitame-Mariya-Magdalena---parvata-vestitelka-na-Vazkresenieto/188633/2/0", "text": "Православната църква чества Света мироносица и равноапостолна Мария Магдалина на 22 юли (4 август по стар стил).   Мария Магдалена, или Мария Магдалина живее през I век. Житието на светицата разказва, че тя е от град Магдала. Тя помолила Иисус Христос за помощ, а той изгонил от нея седем бесове и напълно я изцерил от болестта, от която тя страдала. От този момент нататък Мария служила непрестанно на Господа. Житието й разказва, че заедно с други свети жени, тя гледала страданията на Христа и плачела за Него.   Заедно с майката на Спасителя тя стояла при кръста и видяла, как положили Господа в гроба. Тъгувайки за смъртта на Спасителя, светите жени приготвили благовонно миро, с което да помажат тялото на Иисус Христос според юдейския обичай. След като минала съботата, рано сутринта отишли на гроба. По-рано от всички, още до разсъмване, дошла на гроба Мария Магдалина. За голямо свое учудване тя видяла, че камъкът е отвален и гробът празен.   Мария Магдалина, която първа видяла възкръсналия Господ, утешила скърбящите ученици с радостните думи: \"Христос възкресе!\" Като първа благовестница на възкресението, тя е призната от църквата за равноапостолна. Мария често се бърка с други жени в Библията, които носят името Мария. Сред тях са сестрата на Марта и Лазар и покаялата се блудница.    ", "date": "2019.07.22", "title": "Почитаме Мария Магдалена - първата вестителка на Възкресението"}
{"url": "http://epicenter.bg/article/Kravata-Penka-rodi/188639/2/0", "text": "Най-известната крава у нас, която придоби и международна известност – Пенка, стана майка.   Кравата Пенка се прочу с това, че беше застрашена от смърт след бягство в Сърбия. След намесата на медиите беше помилвана. Теленцето на Пенка е кръстено Джон – на британския евродепутата Джон Фрак, помогнал за помилването ѝ, обясни собственикът на кравата Иван Харалампиев от село Мазарачево.   Теленцето съм го маркирал още в първия ден след раждането, въпреки че имам три дни, за да няма пак проблеми, разкри пред камерата на БТВ Харалампиев.", "date": "2019.07.22", "title": "Кравата Пенка роди"}
{"url": "http://epicenter.bg/article/Komisiyata-za-zashtita-na-lichnite-danni-vliza-na-proverka-v-NAP/188640/2/0", "text": "Очаква се Националната агенция по приходите (НАП) да пусне до часове приложението, с което всеки ще може да провери изтекли ли са личните му данни при безпрецедентната хакерска атака, съобщава bTV.   В момента се извършват тестове за уязвимости. Стана ясно още, че при нужда може да бъдат спирани някои електронни услуги на агенцията. Планирано е справките в приложението да бъдат достъпни след въвеждане на ЕГН и еднократен код от съображения за сигурност. НАП информира в края на миналата седмица и каква точно информация е изтекла при нерегламентираното проникване в техен сървър – засегнати са над 5 милиона български граждани, близо 4 млн. от данните са на живи хора, останалите са на починали лица. ", "date": "2019.07.22", "title": "НАП пуска приложението, в което гледаме дали са изтекли личните ни данни"}
{"url": "http://epicenter.bg/article/Izpalnitelnoto-byuro-na-BSP-shte-provede-izneseno-zasedanie-v-Pernik/188645/2/0", "text": "Продължават поредицата изнесени заседания на Изпълнителното бюро на НС на БСП в страната. Това съобщиха от пресцентъра на БСП.   На 23 юли 2019 ИБ на НС на БСП ще проведе заседание в гр. Перник.   Ще бъдат обсъдени местни проблеми и подготовката за предстоящите местни избори.", "date": "2019.07.22", "title": "Изпълнителното бюро на БСП ще проведе изнесено заседание в Перник"}
{"url": "http://epicenter.bg/article/Letni-zhegi-v-ponedelnik--ot-vtornik---zahlazhdane/188646/2/0", "text": "Седмицата започва със слънчево и горещо време. Облачността ще е разкъсана над по-голямата част от страната до обяд. След това в планините и на изолирани места в Западна България има условия за слаби превалявания, като на Северозапад ще има и гръмотевична активност. Температурите ще са високи – между 32 и 37 градуса в следобедните часове.   По Черноморието ще е слънчево и сухо през целия ден. Температурите – между 28 и 31 градуса по южното крайбрежие. Температурата на водата ще бъде 25-26 градуса, а вълнението на морето ще е слабо.   Атмосферно смущение, част от преминаващ над Северна Европа студен фронт, ще повлияе на времето у нас във вторник и сряда. Валежите ще са по-значителни в източната половина на страната и в планинските райони. Ще има условия за гръмотевични бури и градушки.   След това до края на седмицата процесите ще затихват. След слабо захлаждане температурите отново ще тръгнат нагоре и в края на седмицата се очертава горещо лятно време с температури над 35 градуса.   Източник: Нова.тв", "date": "2019.07.22", "title": "Летни жеги в понеделник, от вторник - захлаждане"}
{"url": "http://epicenter.bg/article/Tereza-Mey-svika-komisiyata-za-izvanredni-situatsii-KOBRA/188648/7/0", "text": "Премиерът Тереза Мей свика  комисията за извънредни ситуации КОБРА. Тревогата е заради задържания от Иран петролен танкер. Ще се обсъжда сигурността на корабоплаването в  Персийския залив. Външният министър Джереми Хънт ще запознае депутатите с мерките на правителството по случая. В петък, в Ормузкия проток, Иран задържа петролен танкер под британски флаг с 23-ма души екипаж. Техеран твърди, че корабът е нарушил морското право.   Източник: Нова.тв", "date": "2019.07.22", "title": "Тереза Мей свика комисията за извънредни ситуации КОБРА"}
{"url": "http://epicenter.bg/article/Zoran-Zaev--Makedoniya-kradeshe-istoriya-ot-sasedite/188649/7/0", "text": "    Министър-председателят в Скопие е дал интервю пред гръцката телевизия \"Алфа\". \"С нашите опити да си пренапишем историята чрез безогледно и очевадно присвояване на факти от миналото, както на нашите комшии, така и от световната история, си вкарахме автогол. С тези манипулации ние сами си затръшнахме вратите си за Европейския съюз и НАТО\", е посочил още той.    , съобщи сръбското радио Б92.  ", "date": "2019.07.22", "title": "Зоран Заев най-после призна:  Македония крадеше история и от съседите, и от света!"}
{"url": "http://epicenter.bg/article/Mestni-izbori-v-KNDR--1-kandidat-i-99-9--aktivnost/188650/7/0", "text": "Севернокорейският лидер Ким Чен Ун гласува на местните избори в страната, предаде Корейската централна телеграфна агенция /КЦТАК/, цитира БГНЕС.   Той също така се срещна с кандидати за местната власт и им даде напътствия, подчертавайки, че те трябва да изпълняват ангажиментите си в съответствие с очакванията на избирателите.   На изборите бяха избрани представители в местните общински съвети в провинциите и гладовете. Отличителна черта на изборите в КНДР е, че във всеки избирателен район е издигната само една кандидатура. Избирателите могат да гласуват или за, или против предложения кандидат.   Избирателната активност тази година достигна 99,98%.", "date": "2019.07.22", "title": "Местни избори в КНДР: 1 кандидат и 99,9% активност"}
{"url": "http://epicenter.bg/article/V-Kitay-otkriha-gigantski-akvarium-na-visochina-nad-2200-m/188651/7/0", "text": "Първият в света аквариум, разположен на височина над 2,2 хиляди метра над морското равнище, е открит в град Синин, административен център на северозападната китайска провинция Цинхай, съобщава вестник „Чайна дейли“, предаде БГНЕС.   Площта на аквариума е около 28 хил. кв.м. Той е разделен на няколко зони, сред които има за сладководни риби, медузи, белуги, делфини и други обитатели на морското царство.   В аквариума ще бъдат представени общо над 400 вида водни и над 100 вида сухоземни представители на фауната. „Звездите“ ще бъдат делфините афала от Япония. Очаква се те да радват многобройната публика със своите спектакли.   Всички жители на аквариума вече са свикнали с новата си среда на живот. В момента той работи в тестов режим. Официалното откриване ще се състои на 18 август. Максималният капацитет на комплекса е 2000 посетители.  ", "date": "2019.07.22", "title": "В Китай откриха гигантски аквариум на височина над 2200 м"}
{"url": "http://epicenter.bg/article/Arestuvaha-balgarski-shofyor-v-Italiya--prevozval-trima-migranti/188652/7/0", "text": "Властите в Италия задържаха 66-годишен шофьор в българско гражданство, в чиито ТИР са били открити трима мигранти. Мъжът Димитър У. е обвинен в подпомагане на нелегална имиграция с цел печалба, съобщава БГНЕС.   Тримата мигранти са открити в хладилната камера на камиона, като един от тях е открит в критично състояние и е откаран в реанимацията на местната болница. Той е на видима възраст около 20 години, открит е без документи и се предполага, че е бежанец от Ирак. С него са пътували 17-годишен гражданин на Афганистан, който също е бил настанен в болнично заведение. Третият нелегален пътник също е афганистанец, като той е открит с различни наранявания по тялото.   Пред полицаите тримата мигранти обяснили, че платили на българския шофьор по 4000 евро, за да ги закара от Гърция до Италия. Българският хладилен ТИР тръгнал от Игуменица и пристигнал в пристанището на Бриндизи с ферибот. Мигрантите били открити при стандартна гранична проверка на властите, които чули шумове камиона. След като полицията накарала шофьора да го отвори, от него изпаднал единият афганистанец, който при падането се контузил.   За изваждането на другите двама имигранти обаче била необходима намесата на пожарникари, тъй като се намирали сред кутии с обувки. Иракчанинът бил открит в хладилната камера в безсъзнание. Случаят се разследва от граничната полиция на Бриндизи под командването на зам.-шефа Стефания Окиони. Едва след разследване и след съгласието на прокурора българският шофьор бил арестуван в събота вечерта. ", "date": "2019.07.22", "title": "Арестуваха български шофьор в Италия, превозвал трима мигранти"}
{"url": "http://epicenter.bg/article/Makron-gotvi-promeni-v-pravitelstvoto/188653/7/0", "text": "Френският президент Еманюел Макрон и министър-председателят Едуар Филип могат да направят промени в правителството през септември, пише „Паризиен“, позовавайки се на съветници на държавния глава и премиера, без да посочва имена.   „И президентът, и премиерът си дават сметка, че е необходимо да се направят промени в правителството. Това е задължително условие, за да дадат нова енергия на процеса на реформи“, заяви пред изданието един от съветниците на Елисейския дворец. Представител на Матиньонския дворец съобщи, че премиерът, „вдъхновен от успеха на своята реч от 12 юни за правителствения курс, активно работи със своето близко обкръжение по въпроса за правителствените промени“. „По този начин той иска да вдъхне на правителството нови сили, да активизира неговите действия и да постигне успех в редица направления“, отбеляза източникът.   По-конкретно, става дума за пенсионната реформа, осъществяването на която се сблъсква с протестите на населението и профсъюзите. Не е изключено този въпрос да бъде иззет от работата на министъра на социалната политика и здравеопазването Аниес Бюзен и предаден на специално създадено министерство, което ще бъде оглавено от Жан-Пол Делвуа, който в момента е върховен комисар, отговарящ за реформата на пенсионната система.   Вероятно ще бъде създадено окрупнено министерство на социалната политика, което ще се оглавява от тези двама министри едновременно. По информация на „Паризиен“, могат да бъдат създадени отделни министерства на туризма, външната търговия и промишлеността. „Това е свързано с редица недостатъци в тези направления“, уточнява изданието.    Източник: Нова.тв", "date": "2019.07.22", "title": "Макрон готви промени в правителството"}
{"url": "http://epicenter.bg/article/Chavushoglu--Ruskite-S-400-sa-po-dobri-ot-amerikanskite--Peytriat-/188664/7/0", "text": "Руските зенитно ракетни комплекси С-400 са по-модерни системи в сравнение с американските ЗРК „Пейтриът“. Това заяви турският министър на външните работи Мевлют Чавушоглу.   Чавушоглу посочи, че Анкара планира да „задейства ЗРК С-400 до 2020 г.“. Междувременно турският министър на отбраната Хулуси Акар съобщи, че разгръщането на С-400 ще започне още през октомври тази година. Ръководителят на турската дипломация предупреди, че Анкара е готова да отговори на САЩ, ако Вашингтон въведе санкции заради доставките на С-400.   „Ако САЩ предприемат действия срещу нас, то ние ще отговорим подобаващо. Естествено, ние желаем нашите отношения да продължат да бъдат партньорски в рамките НАТО. Но ако те проявят враждебност спрямо нас, ние ще предприемем съответните мерки“, отбеляза турският външен министър.   Източник: Нова.тв", "date": "2019.07.22", "title": "Чавушоглу: Руските С-400 са по-добри от американските „Пейтриът“"}
{"url": "http://epicenter.bg/article/Kradtsi-otkradnaha-bizhutata-na-plemennika-na-Simeon-Sakskoburggotski/188668/7/0", "text": "Крадци задигнаха голямо количество бижута на италианския принц Емануеле Филиберто Савойски, наследник на италианската корона и племенник на бившия български цар и министър-председател Симеон Сакскобургготски, съобщава БГНЕС.   Бижутата са откраднати от парижкия апартамент на италианския принц и неговата съпруга, френската актриса Клотилд Куро. Обирът е станал на 19 юли, когато двамата са отсъствали от дома си, съобщава вестник „Паризиен“.   Според следствието крадците са били добре запознати с бижутата, които са били собственост на венценосното семейство. Те са откраднали най-скъпите бижута на приблизителна стойност 500 хиляди евро.   Принц Емануеле Филиберто е единственият наследник на сегашния глава на династията Виктор Емануил Савойски. Той е син на последния италиански крал Умберто Втори, брат на българската царица Йоана.   ", "date": "2019.07.22", "title": "Крадци откраднаха бижутата на племенника на Симеон Сакскобургготски"}
{"url": "http://epicenter.bg/article/Iran-e-obezvredil-shpionska-mrezha-na-TsRU--proizneseni-sa-smartni-prisadi/188681/7/0", "text": "Иранските власти съобщиха в понеделник, че службите за сигурност на страната са арестували 17 заподозрени, някои от които са осъдени на смърт, след като са обезвредили шпионска мрежа на ЦРУ, предава AFP.   Службите „са обезвредили успешно шпионска мрежа (на ЦРУ)“, заяви началникът на контраразузнаването в Иранското разузнавателно министерство, чиято самоличност не се разкрива.   „Тези, които умишлено са предали страната, са предадени на съда... някои са осъдени на смърт или дълго лишаване от свобода“.   Обявлението идва на фона на сериозното напрежение между Вашингтон и Техеран, след като САЩ излязоха едностранно от иранската ядрена сделка и отново наложиха икономически санкции на Ислямската република.   Заподозрените са „вербувани в чувствителни и важни центрове, както и в частния сектор, свързан с тях, работейки като контрагенти или консултанти“, заявиха от Техеран.   Идентифицирани са 17 заподозрени, всички иранци, които са действали независимо един от друг, се казва още в съобщението на иранското контраразузнаване.   Някои от тях са вербувани, хванати във „визовия капан“, заложен от ЦРУ за иранци, искащи да пътуват в САЩ.   \"Към тях се обърнаха, когато кандидатстваха за виза, а други имаха визи от преди и бяха подложени на натиск от ЦРУ, за да ги подновят\", каза шефът на контраразузнаването.   Иран заяви миналия месец, че е разбил шпионска мрежа, свързана с ЦРУ.   \"Следвайки улики в американските разузнавателни служби, наскоро открихме новобранците, които американците бяха наели и разбихме новата мрежа\", съобщи тогава агенция ИРНА, цитирайки служител на разузнавателното ведомство.   ИРНА съобщи, че Ислямската република е извършила операцията в сътрудничество с \"чуждестранни съюзници\", без да посочи някоя държава.  ", "date": "2019.07.22", "title": "Иран е обезвредил шпионска мрежа на ЦРУ, произнесени са смъртни присъди"}
{"url": "http://epicenter.bg/article/-Faynenshal-tayms--Frantsiya-iska-promyana-na-pravilata-za-shef-na-MVF/188682/7/0", "text": "Франция проучва възможности за премахване на възрастовото ограничение за кандидатите за шеф на Международния валутен фонд – реформа, която може да разчисти пътя на главния изпълнителен директор на Световната банка Кристалина Георгиева да се окаже компромисна фигура за поста, пише днес „Файненшъл таймс“, информира БНР.   Френският финансов министър Брюно Льо Мер неформално е посочил името на Георгиева на среща на финансовите министри от Г-7 в Шантили миналата седмица, според трима европейски източници, като единствено възрастовото ограничение е пречка пред кандидатурата ѝ.   Правилата на МВФ са, че управляващият директор трябва да е под 65-годишна възраст, когато поеме поста, и не може да остане на него, след като навърши 70 г. А Георгиева ще навърши през август 66 години. Италианецът Марио Драги, оттеглящият се от шефския пост в Европейската централна (ЕЦБ) банка италианец пък е на 71 г. и също не може да е кандидат за пост.   Без да се ангажират с Георгиева, френски официални лица във Вашингтон са предложили промяна във вътрешните правила на МВФ. Ако идеята получи подкрепа, тя може да бъде представена на борда на фонда още тази седмица.   Името на бившата българска еврокомисарка се появи, след като Кристин Лагард бе посочена за следващ шеф на ЕЦБ след 8 г. начело на МВФ. Лагард обяви миналата седмица, че ще подаде оставка от 12 септември, което остава малко време за намирането на неин наследник на поста.   Йерун Дейселблум - бившият холандски председател на еврогрупата, бе фаворит да оглави МВФ, но срещна съпротива в лицето на Италия и други южноевропейски страни. ", "date": "2019.07.22", "title": "„Файненшъл таймс“: Франция иска промяна на правилата за шеф на МВФ"}
{"url": "http://epicenter.bg/article/Kathimerini--Ruskata-pomosht-za-Erdogan-v-noshtta-na-neuspeshniya-opit-za-prevrat/188683/7/0", "text": "По данни на гръцкия ежедневник Kathimerini, има информация от миналата седмица, по случай третата годишнина от неуспешния опит за преврат в Турция от 2016 година, която подсказва, че руският президент Владимир Путин може да е предложил помощта на руските спецчасти в нощта на 15 юни същата година. Тези данни може да не са напълно верни, но в тях има доза истина, продължава гръцкия вестник. Миналата седмица, Европейския съвет по външните работи публикува статия, цитираща авторитетни турски издания, твърдящи, че „Путин се обадил на Ердоган тази вечер за да му предложи помощта на руските спецчасти, разположени на гръцки остров, недалеч от турската граница“. Гърция и Русия нямат двустранни споразумения за взаимни обучения на спец частите си, поради което тези новини бяха посрещнати с известен скептицизъм от медиите Атина, които изключваха подобна възможност.  Всъщност в информацията се е съдържала известно количество истина, въпреки че гръцкия остров не е бил част от нея. В действителност руски части е имало близо до Мармарис, където Ердоган е бил на почивка, по време на опита за преврат. Те не са били разположени на гръцки остров, а на руски кораби, един от които се е завръщал от Сирия, а другият е пътувал за източната част на Егейско море. Според добре информирани източници, добавя Kathimerini, двата военни кораба остават в региона на изток от Родос и на запад от Кастелоризо за два дни, преди всеки от тях да продължи по пътя си. Не е необичайно за руски кораби да спират в Егейско море, понеже според старо споразумение между Москва и Атина, в гръцки води има пет пристана, които руският флот може да използва. Те биват използвани особено интензивно откакто Кремъл взема дейно участие във войната в Сирия. Само че нито едно от тези места не се намира в региона, където двата кораба нощуват във вечерите след 15 и 16 юли 2016 година. Все още е неясен и броя на войниците, които са се намирали на руските кораби по това време, макар да се предполага, че са били част от спецназ, завършва коментара Kathimerini.   Източник: Фокус", "date": "2019.07.22", "title": "Kathimerini: Руската помощ за Ердоган в нощта на неуспешния опит за преврат"}
{"url": "http://epicenter.bg/article/Promenyat-pravilata-za-direktor-na-MVF--veroyatno-zaradi-Kristalina-Georgieva-/188685/7/0", "text": "Франция проучва начини за премахване на възрастовата граница за кандидати за ръководител на МВФ -реформа, която би могла да изчисти пътя на Кристалина Георгиева като компромисен избор за поста. Това съобщава днес \"Файненшъл Таймс\", цитирана от    Бруно Льо Мьор, финансовият министър на Франция, неформално е споменал името на Георгиева на среща на финансовите министри от Г-7 в Шантили миналата седмица, според информация от трима европейски служители, само за да се подчертае възрастовото ограничение за управлението на МВФ като правна пречка.    Уставът на МВФ гласи, че управляващият директор трябва да е на възраст под 65 години, когато е назначен и не може да изпълнява длъжността „след 70-ия си рожден ден“. Правилото дисквалифицира 65-годишната българка Георгиева,сега изпълнителен директор на Световната банка, както и Марио Драги, 71-годишният президент на Европейската централна банка.    Без да се ангажират с кандидатурата на Георгиева, френски представители във Вашингтон са предложили да се променят вътрешните правила. Ако идеята събере подкрепа, тя може да бъде подложена на гласуване в борда на МВФ още тази седмица.    „Те я виждат като възможен компромис и искат да се промени възрастовата граница“, коментира висш дипломат от ЕС кандидатурата на Георгиева.    Името на Георгиева се появи след назначаването на Кристин Лагард за президент на ЕЦБ след осем години начело на МВФ. Миналата седмица Лагард обяви, че оставката й ще влезе в сила на 12 септември, оставяйки сравнително малко време на МВФ да намери заместник.    Бруно льо Мер е определен да води разискванията между европейските държави относно ролята на МВФ и желае да запази всички жизнеспособни възможности. Неуспехът да се намери обща позиция може сериозно да навреди на претенциите на Европа за тази позиция, коментира ФТ.    \"Най-глупавото нещо, което можем да направим, е да не постигнем съгласие за общ кандидат\", коментира високопоставен представител от европейско правителство.    По традиция постът директор на МВФ се дава на европеец, докато този на директора на Световната банка е определян от САЩ.    Френски чиновник заяви, че льо Мер „няма предпочитан кандидат“ и ще играе „безпристрастна“ координационна роля.    Йерун Дийселблум, бивш холандски председател на еврогрупата на финансовите министри от еврозоната, се очертава като предпочитана кандидатура, но е изправен пред съпротива от Рим и други южно-европейски столици.    Марк Карни, който е управител на Банката на Англий, но е роден в Канада, се бори да убеди европейските политици, че може да бъде \"европейски кандидат\", защото притежава паспорти от Великобритания и Ирландия. \"Той е аут\", заяви високопоставен служител на министерството на финансите на страна от еврозоната.    Междувременно северните държави-членки се оплакват, че Франция и Южна Европа са прекомерно представени в ЕЦБ и в определянето на икономическата политика на ЕС. Един дипломат от ЕС каза: „С финансовата архитектура на Европа де факто се управлява от Средиземноморския съюз, време е северът да се утвърди.“    Георгиева е едно от имената, които се очаква да бъдат тествани през следващите седмици. Тя има опит в международната политика и икономика, тъй като сега ръководи Световната банка и има шестгодишен мандат като европейски комисар в Брюксел.    Недостатък ще бъде относителната липса на опит в областта на финансовите пазари и политиките за макроикономическа стабилност - основни за МВФ. Някои европейски страни също настояват директор на МВФ да стане бивш финансов министър с опит в справянето с финансови кризи.    Георгиева предлага на Европа възможност да запази лидерството във Фонда, като същевременно представлява страните от Централна и Източна Европа.    В същото време тя не е свързвана с политиката на строги икономии като Дийселблум, който отговаряше за спасителната програма на Гърция.    Препятствието с изискването за възраст може да бъде трудно преодоляно. Промените в устава не са формалност, тъй като изискват одобрение от изпълнителния съвет на МВФ, който се състои от 24 представители, но и от неговия по-широк управителен съвет, който включва представители на всяка страна-членка.    През 2011 г., когато Кристин Лагард спечели първия си мандат като шеф на МВФ след внезапната оставка на Доминик Строс-Кан, нейният съперник за поста Стенли Фишер, управител на Банката на Израел, отчасти беше блокиран, защото не успя да отговори на възрастовите изисквания.    Очаква се Георгиева също така да бъде в добра позиция да гарантира подкрепата на администрацията на Тръмп или поне уверението, че Вашингтон няма да наложи вето.    По време на мандата си като главен изпълнителен директор на Световната банка през последните две години, Георгиева имаше чести взаимодействия с администрацията на Тръмп, тъй като помагаше за договарянето на подкрепа за увеличението на капитала на институцията в размер на 13 млрд. долара, припомня ФТ.", "date": "2019.07.22", "title": "Променят правилата за директор на МВФ, вероятно заради Кристалина Георгиева "}
{"url": "http://epicenter.bg/article/Tramp-othvarli-iranskite-tvardeniya-za-zaloveni-agenti-na-TsRU/188699/7/0", "text": "Президентът на САЩ Доналд Тръмп категорично отхвърли твърденията на Иран, че е арестувал 17 агенти на ЦРУ и е осъдил на смърт някои от тях, предаде Ройтерс, цитиран от Новини.бг   \"Информацията, че Иран е заловил шпиони на ЦРУ, е напълно фалшива. Нула истина. Просто още лъжи и пропаганда (като техния свален дрон), поднесени от Религиозен Режим, който се Проваля Тежко и няма идея какво да направи\", написа президентът на САЩ в Туитър. ", "date": "2019.07.22", "title": "Тръмп отхвърли иранските твърдения за заловени агенти на ЦРУ"}
{"url": "http://epicenter.bg/article/D-r-Kaloyan-Metodiev--Ostavame-v-sivata-zona-na-ES--upravlyavashtite-sa-go-udarili-prez-prosoto/188663/11/0", "text": " Не знам дали има политически профил, защото не знаем какви са мотивите на човека или групата, които го направиха, но със сигурност има огромен политически импакт и то в няколко направления. От една страна, ще разтърси политическата система, защото от тази база данни ще се изкарват информации, за които обществото не знаеше и които определено ще бъдат използвани и във вреда. От друга страна, могат да бъдат използвани и полезно за осветляване на определени икономически процеси, които са протичали в и около властта. А идва и въпросът за отговорността и катарзиса, който е неизбежен, защото се похарчиха милиони, милиарди дори за електронно правителство, за електронно управление, а виждаме, че всичко се оказва една бутафория.  Интересното тук е, че едно и също име изплува в последните осем месеца в три скандала. Знаете, че министърът на финансите, който е принципал на НАП, е единственият оцелял от „Апартаментгейт“. Той оцеля и при „Субсидиягейт“ преди буквално два месеца, а сега е във фокуса и центъра на събитията около „НАПгейт“. Той според мен трябва да се търси тук някаква връзка и логика по отношение на вашия въпрос дали има политическа атака, която има конкретна цел. Просто Горанов се навързва в три скандала в последните осем месеца. И според мен не е изключено той да е под някаква форма цел на тази атака.   - Трябва да дойде от правителството, от министъра на финансите, който е принципалът на НАП, от министъра на вътрешните работи, който на всичко отгоре обвини руснаците в първите часове за атаката и го обвърза с покупката на самолетите. След това арестуваха това момче от Пловдив, което се оказа, че е невинно и го пуснаха, но с голяма доза сигурност говореха, че е той, че вече са го заковали, че всичко е ясно. Разбира се, и неоткриваемата директорка на НАП, която никой не е виждал от началото на скандала. - Съвсем закономерно беше развит дебатът. Поставиха се тежки въпроси, защото тук не става въпрос само за България. А и за европейската сигурност. Знаете, че Шенген е голяма болка на българската държава. Де факто ние сме изолирани. И вместо да се приближаваме до този Шенген, ние с всяка измината хакерска атака, с всеки фалшифициран паспорт, продадено гражданство, пуснат имигрант през границата или каквото и да е друго ние се отдалечаваме от Шенген. Де факто оставаме в сивата зона на ЕС. Това нещо не знам докога може да продължи по този начин. И европейците сами демонстрират едно българско търпение по отношение на случващото се в България.  Отделно, че според мен нещата ще придобият много големи размери и големи последствия на битово ниво, защото ще се види кой от кой роднина е крил пари, какви сметки е имал, как е прехвърлял фирми до самия връх на държавата, защото знаете, че вътре има папки за съдии, журналисти, политици. Огромна база данни, която тепърва ще бъде ровена и от нея ще бъде изкарвано парче по парче: каквото на който му трябва в определен момент, всеки ще си прави справка. Така че нещата са изключително сериозни. Да не забравяме, че и заради безредието в държавата и хаоса, по който функционира, поради ширещата се престъпност, както знаем България не е държава на спокойствието и на реда, не изключвам и множество злоупотреби, които могат да се случат най-малкото по отношение на това като видят, че имате пари в сметката. Българинът обича да крие, ако има пари. Тези хора, които имат, а те не са малко според мен – току някой пенсионер хвърли от терасата 50 000 – 100 000 лева на ало измамници, като се види, че имате такива пари, става райска среда за измамници, мошеници и рекетьори, които ще тръгнат да ги събират по всякакви възможни начини: с измами, директни заплахи, насилие, обири и каквото се сетите. - Не. Колкото и парадоксално да звучи, което ще кажа в момента, ние се раздалечихме от НАТО с тази сделка поради две основни причини. Първо, че до няколко години бойните самолети в света ще са от ново поколение и ще са безпилотни, така че може да се окаже, че ние си купуваме второ „Белене“ с техника, която тепърва ще бъде произведена, но вече ще е излязла от тенденцията в световното производство и тенденции. От друга страна, допълнително ни отслабва икономически. Националната сигурност на страната, силата на НАТО е най-вече това, че страните, които сформират Алианса са силни икономически, а не толкова военно. Военната сила е ясна – две, три, четири държави в света могат да поддържат конвенционални армии на бъдещето и да се водят бойни действия. Останалите членове са по-скоро за ер полисинг (бел. ред.: от англ. език air policing), каквато е и България. За  ер полисинг ни трябват евтини машини, с които да си изпълняваш конкретните задължения. От друга страна, като го сложим в един по-широк контекст, това ни отдалечава и от европейската перспектива на България, защото пренебрегнахме европейските производители по най-груб начин. И според мен поставяме на карта възможността да сме част от общата европейска армия, която рано или късно ще се изгражда. И ние трябваше да сме част от нея, защото българинът е добър войник, разбира от тази работа. Освен това има такова геополитическо място, на което е идеално да поддържа една армия, която да е част от голямата европейска армия. - От една страна беше закъсняла, защото това се говори от много години. От друга – прекалено набързо се прави. Но аз разбирам, управляващите искат да го направят в средата на лятото. Очевидно има някакви други мотиви, за да се плати накуп. Борисов каза, че лично е разпоредил да се платят тези 3 милиарда накуп. Според мен в случая можем да търсим аналогия с централноафриканските режими, които се опитват чрез подобни сделки със САЩ, Русия и Китай да си гарантират благосклонност от страна на една велика сила, която един вид да ги пази и покровителства, пък те какво ще правят в съответната държава, не е особено важно. Такъв някакъв хибриден модел според мене се разигра. Но това, което със сигурност мога да кажа, е, че е грехота това, което направиха ГЕРБ, ВМРО и ДПС с тази сделка, защото нямаме нужда от тези самолети, американците няма да си променят отношението към тях и да стане по-благосклонно. Ако четат история и политика ще видят, че в момента, в който се изпълни подобно желание, могат много бързо да станат ненужни вече въпросните субекти, които се надяват на благосклонност от американска страна. Така че за мен това беше прекалено голям излишен разход. Можеше да  се мине с много по-ниски параметри една подобна сделка: и от втора ръка самолети от Израел, и от Португалия, и от нови европейски, и от „Грипен“. Просто се направи само и само, за да се получи този чадър от американците, който няма и да се получи. - Ще се отрази с нова порция недоверие от страна на гражданите, отдръпване на вярност и с продължаващите изборни злоупотреби, на които станахме свидетели. Най-вече визирам тук две неща – това е правенето на невалидни бюлетини, което е национален спорт. Имаме преки доказателства за подобно нещо, свидетелски от кмета на Пловдив – вторият по големина град, обяснява в интернет как се правят невалидни бюлетини. Представете си какво е в по-малките населени места. И след това е правенето на фалшифицирани протоколи.  Машините бяха някаква гаранция, че подобен процес може да бъде спиран или поне минимализиран, защото щеше да има 6000 машини – поне половината от секции да бъдат с машини, лесен, модерен и безпристрастен начин, но очевидно се уплашиха управляващите и направиха поредните нарушения и ревизии на собствените си решения. Два месеца преди изборите, буквално вече сме в процедура на номинации, през септември започва и кампанията, те променят закона. Имам чувството, че са го ударили през просото по отношение на абсолютно всичко в държавата – и самолети, и НАП, тол система, машинно гласуване, финансиране на партиите, туристическият сезон – българите гласуваха „с краката си“ по отношение на политиката на правителството в туризма, военното разузнаване – каквото се пипне – гърми. - Това беше един сравнително къс политически сезон като времетраене. Имам предвид от края на европейските избори до края на юли, когато ще свърши парламентът. Отличава се с много голяма динамика, отличава се с една припряност от страна на управляващите да прокарат максимално на брой непопулярни решения, които са с неясен и опасен за държавата изход, които изброих преди малко. Да не забравяме, че в този промеждутък бяха номинирани и гласувани новите позиции в европейските институции, на които България, за съжаление, не успя да се позиционира добре, което също ще се отразява негативно върху бъдещето. Може би тук е свързано с този рязък проамерикански завой, който наблюдаваме в българското правителство.  Сещам се да кажа нещо важно – ето едни унгарци, които имат самолети „Грипен“-и, които поддържат добри отношения с Изтока, успяват да се противопоставят на решенията на Брюксел, позиционират се много по-добре, много по-уважавани са и се приемат на високо ниво. С тях се съобразяват и в Брюксел, и във Вашингтон, и в Москва, за разлика от сервилни управления, които дават пари, дават всичко, и накрая не получават нищо, каквото е българското. - Очевидно гражданите трябва да решат това по време на избори. Всеки има партия, която да го представлява. Ние затова имаме толкова много партии – за да може всеки да намира тази, която го представлява. - Би трябвало, в един идеален вариант. За съжаление, в България, както казахме, демократичният процес не е прозрачен. Опраскаха машинното гласуване. Има много изборни измами, затова се нуждаем от честен изборен процес, от промяна, за да се знае какво иска това общество, и по някакъв начин да се активизира цялото, а не да сме свидетели на една партия, която води до още по-голямо затъване. И това бягство – бяга се от българските курорти, бяга се от държавата, бяга се от пазара на труда, цели региони умират буквално пред очите ни. Ето днес има новина, че докторите са напуснали Видинската болница, която е пред колапс, което значи, че ще последват училища, социалните системи ще се сринат. Свидетели сме на буквален процес на изчезване на българския народ от държавата, на намаляване – ние сме вече 6 милиона официално, и с това темпо аз не знам за каква устойчивост се говори, за какви политики, при положение, че най-важното нещо губим – хората. - Доколкото наблюдавам ГЕРБ, там се отказват от едни кметове, които смятат, че са проблемни, номинират други. При БСП проблемът е търсенето на подходящи кандидати, които да могат да представляват алтернатива на местно ниво. Така че двете партии имат съответните проблеми. Август месец ще е работено очевидно и за щабове, и за партийни лидери, защото тези избори са изключително важни, де факто ще наблюдаваме втора серия на европейския вот, и е изключително важно за бъдещето кой как ще се представи на тези избори. - Хаос. Хаос в държавата, хаос и на международното поле. Той започна с този на международното ни представяне по отношение на номинациите, хаотичното поведение на Борисов, и завършва с хаоса на „НАП Лийкс“ и на това, което ще се роди след него.", "date": "2019.07.22", "title": "Д-р Калоян Методиев: Оставаме в сивата зона на ЕС, управляващите са го ударили през просото"}
{"url": "http://epicenter.bg/article/Prof--Nina-Dyulgerova--Novite-kukli-v-Ukrayna-shte-deystvat-kato-starite/188678/11/0", "text": "„Всичко се повтаря, както преди“. Такава формула използва в коментара си пред БНР за резултатите от парламентарните избори в Украйна проф. Нина Дюлгерова.   Партията „Слуга на народа“ на новия президент Владимир Зеленски получи убедителна, но и очаквана победа на вота в неделя.   „През последните няколко години в световен, а и европейски план, забелязваме една такава тенденция – един бизнесмен стана президент на САЩ, финансист стана президент на Франция, сега в Украйна, която е центърът между Европа и Азия, шоуменът и рокмузикантът (партия „Глас“ на украинския рок певец Святослав Вакарук са гласували 6,3% - бел. ред.) е една представителна извадка на това, което се случва в страната. Ако разглеждаме нещата в по-дълбок социално-икономически план, не можем да кажем, че се случва нещо хубаво. Виждаме, че новите лица, които идват, нямат подготовка“.   Проф. Дюлгерова поясни, че много важна ще бъде фигурата на председателя на Върховната рада, тъй като Украйна е парламентарно-президентска република.   В предаването „12+4“ проф. Нина Дюлгерова се усъмни, че Зеленски ще може да изпълни заявеното си желание да прекрати конфликта в Донбас:   „Това не би могло да се случи. Това, което се говори, са предизборни реторики. Когато се създават конфликти, особено в постсъветското пространство, те не се създават, за да бъдат решавани. Ако се реши конфликтът в Източна Украйна, ако се прекратят провокациите по отношение на Крим, тогава се задава един голям въпрос – защо стана революцията през 2014 г. Тези процеси, които се развиват оттогава до сега, се развиват в посока нерешаване на проблема. Това е една буферна зона, това е поредният замразен-размразен конфликт“.   По думите на проф. Дюлгерова Украйна не е независима държава:   „Страната се управлява отвън. Дори изборът на Зеленски е решен отвън. Форматът на новите лица, които ще действат по стария начин. Новите кукли ще действат като старите“.   Проф. Нина Дюлгерова очаква в следващите месеци „степента на агресия в политическото говорене за Москва да бъде намалена“. ", "date": "2019.07.22", "title": "Проф. Нина Дюлгерова: Новите кукли в Украйна ще действат като старите"}
{"url": "http://epicenter.bg/article/Valeriya-Veleva--Zashto-GERB-tarpya-tolkova-dalgo-vreme-modela--quot-Totev-quot--/188679/11/0", "text": "  Официално новината е от днес.  Но фактът е със стара дата.  На последният конгрес на ГЕРБ в изказването си пред делегатите лидерът на партията Бойко Борисов публично разкритикува работата на кмета на Пловдив Иван Тотев - не бил разбрал предупреждението му за \"сините и червени лампички\". Когато Борисов изричаше това пред смълчаната зала, самият Тотев отсъстваше - по джапанки и бермуди шляпаше из плажовете на Гърция, което бе ясно доказателство, че раздялата му с кметския пост вече е факт. Потресаващо бе безочието му - скъпият джип Range Rover, загърбването на критиките, неглижирането на щетите, които управлението му нанесе на града и остави петно върху ГЕРБ.    През последните 8 години колкото Пловдив затъваше в непрозрачни обществени поръчки, толкова фамилията \"Тотев\" процъфтяваше. Откакто Синът е във властта, Семейството обнови 9-етажния си хотел; дигна и бизнес сграда до него; построи къща в центъра на Пловдив, оценена на 700 000 лв.; придоби къща, вила и апартамент в гръцки курорт на брега на Средиземно море; построи вила в Белащица; закупи земята под \"Каменица\", започна да вдига жилищни и офис сгради върху 32 дка в суперцентъра на града, сдоби се и с джип за 230 000 лева. И още, и още!  В града упорито шушукат, че луксозните имоти на Иван Тотев надминават богатството и на най-крупните олигарси. \"Мамин Ваньо\" - така пловдивчани наричат кмета си, тъй като по документи той не притежава нищо, а цялото имущество, което ползва, се води на името на Майка му. Както се казва: могъл-направил!  Прибавете и приказката за зелника - и картинката става пълна!    Единственият осъден кмет пловдивчанин е Деньо Манев, лежал две години ефективно в началото на 20-ти век за използването на общински работници при частен строеж, за кражбата на 10 000 камъни от Бунарджика, за да вдигне къща на сина си и за получаването на подкуп в размер на 10 000 лева. Освен присъдата на съда, върху злощастния Деню се излива и гневът на съгражданите му – те разрушават къщата и играят хоро върху развалините ѝ.    . Делото се точи отдавна.  Разследван е от прокуратурата за изграждането на зала Колодрума, която може да участва за Гинес. По проект спортната зала струваше 24 милиона, накрая глътна от държавата и от общината над 60 милиона, без да се промени и запетайка от първоначалния ѝ проект и без да има гаранция, че това е окончателната ѝ стойност. Един от основните изпълнители на Колодрума, след проведени безброй обществени поръчки, е   на ул. „Богомил\". Нещо повече - „Главболгарстрой\" дава на Майката на кмета - Роза Тотева над един милион лева заем, в качеството ѝ на собственик на „Квалификация консулт\" ЕООД, твърдят в сигнал до прокуратурата Обединени патриоти.        Всеизвестен е фактът, че една от ахилесовите пети на управлението в Пловдив е начинът на провеждане на обществени поръчки. През последните 8 години те се правеха в пълна секретност, където корупцията и шуробаджанащината, както се вижда, вървят ръка за ръка.     Фундаментът бе политическата арогантност и погазването на каквито и да било демократични принципи. Тотев ще остане в историята и с христоматийния пример, който даде с филма си „Как се печелят избори в Пловдив“ - с невалидни бюлетини, с купуване на гласове, с впрягането на органите на реда срещу опонентите. В резултат на това Тотев и могъщият зад него ГЕРБ спечелиха срещу Славчо Атанасов с малко над 1000 гласа!     За тези осем години кметът Тотев не направи нито един публичен отчет, не застана лице в лице с хората, не организира нито един приемен ден, не направи реален диалог с професионалните гилдии.  Взимаше еднолични решения и затова сътвори купища от грешки.   Пример в това отношение е ремонтът на подлеза на ул. „Гладстон“, който продължи 8 месеца, глътна 8 милиона, а първият проливен дъжд го превърна в Канале \"Гранде\", където автомобилите плуваха като лодки.   , но Кметът не се вълнуваше толкова от общественото мнение. Беше всевластен! Безконтролен! И арогантен!  Удави в скандали дори и тържествата \"Пловдив-европейска столица на културата\", създавайки официална церемония по откриването на ръба на кича, но затова пък безумно скъпа.      Всеизвестен факт е, че Бойко Борисов не обичаше Тотев. Даваше много за града, но Тотев не беше на сърцето му. Търпеше го заради Цветан Цветанов. Тотев беше човек на Втория. И за да има мир в партията, Първия се съобразяваше с това.    Сега е време за разплата.    Ако съдим по това, че Иван Тотев остава лидер на ГЕРБ в града, можем да се съмняваме.  Защото чрез общинските съветници Тотев ще контролира и притиска който и да е кмет на ГЕРБ, а чрез своята бизнес империя ще продължи да дерибейства.    Кой ще е кандидатът за кмет от ГЕРБ? Кой ще защити наследството на Тотев през октомври? Този въпрос вече ехти в пространството под тепетата. Здравко Димитров, Георги Стаменов, Костадин Димитров? В ГЕРБ са убедени, че ще спечелят категорично първия тур на изборите, но големият проблем пред партията на Борисов е балотажът. Там   Фактът, че всеки пети запитан посочва Славчо Атанасов като най-предпочитана фигура за поста кмет на Пловдив, говори, че   Здравко Димитров събира на този етап едва 11% доверие, Николай Радев и Дани Каназирева имат по 8% от декларативната подкрепа. Разбира се, че има достатъчно време кандидатие да се развият и състезанието да получи реални измерения.    В ГЕРБ обсъжда и вариант кандидат-кмет жена. Успешната Менда Стоянова е пример в това отношение, но дори и да бъде номинирана, тя няма да напусне мястото си в парламента. Единственото сигурно засега е, че кандидатът ще бъде издигнат от ГЕРБ, а не в коалиционен формат.   Защото като лидер на ГЕРБ в града, дори и да не участва в надпреварата за кметския стол, Тотев ще води предизборната кампания. Ще бъде лицето ѝ, изразител на посланията, ще води агитацията, ще убеждава хората. Е, какъв успех ще има при наследството, което оставя?!   Въпрос на модел. И на морал!", "date": "2019.07.22", "title": "Валерия Велева: Защо ГЕРБ търпя толкова дълго време модела \"Тотев\"?"}
{"url": "http://epicenter.bg/article/Miroslav-Naydenov--Tryabva-da-badem-mnogo-vnimatelni-s-fond--Zemedelie-/188630/4/0", "text": "Диалогът с Европейската комисия смятам, че ще се успокои. Това заяви пред БНР бившият земеделски министър Мирослав Найденов по въпроса за смяната в ръководството на държавен фонд \"Земеделие\":   “Промените явно ще продължат във фонд “Земеделие“ тази седмица. Да се надяваме бързо да се успокои ситуацията, защото фонд “Земеделие“ не се занимава само с винарските програми или с къщите за гости, а огромното перо на разплащанията са директните плащания на земеделските производители и естествено много други мерки…“.   Найденов изтъкна, че земеделските производители трябва да бъдат успокоени и насърчени да кандидатстват по съществуващите програми.   Той коментира още и последните рокади във фонда:   “Професионалната експертиза на новите попълнения на ДФ \"Земеделие\" е достатъчно добра, става въпрос специално за Васил Грудев, който пое поста изпълнителен директор, него мога да коментирам. За определен период е бил и изпълнителен директор в годините назад. Дълго време беше заместник изпълнителен директор, отговарящ точно за развитието на селските райони. Спомняте си, може би, че беше за кратко и служебен министър на министерство на земеделието. Така че по отношение на неговата професионална подготовка и възможността да поеме поста, не мисля че има нещо, което да ни притеснява. По-скоро има необходимия опит…“.   В интервю за предаването “Преди всички“ Найденов коментира и възможността да бъде отнета акредитацията на ДФ “Земеделие“:   “По принцип хипотезата съществуваше може би до петък, докато се извърши тази смяна. Чисто репутационно имаше опасност от частична или пълно отнемане на акредитацията на ДФ “Земеделие“ и аз мисля, че това беше посочено в мотивите за смяна на изпълнителния директор, доколкото изтече съобщение в медиите по искане на вицепремиера Дончев във връзка с опасност и заплаха за отнемане на акредитацията. Трябва да бъдем много внимателни с фонд “Земеделие“, защото ще припомня, че през целия програмен период, който е 7-годишен през фонда минават около 7 млрд. и половина евро, това е една колосална сума за нас никой не може да си позволи дори малко съмнение и угроза за отнемане на акредитацията. Ако случайно се случи при някаква тежка ситуация, просто ще бъдат блокирани средствата и няма да има кой да ги разплаща. Ние ще трябва да акредитираме друга структура или спешно да изпълним поредица от мерки… “.   Мирослав Найденов коментира още и въпроса - консултират ли се смените в състава на фонда с Брюксел:   “Те не се консултират по отношение на това да се иска одобрение на определената кандидатура, но задължително се обявяват. Обявява се смяната, съобщава се кой е изпълнителният директор, кои са ресорните заместник изпълнителни директори. Още повече, че самият изпълнителен директор ще участва в срещите на своите колеги от ЕК“.   Той отговори и на въпроса дали със смяната на няколко души по върховете на фонда може да се промени усещането за начина на работата в него:   “С риска да се повторя ще кажа, че това е акредитирана институция. Има много ясно разписани правила. Системата за контрол е поредица от контролиращи, никога определен експерт не може да вземе сам решение – винаги има втори експерт, под него има началник отдел“.   Найденов не пожела да коментира случая с Миню Стайков, защото в момента прокуратурата работи по него.  ", "date": "2019.07.22", "title": "Мирослав Найденов: Трябва да бъдем много внимателни с фонд “Земеделие“"}
{"url": "http://epicenter.bg/article/Gartsiya-dade-litsenz-za-gazoprenosna-mrezha-na-interkonektora-s-Balgariya/188647/4/0", "text": "С решение на гръцкия регулаторен орган за енергетика (РАЕ) „Ай Си Джи Би“ АД получава лиценз за независим оператор на газопреносна мрежа (INGS), съобщи БГНЕС.   Лицензът, издаден на 27 юни 2019 г. и официално получен на 18 юли 2019 г. касае гръцката отсечка на газовия интерконектор с Гърция (проект IGB). Лицензът се издава за срок от петдесет (50) години и изтича на 27 юни 2069 г.   Той дава право на „Ай Си Джи Би“ АД да започне изграждането на проекта, включително на газопровода и спомагателните съоръжения и оборудване на територията на Гърция.   Получаването на този лиценз представлява огромен напредък, тъй като е последната стъпка към осигуряването на регулаторния режим на проекта IGB и гарантирането на успешен старт на строителството на газопровода на територията на Гърция.", "date": "2019.07.22", "title": "Гърция даде лиценз за газопреносна мрежа на интерконектора с България"}
{"url": "http://epicenter.bg/article/Shefat-na--quot-Mini-Maritsa-iztok-quot--e-noviyat-predsedatel-na-BEH/188655/4/0", "text": " Изпълнителният директор на \"Мини Марица-изток\" ЕАД Андон Андонов е новият председател на Съвета на директорите на \"Български енергиен холдинг\" ЕАД, съобщават от пресцентъра на най-голямото държавно въгледобивно дружество, съобщи Нова телевизия.   \"Приемам позицията като нова отговорност и като нова възможност за въглищната енергетика. \"Устойчива енергетика и работещ комплекс \"Марица-изток\" ще бъде мотото на моята работа в холдинга. Да се надяваме, че ще успея да защитя комплекса \"Марица-изток\", защото нашата работа е зависима от работата на централите\", е коментирал тази сутрин Андон Андонов.   Министърът на енергетиката Теменужка Петкова е извършила промяна в ръководството на \"Български енергиен холдинг\" ЕАД с протоколно решение, с което за членове на Съвета на директорите са назначени Жаклен Коен, Живко Динчев - изпълнителен директор на ТЕЦ \"Марица-изток 2\" ЕАД и Андон Андонов за срок от три години.   Решението ще влезе в сила след вписване в търговския регистър, посочват от пресцентъра на радневските мини.  ", "date": "2019.07.22", "title": "Шефът на \"Мини Марица-изток\" е новият председател на БЕХ"}
{"url": "http://epicenter.bg/article/Ivan-Neykov--Darzhavata-da-poema-chast-ot-osigurovkite-na-vazrastnite-rabotnitsi/188672/4/0", "text": "Държавата да поема част от осигуровките или данъците на възрастните работници, когато те предават опита си на млади служители. Това предлага бившият социален министър Иван Нейков. Анализите сочат, че в бъдеще бизнесът ще е по-зависим от липсата на квалифицирани млади, като техният дял ще намалява, а продължителността на живота ще расте.   Международните практики за справяне с феномена \"застаряваща работна ръка\" проучват от Балканския институт по труда и социалната политика. В част от страните-членки на Евросъюза вече е въведено гъвкаво или намалено работно време за по-възрастните служители с цел те да се съхранят и да работят по-дълго. У нас ситуацията също е променена, отчита ръководителят на института Иван Нейков:   \"Работодателите започват да разбират потребността на възрастния работник. В момента най-големи трудности в намиране на работа нямат възрастните, както беше преди години, а младите\".   Затова той предлага в половината от работния си ден хората, на които предстои да се пенсионират, да изпълняват основни задължения, а в другата половина от деня на предават опит на младите, като държавата насърчи това финансово:   \"Покриване, да речем, размера на осигуровките или данък общ доход за този период от работния ден, в който възрастният работник ще обучава младия, а това е изключително ценно за държавата, защото тя всъщност ще съхрани опита на стария, а ще получи един млад, обучен работник\".  ", "date": "2019.07.22", "title": "Нейков: Държавата да поема част от осигуровките на възрастните работници, докато те обучават млади"}
{"url": "http://epicenter.bg/article/MRRB--S-blizo-9-mln--lv--Burgas-obnovyava-shest-profesionalni-gimnazii/188684/4/0", "text": "С близо 9 млн. лв. от управляваната от МРРБ Оперативна програма „Региони в растеж“ 2014-2020 г. Бургас обновява шест от професионалните си гимназии. Това съобщи заместник-министърът на регионалното развитие и благоустройството Деница Николова, която заедно със заместник-кметовете на общината Руска Бояджиева и Йорданка Ананиева инспектира ремонтните дейности в професионалните гимназии по туризъм „Проф. д-р Асен Златаров“ и по транспорт в града, съобщиха от пресцентъра на Министерството. Двете учебни заведения не са ремонтирани основно от 45-50 години.   В Професионалната гимназия по туризъм, където се обучават 950 ученици, зам.-министър Николова разгледа учебната база, която разполага с обновена учебна кухня със съвременни електроуреди и с демонстрационна зала с нов интериор. По този начин учениците ще се обучават в съвременни условия от най-високо ниво в сферата на туристическите услуги. В учебното заведение се инвестират над 1,5 млн. лв., като 1 млн. лв. е безвъзмездното европейско финансиране, а останалите средства са съфинансиране от община Бургас и собствени средства на училището.   Близо 2 млн. лв. е инвестицията в Професионалната гимназия по транспорт, която е с изцяло подновена учебно-материална база и прилежащо пространство. В нея се обучават около 250 ученици, които ще имат достъп до най-съвременните методи в автомобилостроенето. Училището предлага обучение и в специалността „електромобили“, което ще отговори на потребности от кадри за обществения транспорт в Бургас и за поддръжка на съвременните леки автомобили, задвижвани с електричество.   Зам.-министър Николова даде висока оценка за проектите на общината и подчерта, че гимназиите се превръщат в съвременни иновативни учебни заведения, в които учениците ще усвояват материала в модерна и приветлива среда. Особено ценни са предлаганите професии за бизнеса в региона.   По-рано в Бургас зам.-министър Николова участва в стратегическа консултация във връзка с изпълнение на политиката за регионално развитие и програмиране на новата европейска оперативна програма за подкрепа на регионите в периода 2021-2027 г. с представители на общините от Югоизточен район.   Заместник-регионалният министър увери, че Бургас ще запази финансирането си по линия на оперативната програма през следващия период като основен център за развитие в региона.   Така европейските средства ще продължат да допринасят за развитие на градските пространства, като при изпълнението на новите регионални проекти ще се търси привличането на икономическия сектор. Освен това, на местно ниво ще има възможност да се посочват проектите, които ще доведат до повишаване на стандарта на живот на хората.   Зам.-министър Николова напомни, че страната ни ще получи с 8% повече финансов ресурс от ЕС по линия на кохезионната политика. Бюджетът на програмата за развитие на регионите също ще бъде по-висок от настоящия. „С проектите, които ще финансираме, търсим надграждащ ефект на постигнатото до момента, както и възможността да бъдат финансирани малките населени места, които бяха изключени от достъп до еврофинансиране. Целта ни е да осигурим по-добра свързаност между малките населени места и центровете за растеж и секторните направления, които могат да допринесат за стимулиране на икономическите показатели, каза още тя.   Деница Николова коментира също, че ще се запази и европейското финансиране за рехабилитация на пътната инфраструктура. Нов момент в тази област ще бъде възможността за финансиране на проекти за транспортна свързаност към икономически оператори с инвестиции в конкретни територии и населени места. Предвижда се и компонент за квалификация на човешките ресурси за осигуряване на кадри и стимулиране на работодатели за привличане на работна ръка.   „Ще се опитаме всеки един от проектите да получи финансиране от различните оперативни програми, за да постигнем по-добри резултати за хората, каза още Николова. Тя съобщи, че се разширява кръгът на потенциалните бенефициенти на програмата, като освен общини ще могат да кандидатстват и областни администрации, всички публични институции, университети, научния сектор, икономически оператори, неправителствени организации, граждански общности. Те ще участват и при структуриране на проектите с най-голям принос за региона.   „Амбицията ни е с комплексно финансиране и интегрирани проекти да подобрим социално-икономическите показатели на всички региони в страната и да намалим негативните процеси, заяви Николова.   Заместник-министърът увери, че няма да има промяна в броя на районите от ниво NUTS 2.   „Запазваме броя, размера и състава на съществуващите шест статистически региона. След проведени преговори с Евростат имаме възможност за гъвкав подход за изпълнение на регламента по отношение на броя население в статистическите райони и за следващия програмен период“, каза тя.", "date": "2019.07.22", "title": "МРРБ: С близо 9 млн. лв. Бургас обновява шест професионални гимназии"}
{"url": "http://epicenter.bg/article/ZORA-poluchi-Sertifikat-za-investitsiya-klas--A--/188691/4/0", "text": "На 17 юли 2019 година Министърът на икономиката Емил Караниколов връчи 4 сертификата клас „А” за инвестиции издадени по реда на Закона за насърчаване на инвестициите.    Стойността на проектите е близо 42 млн. лв., като те ще разкрият 158 нови работни места. Проектите са предимно в секторите производство, аутомотив, ИТ, складиране и съхранение на товари и др.    Проектът на „Зора логистик ММС” ООД, предвижда закупуване на земя и изграждане на съвременна складова база и офиси за складиране, съхранение и обслужване на чужди стоки и товари и ще бъде реализиран в управляваната от „Национална компания индустриални зона“ ЕАД Индустриална зона Божурище.    Инвестиционният проект ще бъде изпълнен в рамките на 3 години, като основните дейности по реализирането му са свързани с изграждане на модерна складова база със съвременно технологично оборудване, с висока ефективност на дейностите и оптимизиране на процеса.  Размерът на инвестицията е над 17 млн. лв. и ще разкрие 33 нови работни места.", "date": "2019.07.22", "title": "ЗОРА получи Сертификат за инвестиция клас „А”"}
{"url": "http://epicenter.bg/article/Angliyski-turist-se-udavi-v-Morskata-gradina-v-Burgas/188634/3/0", "text": "63-годишен английски турист се е удавил в морето в района на Мостика в Морската градина. Това съобщиха от ОДМВР - Бургас, предаде агенция „Фокус“.   Сигналът е подаден на 19 юли т.г. около 17.39 часа в Първо Районно управление - Бургас. Съобщено е за инцидент в района на Мостика в Морската градина, при който 63-годишен английски турист, след употреба на алкохол, скочил от плочата, намираща се до моста с цел да плува до брега, но се удавил в морето.   Тялото на мъжа е извадено от водата и откарано за аутопсия.   Работата по случая продължава от Първо Районно управление – Бургас. ", "date": "2019.07.22", "title": "Английски турист се удави в Морската градина в Бургас"}
{"url": "http://epicenter.bg/article/Verizhna-katastrofa-mezhdu-shest-avtomobila-na-AM--Trakiya--postradali-sa-dvama/188641/3/0", "text": "Две деца са пострадали при верижна катастрофа на магистрала „Тракия“. Инцидентът е станал в 8,40 часа тази сутрин около 157 –ми км между Старозагорска и Пловдивска област, съобщи БНР.   Шест автомобила са се ударили в платното в посока Бургас, потвърдиха от Областната дирекция на МВР в Стара Загора. Образувала се е голяма колона от автомобили, очаква се да бъде затворено за движение платното в посока Бургас. Няма жертви, две деца имат наранявания и са отведени за преглед в Пловдив.     В района се извършва ремонт и при рязко спиране от първата кола в нея се нанизали следващите. 4 от катастрофиралите коли се намират в изпреварващата лента, другите 2 в аварийната. Движението в участъка временно е ограничено, информира  bTV .   Вследствие на инцидента на магистралата в посока морето се е образувала колона от около 10 км.   Пътни полицаи отбиват движението в посока Бургас при 133 км на пътен възел Стряма – Раковски, като автомобилите ще имат възможност да се качат отново на магистралата при пътен възел Плодовитово.  ", "date": "2019.07.22", "title": "Две деца са пострадали при верижна катастрофа на АМ „Тракия“. Ударили са се 6 коли"}
{"url": "http://epicenter.bg/article/Kolove-i-nozhove-letyat-v-tsiganskata-mahala-v-Simitli--Shestima-zadarzhani/188662/3/0", "text": "Арестуваха шестима души заради масов бой в ромската махала на Симитли. Скандалът тръгнал около 23:30 ч между две враждуващи отдавна фамилии.    Физическата саморазправа била на ул. \"Трети март\". Ромите започнали да се бият с колове, някой размахвали и ножове. Пристигналите бързо на мястото полицейски служители прекратили боя, при който няма сериозно пострадали.  Задържани са шестима мъже на възраст от 18 до 32 г. За случая е уведомена РП-Благоевград.   Източник: Канал 3", "date": "2019.07.22", "title": "Колове и ножове летят в циганската махала в Симитли. Шестима задържани"}
{"url": "http://epicenter.bg/article/Osuetiha-hakerska-ataka-sreshtu-Komisiyata-za-zashtita-na-lichnite-danni-/188669/3/0", "text": "Опит за хакерска атака е направен в Комисията за защита на личните данни, потвърди за БНР председателят ѝ Венцислав Караджов.    Опитът е направен през безжичната Wi-Fi мрежа на комисията, което означава, че извършителят физически е бил в района на сградата ѝ, за да се опита да извърши хакерска атака в системата.    Караджов подчерта, че атаката е спряна и затова не може да каже дали целта е бил сайтът на комисията или базата данни. Според него това е целенасочен опит за саботаж на работата на комисията.", "date": "2019.07.22", "title": "Осуетиха хакерска атака срещу Комисията за защита на личните данни "}
{"url": "http://epicenter.bg/article/Avtobus-s-detsa-se-udari-v-kamion--Tri-detsa-i-edna-zhena-sa-v-bolnitsa/188674/3/0", "text": "Три деца са и една жена откарани в болница след катастрофата между автобус и товарен автомобил в село Пробуда. Това съобщиха от ОДМВР - Търговище.   Сигналът за катастрофата е подаден около 13.11 часа на тел. 112. В оперативната дежурна част на ОД МВР - Търговище е получено съобщение за пътнотранспортно произшествие на път I-4 София - Варна в с. Пробуда. Веднага към мястото на инцидента са изпратени екипи на сектор „Пътна полиция“ и на РУ - Търговище, както и линейки на Центъра за спешна медицинска помощ към МБАЛ - Търговище.   По първоначални данни автобус, превозващ деца, се е блъснал с предна дясна част в намиращ се в същата лента за движение аварирал товарен автомобил с полуремарке.   По предварителна информация в инцидента няма тежко пострадали хора. За преглед в МБАЛ - Търговище са откарани три деца и една жена.   Временно движението на МПС в участъка е преустановено, като на пътуващите в посока София МПС се предлага обходен маршрут с. Буховци – с. Мировец – гр. Лозница – гр. Търговище, а на пътуващите в посока Варна – през същите места в обратен ред. В момента се извършва оглед на местопроизшествието.    ", "date": "2019.07.22", "title": "Автобус с деца катастрофира край Търговище! Три хлапета и една жена са в болница"}
{"url": "http://epicenter.bg/article/Pozhar-stresna-plazhuvashtite-na-kamping--quot-Kavatsi-quot--kray-Sozopol/188676/3/0", "text": "Пожар на къмпинг \"Каваци\" край Созопол стресна летовниците този следобед. Пламъците тръгнали от каравана, но бързо се прехвърлили на съседно бунгало, съобщиха от пресцентъра на полицията в Бургас. Огънят е бил потушен от няколко екипа пожарникари, които не са допуснали разрастване на пламъците.   Няма пострадали хора, нанесени са само материални щети по караваната и бунгалото, каза говорителят на Областната дирекция на МВР Цветелина Рандева. От полицията уточниха, че причина за инцидента е късо съединение, възникнало в караваната, няма данни за взривени газови бутилки.  \r\n \r\n Двата обекта, засегнати от пламъците, са собственост на мъж от София, който в момента на инцидента е бил там, казаха осведомени.   Източник: Канал 3", "date": "2019.07.22", "title": "Пожар стресна плажуващите на къмпинг \"Каваци\" край Созопол"}
{"url": "http://epicenter.bg/article/8-ot-narkogrupata--gotvila-i-pokusheniya-nad-prokurori--se-priznaha-za-vinovni/188689/3/0", "text": "Осем от общо 18-те обвинени от Спеиализираната прокуратура за участие в организирана престъпна група за производство и разпространение на наркотици, силови действия и приготовления за покушения над прокурори, се признаха за виновни и поискаха споразумения с обвинението, приемайки ефективни наказания. Това съобщиха от пресцентъра на прокуратурата.   Така, четири години „лишаване от свобода“ получи единият от организаторите и ръководителите на групата - Петко Стоянов. Останалите, признали участието си в престъпната структура (наричана от самите участници „Фирмата“) получиха съответно: 3 години и 6 месеца затвор за един от тях, двама – по 3 години, а останалите - 2 г. и 10 месеца, 2 г. и 6 месеца, 2 години, 1 г. и 6 месеца. Наложените наказания са окончателни и вече са приведени в изпълнение.   Петко Стоянов остава подсъдим по делото в Специализирания наказателен съд по 1 обвинние - отказва да признае участието си в приготовления за убийство на двама прокурори от Специализираната прокуратура и служител на МВР, за което е обвинен заедно с другия ръководител на групата Иван Йосифов и неговата „дясната ръка“ Стефан Гевгелийски.   Освен срещу Стоянов, делото в Специализирания наказателен съд ще продължи срещу останалите 10 лица, обвинени за участие в престъпното сдружение и за различни вторични престъпления.   Групата на Стоянов и Йосифов бе неутрализирана на 27 юни 2018 г. Събраните доказателства показаха, че тя е действала от началото на същата година, като целта й е била производство, преработка, придобиване, държане и разпространение на наркотични вещества и прекурсори.   Предлагала е цялата гама от наркотици - марихуана, амфетамин, кокаин, хероин и екстази, като част от тях е произвеждала сама. Не след дълго се формирала и крайната й цел - да завладее наркопазара в София и да постигне големи печалби.   За целта били привлечени хора, които като да доставят наркотични вещества на едро, да работят като „дилъри“ на групата, да транспортират „стоката“ до крайни клиенти, да извършват силови и наказателни действия над конкуренти и нелоялни партньори, както и други лица, които са пречка за дейността - в т.ч. служители на МВР и магистрати.", "date": "2019.07.22", "title": "8 от наркогрупата, готвила и покушения над прокурори, се признаха за виновни"}
{"url": "http://epicenter.bg/article/Voennosluzheshti-ot-Suhopatnite-voyski-obezvrezhdat-nevzriveni-boepripasi/188693/3/0", "text": "Военнослужещи от Сухопътните войски работят по транспортирането и унищожаването на невзривени боеприпаси, открити днес, 22 юли, в село Йоаким Груево, Община Стамболийски, област Пловдив. Това съобщиха от пресцентъра на Министерството на отбраната.   При извършване на ремонтни дейности на покрив в частен дом в селото са открити две ръчни гранати тип „бухалка“. След искане на главния секретар на МВР и по разпореждане на командира на Сухопътните войски генерал-майор Михаил Попов е изпратено формированието за овладяване и/или преодоляване на последствията от бедствия от 91-ви батальон – Пловдив от състава на 55-и инженерен полк - Белене, с ръководител капитан Иван Тричков.   Извършено е разузнаване на място, след което транспортирането и унищожаването на откритите боеприпаси ще се извърши по-късно през деня при спазване на всички необходими мерки за безопасност.", "date": "2019.07.22", "title": "Военнослужещи от Сухопътните войски обезвреждат невзривени боеприпаси"}
{"url": "http://epicenter.bg/article/Osem-ot-uchastnitsite-v-narkogrupata--prigotvyala-i-pokusheniya-nad-prokurori--se-priznaha-za-vinovni-/188696/3/0", "text": "Осем от общо 18-те обвинени от Спеиализираната прокуратура за участие в организирана престъпна група за производство и разпространение на наркотици, силови действия и приготовления за покушения над прокурори, се признаха за виновни и поискаха споразумения с обвинението, приемайки ефективни наказания.    Така, четири години „Лишаване от свобода“ получи единият от организаторите и ръководителите на групата - Петко Стоянов. Останалите, признали участието си в престъпната структура (наричана от самите участници „Фирмата“), получиха съответно: 3 години и 6 месеца затвор за един от тях, двама – по 3 години, а останалите - 2 г. и 10 месеца, 2 г. и 6 месеца, 2 години, 1 г. и 6 месеца. Наложените наказания са окончателни и вече са приведени в изпълнение.    Петко Стоянов остава подсъдим по делото в Специализирания наказателен, тъй като отказва да признае участието си в приготовления за убийство на двама прокурори от Специализираната прокуратура и служител на МВР, за което е обвинен заедно с другия ръководител на групата Иван Йосифов и неговата „дясната ръка“ Стефан Гевгелийски.    Освен срещу Стоянов, делото в Специализирания наказателен съд ще продължи срещу останалите 10 лица, обвинени за участие в престъпното сдружение и за различни вторични престъпления.    Групата на Стоянов и Йосифов бе неутрализирана на 27 юни 2018 г. Събраните доказателства показаха, че тя е действала от началото на същата година, като целта й е била производство, преработка, придобиване, държане и разпространение на наркотични вещества и прекурсори. Предлагала е цялата гама от наркотици - марихуана, амфетамин, кокаин, хероин и екстази, като част от тях е произвеждала сама. Не след дълго се формирала и крайната й цел - да завладее наркопазара в София и да постигне големи печалби.    За целта били привлечени хора, които като да доставят наркотични вещества на едро, да работят като „дилъри“ на групата, да транспортират „стоката“ до крайни клиенти, да извършват силови и наказателни действия над конкуренти и нелоялни партньори, както и други лица, които са пречка за дейността - в т.ч. служители на МВР и магистрати.", "date": "2019.07.22", "title": "Осем от участниците в наркогрупата, приготвяла и покушения над прокурори, се признаха за виновни "}
{"url": "http://epicenter.bg/article/Rumyana-Bachvarova--Nikoga-ne-sam-bila--quot-siv-kardinal-quot--v-upravlenieto/188623/2/0", "text": "Предизвикателството е изключително голямо. Вече от около месец съм в Израел. Реално работя с Израел от 2010 година. За България отношенията с Израел са много важни и аз мисля, че мога да бъда полезна.  Това каза в интервю пред БиТиВи българският посланик в Израел Румяна Бъчварова.  „С премиера Бойко Борисов оставаме близки, толкова време сме работили заедно. Няма за какво да давам съвети на премиера освен в качеството си на посланик. Не съм се откъснала от ставащото в България. За хакерската атака мога да кажа, че Агенцията за електронно управление трябва да започне да действа ефективно. Трябва да започне да работи Държавния облак, за да могат да се въведат всички мерки за киберзащита. Правителството трябва да продължи да работи. В Европа много се цени, когато едно управление се задържа толкова много в дадена държава. Това показва стабилност“, коментира Бъчварова.  „Не искам да влизам в политически разговор, защото сега имам друга функция и не е редно. Има много добри перспективи за развитието на страната ни и ще работя точно за това. Не искам да коментирам ставащото в ГЕРБ. Това може да стане, когато един ден се върна от Израел. Сега не искам да правя политически коментари\", категорична беше Бъчварова. „Нямам впечатления, че скандалът с хотелиера в Слънчев бряг е дал някакви отражения за България. В Израел продължава да се рекламира България. Процесът за атентата в Сарафово тече. Той е труден, защото говорим за терористични атака срещу туристи на чужда територия. Последните години съм полагала много усилия за развитието на отношенията ни с Израел и прецених, че мога да бъда полезна. Никога не съм била \"сив кардинал\" в управлението. Като началник на кабинета трябва да знаеш кои граници не можеш да пресечеш. Винаги съм си вършила съвестно работата\", завърши Румяна Бъчварова. Очаквайте подробности", "date": "2019.07.22", "title": "Румяна Бъчварова: Никога не съм била \"сив кардинал\" в управлението"}
{"url": "http://epicenter.bg/article/Daniela-Masheva--Veroyatno-nyama-da-ima-druga-kandidatura-v-nadprevarata-za-glaven-prokuror/188680/2/0", "text": "Зам.-главният прокурор Иван Гешев отговаря на зададения профил от съсловните организации на прокурорите и следователите за следващ главен прокурор. Това заяви членът на Висшия съдебен съвет Даниела Машева, представяйки пред журналисти номинацията на Гешев. Той бе издигнат от цялата прокурорска колегия за наследник на Сотир Цацаров.   Машева отбеляза, че той е прокурор от системата, има над 20 години стаж като юрист и е минал през следствието, районната и градската прокуратура в София, като е ръководил успешно Специализираната прокуратура от 2016 до 2018 г.   Съдебната кадровичка посочи, че Гешев умело ръководи прокуратурата сега, тъй като е много оперативен и познава проблемите отвътре.    Прокурорската колегия се е срещнала с Гешев във ВСС и са обсъждали дълго кандидатурата му, призна Машева. Тя добави, че вероятно няма да има друга кандидатура в надпреварата.   Източник: Канал 3", "date": "2019.07.22", "title": "Даниела Машева: Вероятно няма да има друга кандидатура в надпреварата за главен прокурор"}
{"url": "http://epicenter.bg/article/Svetovnite-shampioni-Petar-Stoychev-i-Fedail-Gyuler-stavat-pochetni-grazhdani-na-Momchilgrad/188687/2/0", "text": "Световните шампиони по плуване Петър Стойчев и по вдигане на тежести Федаил Гюлер ще станат почетни граждани на Момчилград на 25 юли. Това съобщиха от отдел „Култура” на община Момчилград, предаде за Радио „Фокус“.   На тържествена сесия, която ще се състои в голямата зала на Народно читалище „Нов живот“, Общинският съвет-Момчилград ще удостои с почетното звание двамата свои съграждани за високи постижения в спорта, с които са прославили не само България, но и родния си град.   Две спортни зали ще бъдат наречени на легендите в тениса на маса от града Гергана Гергелчева и Хасан Хаджиоглу. По-рано през деня ще има спортна стрелба на открито на стрелбището в село Прогрес, а по-късно през същия ден ще бъде открит паметник на световния и олимпийски шампион Наим Сюлейманов в Спортен комплекс „Наим Сюлейманоглу“ и ще се състои благотворителен коктейл.   Проявите са част от седмицата на 10-та Международна традиционна среща на граждани „Момчилград в сърцето“.   Празниците започнаха днес с Турнир по ДАРТС, Спортен турнир по билярд, Турнир по тенис на корт. Утре ще продължи Турнирът по тенис на корт, вечерта Театър „Искри и сезони“-София ще играе френската комедия по Пиер Шено „Наследството“.   В сряда ще има любителски срещи по шах и спортен бридж в библиотеката на читалището и вечер на децата с Вълшебна работилница, шоу-програма, ФейсАрт и изложба на детски рисунки в градския парк.   В петък ще си премерят силите футболните ветерани и ще свирят „Старите муцуни от Момчилград“ на дискотека на живо под звездите в градския парк.   В събота юбилейната среща ще завърши с спортен турнир по борба с участието на европейската шампионка по борба Елис Манолова и Джанан Манолова – медалистка от европейски първенства.   Заключителен концерт ще се състои вечерта на градския стадион с Лазерно шоу и фолклорна музика от Николина Чакърдъкова и танцов ансамбъл, приветствия ще произнесат официалните гости и вечерта ще продължи с музикална програма с участието на поп-фолк певецът Азис.  ", "date": "2019.07.22", "title": "Световните шампиони Петър Стойчев и Федаил Гюлер стават почетни граждани на Момчилград"}
{"url": "http://epicenter.bg/article/Anton-Kutev--BSP-e-klyuchova-partiya-sas-svoyata-130-godishna-istoriya/188688/2/0", "text": "В никакъв случай не се чувствам като опозиция в БСП. Нямам проблем и с това, че вече не съм зам.-председател на парламентарната група на партията. Това сподели в студиото на ''Плюс-минус'' по Нова телевизия народният представител от опозицията Антон Кутев.    ,,БСП е ключова партия в политическото пространство със своята 130-годишна история, въпреки че в последно време залитнахме повече към популизма. Въпреки това смятам, че можем да спечелим кметското място в София и не само там. Смятам, че ако проведем една добра кампания имаме реални шансове за спечелване на столицата'', коментира Кутев.    По думите му оттеглената оставка на Корнелия Нинова е добър избор, защото идеята за вътрешнопартийни избори преди местния вот не би била добра. Той посочи още, че Мая Манолова би била силен избор, ако се кандидатира за кмет на София.    ,,Разбира се, че Манолова ще има подкрепата на БСП, ако се кандидатира, но аз държа на силните хора, които са излезли от партията, за да ги държим близо до нас като Илияна Йотова, Мая Манолова, Сергей Станишев - това са все силни леви хора, които са се доказали извън БСП и имат голям авторитет'', обясни той.    Според Антон Кутев намаляването на партийната субсидия на 1 лев е безспорен удар върху опозицията преди местния вот наесен и допълни, че основният проблем тук е, че всички партии ще станат зависими от бизнеса.", "date": "2019.07.22", "title": "Антон Кутев: Не се чувствам като опозиция в БСП! Нямам проблем, че ме свалиха от поста!"}
{"url": "http://epicenter.bg/article/Yavor-Bozhankov-iznese-informatsiya-za-uvelicheno-imotno-sastoyanie-na-bivshiya-kmet-na-obshtina-Strazhitsa/188690/2/0", "text": "Данни за имотното състояние на бившия кмет на община Стражица и настоящ заместник областен управител на област Велико Търново  Детелина Борисова изнесе народният представител от ПГ на \"БСП за България\" Явор Божанков.   Граждани са поставили пред депутата от левицата въпроси, свързани с имотното състояние на Детелина Борисова като фигура от местния политически живот.   „След справка в публичните регистри, прави впечатление, че имотното състояние на цялото семейство на г-жа Борисова се увеличава след като тя заема кметския пост“, обясни Божанков и допълни, че документите за имотното състояние са публично достъпни.   При встъпване в длъжност през 2011г. Борисова декларира имотното си състояние. След встъпване в длъжност нейното имотно състояние и на свързаните с нея лица – съпруг, майка, баща, син, дъщеря, брат, се повишава, става ясно от декларация по Закона за противодействие на корупцията от 2018г.   През 2016 г. бившата кметица е придобила имот от 2625 кв.м. с 450 кв.м. сгради на цена 13,33 лв. за кв.м. Справка за пазара на подобни имоти показва, че пазарните цени са значително по-високи.   През 2014 г., по време на мандата на майка си, дъщеря й, която тогава е 22-годишна, закупува имот от Трудово производствена кооперация. Синът й също закупува помещение от кооперацията. Отново по време на мандата съпругът Стилян Зарков Борисов купува кафе аперитив, помещения и други поземлени имоти. Майката на Борисова, която е пенсионер, през 2017 г. купува парцел в Стражица.   Братът на Детелина Борисова участва и печели обществени поръчки на стойност 1 387 000 лева със своята строителна фирма „Еврострой-ВТ“, като в нея участие има и бившата кметица. Фирмата е печелила обществени поръчки за над 1,3 млн.лв.   \"Ще поставим въпрос дали фирмата е участвала и в поръчки на територията на община Стражица като подизпълнител\", коментира Явор Божанков. Народният представител припомни, че за периода на мандата й като кмет на Стражица  срещу Детелина Борисова има подадени два сигнала в прокуратурата. Първият е за изпълнение на СМР без изискуемите строителни книжа при изграждането на подпорна стена като част от ремонта на път VTR/III-407/ Мирово-ж.п. гара Асеново-Асеново.   „Форсирано е изпълнението няколко дни преди изборите през 2015 г за над 200 000лв. Образувана е прокурорска преписка във ВТОП. Поставяме въпроса- защо до момента няма резултат от падения сигнал, който е от 15 февруари 2016г.“, каза Божанков.   Той съобщи, че вторият сигнал е за купени над 200 СИМ карти за нуждите на община Стражица. „Разбирате, че общината няма толкова служители, съответно закупуването на толкова много карти е притеснително. И по този случай има сигнал в прокуратурата, който също стои без отговор“, каза депутатът.   Явор Божанков постави редица въпроси пред компетентните органи - КПКОНПИ и Прокуратурата. Техният отговор ще бъде и своеобразен тест за Етичната комисия на партия ГЕРБ. Депутатът настоява да се провери произходът на средствата, с които семейството прави споменатите покупки на имоти, автомобили и пр. „Има ли конфликт на интереси във връзка с обществените поръчки?“, пита още Божанков.   \"Защо втора година няма движение по двата сигнала, подадени от новото ръководство на община Стражица и дали г-жа Борисова е превишила правомощията си като е започнала строителството без решение на Общинския съвет\", попита още народният представител.", "date": "2019.07.22", "title": "Явор Божанков изнесе информация за увеличено имотно състояние на бившия кмет на община Стражица"}
{"url": "http://epicenter.bg/article/Iliyana-Yotova-shte-uchastva-vav-vazpomenanieto-po-povod-77-godini-ot-gibelta-na-Nikola-Vaptsarov/188692/2/0", "text": "Във вторник, 23 юли, в 10.00 часа вицепрезидентът Илияна Йотова ще вземе участие във възпоменателната церемония по повод 77 години от гибелта на Никола Вапцаров.   Честването ще се състои на Мемориал „Гарнизонно стрелбище“ в София.", "date": "2019.07.22", "title": "Илияна Йотова ще участва във възпоменанието по повод 77 години от гибелта на Никола Вапцаров"}
{"url": "http://epicenter.bg/article/BSP-Sofiya-vazstana-sreshtu-neofashistki-pohod-po-sluchay-80-godini-ot-nachaloto-na-Vtorata-svetovna-voyna/188694/2/0", "text": "Ръководството на Градската организация на БСП в София и общинските съветници от групата на социалистите сме разтревожени от новия, зловещ опит да се възроди чудовището фашизъм. До този момент приемахме натиска да бъде опорочена историята на България в периода 1944-1989 година като реваншизъм на неолиберализма. Бяхме обезпокоени, че българският неолиберализъм - чрез промяна на факти и истини от втората половина на ХХ век - прикрива събитията около Втората световна война, оправдавайки престъпленията на фашизма в България. Не случайно неолиберализмът организира шествието Луковмарш със задача да героизира един от кръволозите в българската история. Постепенно се възстановяват символи на българския фашизъм и се заличава паметта за антифашистката борба в България. Обричат се на забрава истините за \"белия терор\", за Гео Милев, за Христо Ясенов, за Тодор Страшимиров, за Йосиф Хербст, за световния поет Никола Вапцаров, за стотиците хиляди невинно убити деца, млади ремсисти и интелектуалци.    През пролетта на тази година неолибералите се опитаха да превърнат София в сборище на неофашисти. До този момент техните опити за реабилитация на фашизма срещаха отпор. Сега обаче разбираме, че неолибералите не само посягат на историята в учебниците на нашите деца, но организират и поход, който отново цели да раздели обществото ни, да всее омраза и ненавист към другомислещите. Разбираме, че се подготвя акция \"Памет за утре\", по време на която ще бъдат поставяни пречупени петолъчки на 9 места в София, свързани с „комунистическото минало“ на България. И изразяваме нашата тревога от опасността България да бъде заразена от \"кафявата чума\"! На 1 септември – денят, в който човечеството ще отбележи 80-годишнината от началото на най-кървавата война в неговата история - Втората световна – неолибералите организират поставяне на пречупени звезди на знакови места в София, свързани с антифашизма. Чудовищен е замисълът им да бъдат въвлечени в тази акция и млади момичета и момчета, родени след 1990 година.    Ние, социалистите от София, призоваваме кмета Йорданка Фандъкова, както и всички оторизирани органи в държавата, да използват законовите си правомощия и да се противопоставят на това престъпно деяние. Правителството на Република България и столичният градоначалник не трябва да допускат страната ни да се нареди сред държавите, в които се създават условия за възраждането на фашизма. Това е крайно опасна тенденция! Длъжни сме да предупредим, че това ще отклони България от демократичния й европейски път на развитие. Ние отправяме предупреждение и заедно с това ще уведомим световните антифашистки организации, Световния еврейски конгрес и прогресивните сили за случващото се в България.    Настояваме министърът на образованието и науката Красимир Вълчев да се дистанцира от неолибералите, които са изготвили учебните програми в българското училище. Настояваме също директорът на Държавна агенция \"Архиви\" доц. Михаил Груев незабавно да подаде оставка заради персоналната подкрепа за това шествие.    Използването на млади хора като оръдие за осъществяване на профашистки идеи е престъпление, което не можем да отметнем с лека ръка. През 30-те години на миналия век Адолф Хитлер използва млади германци, които пречупват кръстове, поставят жълти звезди по къщи, квартали и ревери на костюми и изпращат в газовите камери на смъртта милиони хора.    Въпреки историческите превратности, България е оцеляла през вековете. България помни светлите мигове на величие и моментите на позор. Мълчаливото съгласие, преклоняването на главите, пречупването на звездите - символ на хаоса и разделението между хората - днес може да отвори новите врати адови, зад които човешкият живот няма никаква стойност.    Настояваме да бъде приложена цялата строгост на закона към тези неофашистки прояви и виновните лица да поемат тяхната отговорност.    Надяваме се, че президентът на България Румен Радев, председателят на Народното събрание Цвета Караянчева, премиерът Бойко Борисов и кметът на София Йорданка Фандъкова няма да позволят неофашизмът да шества в България!", "date": "2019.07.22", "title": "БСП-София се обяви срещу неофашистки поход по случай 80 години от началото на Втората световна война"}
{"url": "http://epicenter.bg/article/Angelkova-iska-uvelichenie-na-parite-za-turisticheska-reklama-za-sledvashtata-godina/188695/2/0", "text": "  Това каза след заседанието на Националния съвет по туризъм край Варна ресорният министър Николина Ангелкова.   По думите й, на заседанието е обсъдена Националната програма за реклама за 2020 година заедно с представители на бизнеса местни власти и всички, които имат общо с туристическия бранш. Министърът уточни, че все още не може да коментира сезона в конкретика, тъй като се чакат данни за юни. \"На срещата представихме различни мерки, очертани в документа както реклама на международни пазари дигитална реклама, пазари с интегрирани компании\", обясни тя.     По думите й, в момента министерството провежда срещи с туроператори от Германия, Русия и всички останали пазари в топ 10 и топ 30 за нашата страна. Целта е да се видят тенденциите от самите туроператори от първа ръка. Николина Ангелкова отчете, че от януари до май ведомството отчита малък ръст от 1 процент за летния сезон, на данните за юни ще са определящи. Тя добави и, че единната система за туристическа информация, която предстои да заработи ще е много важна за статистиката. Според нея тя ще помогне в дълбочина за анализ, но и в борбата със сивия сектор.    Източник: Канал 3", "date": "2019.07.22", "title": "Ангелкова иска увеличение на парите за туристическа реклама за следващата година"}
{"url": "http://epicenter.bg/article/BSP-vnasya-signal-za-konflikt-na-interesi-sreshtu-zam-kmet-na-Pernik/188697/2/0", "text": "БСП-Перник ще внесе в Комисията за противодействие на корупцията и отнемане на незаконно придобито имущество сигнал срещу зам.-кмета на Перник Владислав Караилиев за конфликт на интереси, съобщиха от столетницата.    Сигналът е по повод обществена поръчка, спечелена от фирма \"Инфраконструкт\" ООД с управител и собственик на половината от дружествения капитал Иво Гаджов, който е първи братовчед на зам.-кмета.    Случаят е от 2016 година, а поръчката е за проектиране на пътни съоръжения на територията на община Перник по две обособени позиции: проектиране на нови улици и на две кръгови кръстовища, поясниха социалистите.    Те припомниха за още един случай със спечелена от друга фирма на Иво Гаджов поръчка за изграждането на моста на река Струма по ОП \"Региони в растеж\".    Ще настояваме да се направи пълна проверка на общината, подчерта местният лидер на БСП Кирил Леонов, цитиран от БНР.    Към момента няма изявление от зам.-кмета по изнесената информация от социалистите.", "date": "2019.07.22", "title": "БСП внася сигнал за конфликт на интереси срещу зам.-кмета на Перник Владислав Караилиев"}
{"url": "http://epicenter.bg/article/Plenumat-na-VSS-uvelichi-byudzheta-za-dopalnitelni-vaznagrazhdeniya-v-Prokuraturata-s-2-mln--lv--/188700/2/0", "text": "Пленумът на Висшия съдебен съвет (ВСС) извърши промяна по бюджета на съдебната власт за 2019 г., на основание ПМС № 182/19.07.2019 г. за одобряване на допълнителни разходи за 2019 г. в размер на 2 млн. лв. за Прокуратурата на Република България, за обезпечаване изплащането на възнаграждения по чл. 233, ал. 6 и чл. 345, ал. 5 от Закона за съдебната власт. Това съобщиха от ВСС. Пленумът на ВСС увеличи бюджета на Прокуратурата на Република България с 2 000 000 лв. по параграф „Заплати и възнаграждения на персонала, нает по трудови и служебни правоотношения“. Средствата са осигурени за сметка на преструктуриране на разходите и/или трансферите по централния бюджет за 2019 г. На основание чл. 109, ал. 5 от Закона за публичните финанси министърът на финансите ще бъде уведомен за извършената промяна по бюджета на съдебната власт за 2019 г. Пленумът на Висшия съдебен съвет одобри проект на писмо до министъра на финансите във връзка с разпоредбата на чл. 233, ал. 6 и чл. 345, ал. 5 от ЗСВ, с което се иска одобряване на допълнителни целеви средства по бюджета на съдебната власт за съдилищата на Република България за 2019 г. в размер на 1 000 000 лв.   В писмото е посочено, че средствата за допълнителни възнаграждения на съдиите и съдебните служители в Апелативния специализиран наказателен съд и Специализирания наказателен съд са предвидени в проекта на бюджет на съдебната власт за 2019 г. и бюджетните прогнози за 2020 и 2021 г., но с утвърдения бюджет за 2019 г. средствата са недостатъчни за изпълнението на чл. 233, ал. 6 и чл. 345, ал. 5 от ЗСВ.", "date": "2019.07.22", "title": "Пленумът на ВСС увеличи бюджета за допълнителни възнаграждения в Прокуратурата с 2 млн. лв. "}
