{"url": "http://epicenter.bg/article/NIMH--Na-11-i-12-dekemvri-shte-ima-povisheniya-v-nivata-na-rekite-Struma-i-Mesta/201164/2/0", "text": "През изминалото денонощие нивата на наблюдаваните реки в Западнобеломорския басейн са останали без съществени изменения. Това показва справка на сайта на Националния институт по метеорология и хидрология, цитирана от \"Фокус\". Регистрираните колебания на речните нива за водосбора на река Места: от минус 6 см до плюс 2 см, а за водосбора на река Струма: от минус 4 см до плюс 4 см. Водните количества на реките в басейна са под праговете за средни води, само водното количество на река Пиринска Бистрица при село Горна Спанчево е около прага за високи води. Днес и през следващите два дни речните нива в басейна ще останат без съществени изменения. В резултат на валежи на 11 и 12 декември ще има незначителни повишения на речните нива в средните и долни части от водосборите на реките Струма и Места. Водните количества ще бъдат под праговете за внимание.  ", "date": "2019.12.10", "title": "НИМХ: На 11 и 12 декември ще има повишения в нивата на реките Струма и Места"}
{"url": "http://epicenter.bg/article/Prezidentat-prizova-balgarskata-nauka-da-se-integrira-poveche-v-proekti-na-NATO/201125/2/0", "text": ", посочи президентът Румен Радев след като се запозна с работата на учените в Института по информационни и комуникационни технологии към БАН, съобщи БНР.    \"  трябва да бъде част от този процес в едно със съюзите, в които членуваме. Способността да събираш огромна по обем информация, да можеш да я преработиш, и то по важни критерии, да пресееш фалшивата от истинската, и алгоритмите, с които тя да се превърне в знание, което да можеш да употребиш преди другите, - това е тайната на икономическия успех в съвремието ни, на сигурността, отбеляза президентът Радев, като добави, че научната дейност в ИИКТ към БАН е в крак със световните тенденции.   , както и с възможностите на високопроизводителните изчислителни системи /суперкомпютър/, ситуирани в изградения към института Център за върхови постижения. Там се занимават с обработка на големи масиви данни /Big Data/, изкуствен интелект, отделят специално внимание на новите методи в областта на сигурността. Съставът е от 105 души, научната програма включва работа по 100 проекта.    Наличието на такъв институт за информационни и комуникационни технологии, на център за върхови постижения, е заявка за големи амбиции.   с европейските и световните подобни структури, посочи държавният глава.   \"По всички тези технологии имате потенциал тук. Говорим за данните като стратегически ресурс, за изкуствения интелект, за системи, базирани в Космоса. Имаме съвпадение на области.  , каза държавният глава.   Държавният глава разгледа Института за върхови постижения и информационни и комуникационни технологии на БАН и супер компютъра за изчисляване на големи данни по проекти свързани с решаването на задачи от молекулярната биология и фармацията до метеорологията и изследването на климатичните промени, предаде bTV.    Тези амбиции не трябва да се затварят тук, в България, те имат бъдеще в дълбока интеграция с европейските и световните подобни структури, посочи държавният глава.  Според президента българският сектор в информационните и комуникационни технологии трябва да бъде интегриран на европейско и световно ниво.    като партньор в усилията за засилване на научния ни потенциал.   а научни и приложни изследвания в България, с които ИИКТ може да си партнира ефективно, отбеляза президентът.   от богатите държави към техните по -бедни съюзници.    но и научните ни звена да се запознаят с механизмите, по които могат и трябва да участват в Европейския фонд за отбрана, където по програмата за Постоянно структурирано сътрудничество в областта на отбраната ще бъдат заделяни все повече средства. Трябва да осигурим средства и интеграция, и участие на българската наука и капацитет в тези европейски проекти, посочи Радев.    в които алиансът ще инвестира сериозно в бъдеще. По всички тях вие имате потенциал тук, става въпрос за данните като стратегически ресурс, за автономни системи, изкуствен интелект, системи в космоса, био- и нанотехнологии. Имаме съвпадение на областите, въпросът е да направим така, че вие да имате много по-голямо участие, посочи Радев.     които се делят на производители и купувачи на военно оборудване, а като бъдеще на партньори, които заедно градят отбраната си, развиват технологии и произвеждат. България трябва да се бори, да прави така, че не само да декларира лоялност, не само да декларира, че ще плаща и ще купува, но и трябва да присъства в тези дебати като инициатор и генератор на конструктивни идеи, които да отстояват националния ни интерес, но и да укрепват единството на съюзите, в които членуваме, заяви държавният глава.", "date": "2019.12.10", "title": "Радев: България е на световната карта за иновации, но на нея има свирепа конкуренция "}
{"url": "http://epicenter.bg/article/Borisov-sled-sreshta-s-US-eksperti---quot-Belene-quot--i--quot-Kozloduy-quot--stavat-izklyuchitelno-vazhni-energiyni-ploshtadki/201129/2/0", "text": "\"Разговарях с енергийни експерти от Държавния департамент и от Държавния департамент по енергетика на САЩ, които са у нас в изпълнение на договореностите, постигнати в рамките на срещата ми с президента Доналд Тръмп.\" Това написа във Фейсбук премиерът Бойко Борисов.    \"Сътрудничеството ни с американците ще допринесе за укрепване на енергийната сигурност на България и за диверсификация на енергийните източници и маршрути, включително посредством внос на втечнен природен газ. Обсъдихме, че идват трудни моменти за въглищните централи, особено сега, когато ЕК приема плана за „Зелена Европа“\", съобщи още премиерът.    \"Така че „Белене“ и „Козлодуй“ стават две изключително важни площадки не само за диверсификацията, но и за енергийния ни баланс занапред\", казва още в съобщението си Бойко Борисов.   „Най-важното е, че президентът Тръмп разбра, окуражи ни, че като членове на НАТО сме изключително лоялни и добри партньори за пример. Второ - че Балкански поток и интерконекторът с Гърция не се бият, а се подпомагат за истинската диверсификация на целия регион. И трето - че ядрената енергетика не трябва да живее под някакви догми, особено когато говорим за зелени енергии, чистота на въздуха, качество на живот“. Това заяви министър-председателят Бойко Борисов на срещата си с експерти от Държавния департамент и от Държавния департамент по енергетика на САЩ.   На разговора присъстваха също вицепремиерът Томислав Дончев и министърът на енергетиката Теменужка Петкова. Делегацията от енергийни експерти от САЩ пристигна у нас в изпълнение на договореностите, постигнати в рамките на срещата на премиера Борисов с американския президент Доналд Тръмп на 25 ноември 2019 г. във Вашингтон. „Никак не е розово бъдещето за въглищните централи, особено сега, когато ЕК приема плана за „Зелена Европа“. Така че „Белене“ и „Козлодуй“ стават две изключително важни площадки не само за диверсификацията, но и за енергийния ни баланс за бъдещето след 10 години“, подчерта министър-председателят Борисов пред енергийните експерти от САЩ. Премиерът добави, че тезите си по въпроса е защитил пред цялото ръководство на САЩ по време на официалното си посещение в Белия дом - пред президента Тръмп, пред вицепрезидента Пенс и пред държавния секретар Помпео. В рамките на срещата министър-председателят Борисов изтъкна още, че сътрудничеството със САЩ ще допринесе за укрепване на енергийната сигурност на България и за диверсификация на енергийните източници и маршрути, включително посредством внос на втечнен природен газ при изгодни за страната ни условия. „Ядрената енергетика би могла да бъде добра основа за развитие на партньорството между двете държави“, отбеляза министър-председателят пред американските експерти. Премиерът Борисов акцентира, че за България ядрената енергетика играе важна роля за гарантиране на националната, регионалната и европейската енергийна сигурност.  Заместник-помощник държавният секретар в Бюрото по международна сигурност и неразпространение към Държавния департамент на САЩ Ан Гензър акцентира върху много добрата среща, която премиерът Борисов е провел с президента Тръмп.   „Хората във Вашингтон още говорят за нея. Изглежда много сте ги впечатлили. Моят началник Кристофър Форд, с когото се срещнахте, също има много добри впечатления“, добави Гензър. В хода на вчерашния ден енергийните експерти от САЩ посетиха площадката на АЕЦ “Белене”. Целта на посещението им у нас е да се запознаят с детайли от работата на енергийните предприятия в България. Министърът на енергетиката Теменужка Петкова представи на делегацията в понеделник техническите параметри на проекта АЕЦ „Белене“ и подчерта опита на страната ни в сферата на ядрената енергетика с успешното управление на атомната електроцентрала “Козлодуй” при най-високи стандарти на безопасност.  През следващите дни американските експерти ще посетят ТЕЦ „Марица-изток 2“ и АЕЦ „Козлодуй“. По време на срещата с премиера Борисов бе изтъкнато, че енергийният сектор дава широко поле за сътрудничество между България и САЩ. В разговора бе поставен акцент върху успешното партньорство между двете страни, което води до резултат в напредъка по диверсификация на енергийните ресурси. През настоящата година страната ни за първи път реализира доставки на втечнен природен газ с произход САЩ. Отбелязан бе и напредъкът по изграждането на интерконектора Гърция-България като енергийна инфраструктура от стратегическо значение за сигурността на доставките в Югоизточна Европа.      ", "date": "2019.12.10", "title": "Борисов след среща с US експерти: \"Белене\" и \"Козлодуй\" стават изключително важни енергийни площадки"}
{"url": "http://epicenter.bg/article/GERB-vnesoha-iskane-za-zakon-sreshtu-goreneto-na-otpadatsi/201139/2/0", "text": "Народни представители от ГЕРБ внесоха в Народното събрание искане за закон, свързан с промени в Наказателния кодекс за изгарянето на отпадъци.   Сред преставителите бяха кметът на София Йорданка Фандъкова, депутатът Александър Иванов, Красимир Ципов.   Народните представители настояват за по-строги санкции, така че да не може да се горят отпадъци и това да стане престъпление. Целта на законопроекта е намаляване на нивата на замърсителите на въздуха в цялата страна. Проблемът с качеството на въздуха е особено наболял в последните години. Нивата на фини прахови частици на много места са над нормата, което води до редица заболявания.   Според законопроекта горенето на отпадъци ще се разглежда като престъпление, за което законът ще предвижда до 2 години лишаване от свобода и глоба от 2 000 до 5 000 лв   \"Надявам се всички да подкрепят това предложение, зäщото и в момента за замърсяването са виновни горенето на отпадъци. За последния уикенд бяха направили проверки в инспектората. Налагани са санкции, заради горенето на отпадъци на открито и са съставени 3 акта – 21 проверки са направени – в \"Подуяне\" и \"Възраждане\", наложени са глоби за горене на дограма. 149 проверки, 49 сакнции, проверките продължават. Само с актове и санкции няма как да се справим с този проблем\", сподели кметът на София Йорданка Фандъкова.    \"Дължим го на хората, които живеят в тези квартали, разчитаме на полицията, за да се справим с този сериозен проблем. Първата програма беше насочена към мерки, които общината може сама да финансира, през 2011 г. Трябва да се откажем да се отопляваме със замърсяващи горива и да използваме замърсяващи автомобили. От януари започваме приемане на заявления по първия проект. В София остава проблема с фините прахови частици. Най-високите нива бяха през нощта\", добави още кметът на София.    ", "date": "2019.12.10", "title": "ГЕРБ искат 2 години лишаване от свобода и до 5 000 лв. глоба за горенето на отпадъци"}
{"url": "http://epicenter.bg/article/Kaloyan-Pargov--Fandakova-i-Stolichna-obshtina-sa-bezpomoshtni-v-borbata-s-mrasniya-vazduh/201140/2/0", "text": "Столичният общински съвет (СОС) прие мерки за борба с мръсния въздух, но Столична община се ослушва – не ги прилага.  Филтри за комините – чакайте ги догодина. Смяна на печките – до 2023 г. – тази зима нищо! Така лидерът на БСП – София и председател на групата на социалистите в СОС Калоян Паргов коментира факта, че втори ден поред за София е обявен жълт код за гъста мъгла, а прилаганите мерки от Столична община са формални и безрезултатни.    “Зелен и бял билет са химера”, констатира Паргов. Той припомни, че в списъка от над 100 мерки не беше предвидена мярката “повишаване на данъци”, но тя се появи само месец след изборите. “Хората със стари коли ще плащат по-висок данък, но това няма да промени нищо, защото те не могат да си позволят по-нови. А градският транспорт все не става и не става алтернатива за придвижване. В „Младост“ има няколко метростанции, а задръстванията в комплекса не намаляват. Явно има причина за това”, посочи лидерът на столичните социалисти.    “Изводът е ясен – Фандъкова и Столична община са безпомощни в борбата с мръсния въздух. Всичко е в бъдеще време и нищо реално”, категоричен е Калоян Паргов.    Той обърна внимание, че новото обещание на заместник-председателят на ГЕРБ Фандъкова – депутатите да гласуват инкриминиране на горенето на гуми, дрехи и пластмаса, се появява едва сега. А това е проблем, който е известен от години. “Отговорът е - преди избори ГЕРБ не атакуват тези, които ще им ги спечелят. Резултатът е, че спечелиха за сметка на здравето на софиянци“, заяви Калоян Паргов.  ", "date": "2019.12.10", "title": "Калоян Паргов: Фандъкова и Столична община са безпомощни в борбата с мръсния въздух!"}
{"url": "http://epicenter.bg/article/Rumen-Ovcharov---Turski-potok--mozhe-da-ni-zaobikoli---VIDEO-/201141/2/0", "text": "„Турски поток“ може да ни заобиколи, както загубихме „Южен поток“ и „Набуко“ от некомпетентност, лакомия и слугинаж.  Това предупреждение отправи в предаването „Гласове“ по БСТВ бившият министър на енергетиката Румен Овчаров.    Овчаров коментира пред водещия Явор Дачков думите на руския президент Владимир Путин, че България бави строителството на „Турски поток“ през своя територия, както и отговора на премиера Бойко Борисов, че това не е вярно. Напротив – строим по 5 км на ден от него.    Бившият министър на енергетиката каза, че и двамата – и Путин, и Борисов, са прави. Но обърна внимание, че изграждането на „Турски поток“ е започнало вместо в началото на годината, през есента.    Румен Овчаров припомни, че страната ни вече е загубила това през нейна територия да минат два газопровода.  „Ние сме специалисти в тази област, може да кажем – рецидивисти в това да губим. И „Набуко“, и „Южен поток“ трябваше да минат през България, но сега има „Турски поток“ и ТАП, които заобикалят България“, каза той. И добави: „Загубихме от некомпетентност, лакомия и слугинаж, защото част от забавянията станаха директно под външен натиск.“    Според него сега ядем шамари и от американска, и от руска страна. Но в резултат, вместо „да сме център на енергетиката, сме център на на кръгово движение и всички ни заобикалят.“    По повод на проекта АЕЦ „Белене“, заради който у нас идват енергийни специалисти от САЩ, Овчаров подчерта, че в енергетиката решаваща е последователността в действията, защото това е отрасъл с тежки инвестиционни разходи.  „Не става днес така, утре – по друг начин. Ето „Белене“ - едва ли има друга държава, която три пъти да си сменя становището“, каза той.    „Преди проектът беше за 3,9 млрд. лв. и беше много „корупционен и много лош“. Сега за 12 милиард, от които три са вече платени, той вече е много хубав“, каза бившият енергиен министър.    САЩ има експерти, но те не са технолози, защото САЩ още през 1979 г. спряха да развиват ядрената си енергетика, обърна внимание Румен Овчаров.    Критикува и руската позиция, като каза, че Русия загуби 100 млн. долара само в Българя само заради липсата на гъвкавост в преговорите по газовите доставки.  „Кой и кога доказа, че газът, който ще дойде по ТАП ще бъде по-евтин? Този газ идва от Азербайджан, а Азербайджан го купува от „Газпром““, каза още Румен Овчаров. Според него, ако ни заобиколи, „Турски поток“ ще мине през Гърция, какъвто бе и вариантът преди година и половина.    Той анализира положението със строителството на „Турски поток“, като подчерта, че „със забавянето на строителството на „Турски поток“ на наша територия България предотвратява отцията за спиране на транзита на газ през Украйна.“    „Не ми е много ясно какво се случва с транзитните такси по договора, който подписахме през 2006 г. До 2030 г. България трябваше да получава, независимо от това дали Русия ползва или не тръбопровода, 90% от капацитета му като транзитна такса. Със стратегията, която правителството набързо внесе м.г., този договор трябваше да се предоговори. Въпросът е какъв е ангажимента на България сега? Ще плащаме ли вместо да получаваме пари по стария транзитен договор?“, попита риторично в предаването на БСТВ Румен Овчаров.   ", "date": "2019.12.10", "title": "Румен Овчаров: „Турски поток“ може да ни заобиколи! (ВИДЕО)"}
{"url": "http://epicenter.bg/article/Kmetat-na-Burgas-i-uchitelskite-sindikati-podpisaha-noviya-Kolektiven-trudov-dogovor-/201142/2/98", "text": "Кметът на Бургас Димитър Николов и представители на учителските синдикати в града подписаха днес новия Колективен трудов договор, съобщиха от общината.    В него са фиксирани условията на труд и заплащане в учебните заведения на педагогическия и непедагогическия екип.    Споразумението включва през 2020 година да бъдат увеличени лекторските ставки и тези за часа на класния ръководител на бургаските преподаватели.    На срещата бяха обсъдени въпроси, свързани с развитието на образованието и начините за привличане на все повече млади учители към професията.    На срещата присъства и Веселина Таралова, която отговаря за дирекция \"Образование\".  ", "date": "2019.12.10", "title": "Кметът на Бургас и учителските синдикати подписаха новия Колективен трудов договор "}
{"url": "http://epicenter.bg/article/Zoran-Zaev-idva-v-Sofiya-sled-Nova-godina/201143/2/0", "text": "Премиерът на Северна Македония Зоран Заев смята веднага след Нова година да посети България и да се срещне с българския си колега Бойко Борисов, за да обсъдят работата на съвместната историческа комисия,  съобщава БНТ. Тази среща ще има за цел да се подпомогне напредъка в работата на съвместната мултидисциплинарна експертна комисия по исторически и образователни въпроси, създадена в изпълнение на Договора за приятелство, добросъседство и сътрудничество между Република България и Република Северна Македония.    От правителството в Скопие уточняват, че Заев няма да дойде в качеството си на премиер, а на политик, тъй като съседката ни ще влезе в предизборна кампания. Страната ще има служебно правителство до провеждането на 12 април 2020 г. на предсрочните парламентарни избори.        Източници от македонското правителство съобщават, че „не е много разумно по време на предизборна кампания да се обсъжда разрешаването на въпроси, за които двете страни досега не са постигнали сближаване, какъвто е въпросът за личността на Гоце Делчев”.", "date": "2019.12.10", "title": "Зоран Заев идва в София след Нова година"}
{"url": "http://epicenter.bg/article/Sadat-zasedava-po-deloto-za-kasirane-na-izbornite-rezultati-v-stolitsata/201081/3/0", "text": "За 10 ч. е насрочено поредното заседание на състав на Административния съд в София по делото за касиране на изборните резултати в столицата.    Жалбата е от екипа на Мая Манолова след загубата ѝ на местния вот.    В исковата молба се твърди, че на втория тур са допуснати нарушения, които могат да променят резултата срещу спечелилата нов мандат Йорданка Фандъкова.    От щаба на Манолова настояваха съдът да постанови ръчно броене на бюлетините, но това искане не беше прието.", "date": "2019.12.10", "title": "Съдът заседава по делото за касиране на изборните резултати в столицата"}
{"url": "http://epicenter.bg/article/Ekspert--Rano-ili-kasno-shte-zatvorim-vaglishtnite-tsentrali/201083/4/0", "text": "Рано или късно въглищните централи трябва да бъдат затворени, заяви пред БНР енергийният експерт Антон Иванов.    „Ние като част от ЕС осъществяваме общи политики, стремим се към постигане на общи цели, които включват и доста ангажиращи цели към околната среда и против промените в климата. На национално ниво обаче тежестта, която отделните страни-членки носят при решаването на тези общи цели, са доста различни“, коментира експертът в интервю за предаването „Преди всички“ на програма „Хоризонт“.    „България, която разчита до голяма степен на въглищни централи и която има относително нисък БВП, по-трудно може да изпълни тези предизвикателства. Когато се седи на една маса със страни, които имат доста по-добър финансов ресурс, е трудно да поставиш своите изисквания, ако не си подготвен с планове и стратегии, които ясно да дефинират националния проблем“, продължи Антон Иванов.    Според него досега ни е пречело притеснението, че когато се каже истината на хората, те ще останат недоволни.    Болезнената истина, която управляващите се опитват да спестят на хората, е, че в ЕС вече са взети решения за политика към ограничаване на производствата, които емитират вредни газове или газове, които допринасят за климатичните промени, категоричен е Иванов и добави, че всяка страна трябва да понесе своята тежест. Според него рано или късно въглищните централи трябва да бъдат затворени.    „Вече има взети решения. ЕС се движи в това направление и ние не би трябвало да акцентираме върху борбата срещу тези решения, защото те са общи, а по скоро да поставим националния проблем и да искаме съдействие от останалите страни-членки там, където смятаме, че националният проблем не може да бъде решен само с вътрешни ресурси“.    По думите на експерта този преход ще има съществено влияние върху цялата икономика и общество. Енергийният преход изисква инвестиции и финансови ресурси, които няма как да не се отразят по веригата до консуматора, смята Антон Иванов, но добави, че и енергията от въглища също поскъпва.    „Изборът вече не е дали да запазим въглищните централи, а до това как да осигурим плавен преход, без да засягаме нито рязко интересите на онези, които са заети в това производство, нито сигурността на енергийната система да я сложим на карта. Без да имаме ясен план на правителството, предложен на дискусия, ние всички останали ще изтъкваме своите тези и гледни точки, без това да отразява общонационалния интерес. Там е притеснението, че все още липсва представен на общо обсъждане актуализираният план „Климат – енергетика“, който би следвало да бъде изпратен в Брюксел до края на тази година. Това е документ, който би следвало да бъде обсъден първо в България и след това да бъде изпратен в Брюксел като национална позиция“, коментира Антон Иванов.    Според него за пореден път ще закъснеем и за пореден път ще се опитаме да претупаме дискусията.    ", "date": "2019.12.10", "title": "Експерт: Рано или късно ще затворим въглищните централи"}
{"url": "http://epicenter.bg/article/Die-Zeit--Mir-po-vkusa-na-Vladimir-Putin-/201101/11/33", "text": "След повече от шест часа преговори всички изглеждаха доволни. Държавните глави на Руската федерация и Украйна – Владимир Путин и Владимир Зеленски направиха изненадващо дипломатични изявления след срещата на върха в Париж. Диалогът помежду им е бил „много положителен“, подчерта Зеленски. Руският президент говори за размразяване между двете страни. Канцлерът на ФРГ Ангела Меркел определи срещата, в която участва и френският президент Еманюел Макрон, като „много полезна\". Това пише германският национален ежедневник Die Zeit, цитиран от Агенция \"Фокус\".    Всъщност, въпреки дружелюбните думи, никой не успя да прикрие факта, че Путин и Зеленски бяха в състояние да се споразумеят само за минимален пакет от мерки. До края на годината ще има друг опит за примирие между сепаратистките територии, контролирани от Русия, и украинската армия. Двете страни също се споразумяха за размяна на затворници и създаването на нови пунктове на границата между окупираните територии и районите, контролирани от Киев. Последният важен момент е споразумението за установяване на още три гранични участъка, но чак до края на март догодина.        Резултатът от срещата може да изглежда разочароващ. Но повече напредък в момента едва ли е възможен. Прекалено добри бяха картите, с които Путин и неговият екип дойдоха в Париж за преговорите. От другата страна е украинският президент, който щеше да бъде обвинен, че е предал интересите на страната, ако угоди на Русия.    За Путин с най-важни остават Минските споразумения. През седмиците, предхождащи срещата, Москва да се разбере, че Русия няма да отстъпи от тази основа за преговори. В Париж основното за Русия беше да го потвърди - и го направи. Путин многократно подчертава важността на споразумението в заключителното си изявление. Придържането към този документ като основа за мирния процес е залегнало и в новия окончателен документ.    Документът от Минск, подписан през февруари 2015 г., беше един вид спасителен план за тогавашното ръководство на Украйна, за да предотврати по-нататъшната ескалация на конфликта. Той не осигурява мащабна автономия в рамките на Украйна за откъснатите региони на Изток. Правителството на Киев ще получи военен контрол над откъснатите райони, само ако там се проведат регионални избори. Това би означавало, че те ще бъдат организирани според руските правила. В Донецк и Луганск вероятно ще застанат начело контролирани от Москва политици.    Стратегическите предимства от руска гледна точка са очевидни. С прилагането на Минските споразумения Русия може да закотви властта си над сепаратистките региони.        Следователно срещата в Париж и постигнатите там резултати не трябва да се тълкуват погрешно. По-скоро срещата показва, че Путин вижда в новия украински държавен глава шанс да реализира целите си. Засега нито Украйна, нито Русия се придържат към Минските споразумения. Руската тактика вече може да се ограничи до изпълнението на изискванията за собствените им условия и собствената им интерпретация. Русия ще продължи да се позовава на Минските споразумения и на следващата среща в нормандски формат, насрочена за пролетта.    Освен геополитическите игри на Путин, за хората в Източна Украйна това всъщност означава шанс за прекратяване на огъня. Така ще има мир – макар перспективата за избори да изглежда твърде далечна.    В Русия също отдавна съществува увереността, че военното участие на ДНР и ЛНР ще генерира скромни политически дивиденти. В национален мащаб подкрепата за териториите трудно може да бъде продадена като доказателство за собствената им сила. Според проучване на независимия московски институт „Левада“ само около една четвърт от руснаци подкрепят народните републики. Преди пет години те бяха 48 процента.    Бившият украински президент Петро Порошенко блокира мирния процес от години. Въпреки това Зеленски направи мира в Донбас централна тема на своята предизборна кампания през пролетта .    Въпреки антиукраинската пропаганда по държавната телевизия, много руснаци изглежда подкрепиха Зеленски. Повечето от тях са с надеждата за ново начало на отношенията между Москва и Киев.    Путин вече може да представи тези руснаци като миротворци и в същото време да демонстрира, че процесът не е спрял през последните години заради руската политика, а защото в Киев е управлявал „грешен човек“.    В крайна сметка нещата вървят напред с новия президент.  ", "date": "2019.12.10", "title": "Die Zeit: Мир по вкуса на Владимир Путин "}
{"url": "http://epicenter.bg/article/Panairat-na-knigata-se-otkriva-dnes-v-NDK/201085/6/0", "text": "47-ият панаир на книгата се открива днес в НДК.   Най-мащабният книжен форум в България ще продължи до неделя, а публиката може да очаква десетки съпътстващи литературни събития. Официалният старт ще бъде даден в 17 ч. с изпълнение на джаз формация „София” в Централното фоайе на НДК. Културната програма включва над 70 литературни събития - срещи с български и чужди автори, преводачи и издатели, както и премиери на най-новите книжни заглавия у нас, каза Велизара Добрева - председател на Асоциация „Българска книга”. „Тази година изложението ще бъде отново на 4 етажа в НДК. Ще бъдат предоставени книги в цялото им разнообразие. Както възрастовото - от най-малките до най-големите, така и жанрово. Предлага се и художествена литература, и научнопопулярна, и образователна. Цялото разнообразие на българския книжен пазар“, разясни тя.   Паралелно с панаира от 9-и до 15-и декември ще тече и 7-мият Софийски международен литературен фестивал. Панаирът и Фестивалът по традиция се провеждат на общо шест нива в Националния дворец на културата и ще продължат до неделя, 15 декември.   На сцената на Културната програма и на щандовете на изложителите са ораганизирани срещи и представяния на авторите Або, Александър Иванов, Антоанета Николова, Антон Георгиев, Боян Боев, Бранимир Събев, Васил Лазаров, Весела Люцканова, Владимир Зарев, Владислав Христов, Владислав Шпилман, Гал Сасон, Гери Турийска, Даниел Пенев, Деметра Дулева, Джим Ал-Халили, д-р Стефан Сергиев, Елена Павлова,  , Иван Кулеков, Ивинела Самуилова, Изабел, Ина Иванова, Камелия Александрова, Камелия Кучер, Красимира Хаджииванова, Манол Глишев, Мартин Илиев, Мартин Касабов, Мартина Илиева, Митко Новков, Надежда Динева, Нели Лишковска, Николай Терзийски, Пенко Пенков, Петя Кокудева, Пламен Антов, проф. д-р Лилия Райчева, проф. Огнян Герджиков, Радостина Ангелова и Александър Станков, Симеон Ботев, Стефан Цанев, Таня Иванова, Татяна Попова, украинските автори Гаска Шиян, Остап Сливински и Христя Венгринюк, Христо Милков, Юули Ниеми от Финландия.   Детски модул на Културната програма на Панаира на книгата очаква и най-малките читатели. Заповядайте на среща с автограф с Невена Басатова, автор на практичния наръчник „Детска академия за добри обноски“; представяне на книгата „Защо медът е толкова сладък?” - приказка с образователни игри от Мая Бочева - Уики; представяне на книгата „Художникът почти вълшебник“, Вадим Лазаркевич в четири приказки; викторина „Аз познавам мотовете!“; загадките на Арендел; представяне на книжката „Приключенията на Поля“ от Анжелина Денчева; среща с автограф с любимия детски поет Виктор Самуилов; приказният свят на „Дисни“ оживява; представяне на книгата „Детски пиеси“ от Недялко Йорданов; среща с автограф с художничката Невена Ангелова; представяне на новата книга от поредицата за приключенията на Боби - „Боби на Празника на плодовете“, заедно с д-р Людмила Емилова и Владимир Шишков.   Традиционно, Литературният фестивал се провежда на сцената в Мраморно фоайе в НДК по време на Софийския международен панаир на книгата.  , Самира Негруш,  , Бернар Коман, Дени Терио, Армел Жоб, Жан Портанте, Франсоа-Анри Дезерабл, Аксиния Михайлова и Елица Георгиева са сред гостите тази година.   1600 кв.м. изложбена площ, изключително наситена съпътстваща културна програма, премиери на най-новите книжни заглавия у нас, детска програма, десетки срещи с български и чуждестранни автори, преводачи и издатели, Литературен фестивал с над 100 гости очакват читателите на шест нива в Национален дворец на културата със специални предложения по случай коледите празници.   На 14 декември (четвъртък) отново ще бъде връчена Годишната награда на Асоциация „Българска книга” за най-добър издателски проект „Златен лъв” 2019 г. Щандовете на издателите ще работят от 10 до 20 ч.", "date": "2019.12.10", "title": "Панаирът на книгата се открива днес в НДК"}
{"url": "http://epicenter.bg/article/Kostadinova--Nuleva-tolerantnost-za-dopinga--no-sanktsiite-ne-biva-da-vliyayat-na-korektnite-sportisti/201092/8/0", "text": "Председателят на Българския олимпийски комитет и прима на световната лека атлетика Стефка Костадинова коментира изявлението на WADA за 4-годишното наказание на Русия:    „Винаги съм била за твърдо и безкомпромисно спазване принципите на феърплея, честната игра и коректността в спорта, които са изцяло в духа на олимпийските идеали. Нищо не може да оправдае липсата на равнопоставеност и използването на забранени практики и медикаменти от състезателите. За това изцяло подкрепям нулевата толерантност към употребата на допинг, подкрепям и нетърпимостта към прикриването и манипулирането на резултатите от тестове. Санкциите и рестрикциите обаче не бива да влияят на тези, които са били коректни в подготовката и участието си досега.    Моята позиция по случая остава непроменена: още преди Олимпиадата в Рио де Жанейро 2016 казах, че прегрешилите и некоректните следва да понесат санкции. Но нека тези, които са били коректни, които са се подготвяли и състезавали според правилата да бъдат допуснати до участие на най-големите форуми. Защото е много тежко да лишиш един спортист от права, когато е невинен, да го спреш за върховното състезание, за което се е подготвял в продължение на четири години. Както и да го лишиш от това да се състезава за родния флаг и да чуе родния химн при победа.    Затова и след решението на Световната антидопингова агенция (WADA) преди Олимпиадата в Рио президентът на МОК Томас Бах предостави на всяка федерация правото да реши дали да допусне руски спортисти до своя турнир в рамките на Олимпиадата. Както е известно, в леката атлетика наложиха вето за всички, но в повечето спортове имаше руски представители. Сега очаквам да се повтори същото – МОК да остави всеки спорт поотделно да прецени дали и кои руснаци да допусне до участие в Токио догодина“, каза Костадинова.  ", "date": "2019.12.10", "title": "Костадинова: Нулева толерантност за допинга, но санкциите не бива да влияят на коректните спортисти"}
{"url": "http://epicenter.bg/article/V-chetvartak---izpitaniya-i-trudnosti-u-doma-i-v-rabotata/201073/10/101", "text": "  Дневно предназначение: Ден, подходящ за изложби, семинари, духовна дейност, онлайн събития, покупко-продажба на коли и моторни превозни средства. Бъдете внимателни, защото има опасност сами да си създадете проблем. Дневната нумерологична карта благославя уроци по отношение на личното разбиране, качеството и прецизното изпълнение на ангажиментите. Активира се работа в дома или офиса, мечти и надежди за далечно бъдеще. Ако не повтаряте стари грешки, всичко ще придобие друг израстващ смисъл.   Основна цифрова характеристика – 1, 2, 3, 4 , 6, 7, 9. Ден за изпит и проверка на духовните ценности.   Часова характеристика: Съдбовно правило: Вярата е моята могъща сила! Мото: Вярвам в мечтите си! Позитивно утвърждение: Аз имам всичко, от което се нуждая, за да постигам успех!     Дневно предназначение: Ден, предназначен за уреждане на финансови въпроси, плащания, наследства и трайни капиталовложения. Дневната нумерологична карта благославя покупки за дома и офиса, разрешаване на финансови въпроси, обсъждане на  наследства, плащания на сметки, семейни тържества, сватби и родови сбирки. Погрижете се за финансовата сигурност на рода и инвестирайте парите си стабилно и сигурно. Моментът е подходящ за пътувания, покупки на коли, техника и обзавеждане.   Основна цифрова характеристика – 1, 2, 3, 4,  5, 7, 8, 9. Ден за трайни материални капиталовложения, който може да ви подсигури добри финансови доходи в бъдеще.   Часова характеристика: Съдбовно правило: Аз заслужавам най-доброто в живота си! Мото: Благодаря за благоденствието в живота ми! Позитивно утвърждение: Винаги имам достатъчно пари!     Дневно предназначение: Ден, предназначен за изпитания и трудности у дома и в работата. Активират се прояви, които ще доведат до окончателен край на ваши очаквания, свързани с бъдещето. Ще се наложи да извоювате победата си чрез сила и контрол над ума. За да задоволите желанието си за изпълнение на съвършена работа, трябва да се концентрирате в целта и да устоите на предизвикателствата.   Основна цифрова характеристика – 1, 2, 3, 6, 9. Ден за изпитание на волята, ума и силата.   Часова характеристика: Съдбовно правило: Аз мога! Мото: Днес постигам успех! Позитивно утвърждение: Получавам заслужена победа!     Дневно предназначение: Денят е предназначен за работа по нов проект. Дневната нумерологична карта активира лично приемане и действие, съобразяване и искане на ново мнение или запознанство с нов колега. Настроенията ще са на границата от силна любов до чувство на гняв и омраза. Денят е несоциален, подходящ да прекарате повече време на място или в дома. Възможно е да възникнат ядове или проблеми, които ще трябва да понесете лично. Моментът е подходящ за ремонт и подредба.   Основна цифрова характеристика – 1, 2, 3, 4, 6, 7, 9. Несоциален ден, подходящ за ремонтни дейности и подредба на дом или офис.   Часова характеристика: Съдбовно правило: Аз мога! Мото: Аз привличам възможностите! Позитивно утвърждение: Винаги и във всичко ми върви!     Дневно предназначение: Предстои да преживеем единствения критичен ден за месец декември, който активира раздели, откази, спорове и получаване на отговор ,,не''. Денят изисква да сте внимателни и да избягвате конфликтни ситуации. Липсата на действия без идея могат да доведат до спорове и откази. Актуално за деня ще бъде преместване на друго място и желание за подялба. Момента не е подходящ за сключване на договори и важни покупки. Пазете здравето си и наблегнете на позитивното отношение.   Основна цифрова характеристика – 1, 2, 3, 4, 5 , 6, 8, 9. Критичен ден за отрицание и откази.   Часова характеристика: Съдбовно правило: Помагайки на другите, помагам и на себе си! Мото: Аз притежавам силата да се справя с всяко предизвикателство в живота си! Позитивно утвърждение: Няма грешки, само уроци!     Дневно предназначение: Ден за работа, проява на консерватизъм и обществени действия. Дневната нумерологична карта активира шансове, късмет и успех. Момента е подходящ за подобрения в дома и на работното място. Всичко, което се случва ще ви напомня да харесвате живота си.   Основна цифрова характеристика – 1, 2, 3, 5, 6, 9. Ден за преживяване на спокойствие в работата и дома.   Часова характеристика: Съдбовно правило: Щастието е избор! Мото: Днес е прекрасен ден! Позитивно утвърждение: Аз съм щастлив човек!        ", "date": "2019.12.10", "title": "В четвъртък - изпитания и трудности у дома и в работата"}
{"url": "http://epicenter.bg/article/Yasnovidkata-Gyukchen-za-2020-g--Smyana-na-ministri--Ninova-na-varha-na-BSP-/201172/10/0", "text": "2019-а година е в края си. Тя бе трудна, изпълнена с много динамични събития. Видяхме смяна на министри, имахме местни избори, случиха се големи трагедии, почти през цялата година имаше и протести. Основните искания на хората бяха за справедливост и по-високи доходи. Въпреки, че на политическата сцена нямаше сериозни размествания, а икономиката се раздвижи, се усеща, че има натрупано напрежение и обществено недоволство.    Дали новата 2020 година също ще бъде толкова динамична, дали доходите на хората ще се повишат и има ли заплахи пред страната ни, за всичко това от Novini.bg попитахме топ ясновидката Илиана Чаушева, по-известна като Гюкчен.    Илиана Чаушева е родена в град Пещера. Ясновидката е потомствена лечителка вече седмо поколение, психолог, специалист по традиционни системи за лечение с елементи на енергоинформатика.        2020 година ще бъде като 2019 година. На политическата сцена ще има разногласия. Ще има смяна на министри пролетта или лятото пак след кризисна ситуация в България, наводнения или катастрофи.        Много хора искат да се смени политическата система, но няма как да се случи, защото е силна позицията на ГЕРБ. Те ще издържат до края на годината, може да изкарат и мандата, но ще има смяна на министри. Единственото, което може да бутне правителството, това са патриотите.  2020 и 2021 са силни години за гражданско пробуждане. Има нови личности, които разместват пластовете в политиката.        Мая Манолова има харизма, с която може да поведе гражданите. Може би 2020 – 2021 година точно това ще се случи, гражданите ще бъдат обединени от личност. 2020 година е годината на единицата, на новото начало.        Не. Няма кой да я смени в момента.        Не. Ние не оценихме, че този човек работи за българите и прави всичко добро. Той е един от добрите президенти на България. Няма да се забърка в политиката. Той ще бъде личност винаги.        България е застрахована от такива катаклизми. През пролетта и през август ще има бедствия, но не са толкова застрашаващи. Трябва да се изчистят коритата на реките за пролетта и трябва да се вземат сериозни мерки, за да не остане някое село пак под води.        Там е много сложно. 2020 година е политическа година, но на международната сцена, не на българите. До 2021 година Балканите ще се откроят. Конфликтите в Сирия са много големи.        Това не е скандал, това са ежедневни неща. Русия обича България и никога няма да тръгне с лошо към нас. Аз съм на мнение, че българи и руснаци са много по-братски, отколкото нашите комшии. Затова не виждам как руснаците ще ни навредят, по-скоро други нации ще го направят. В момента на Балканите се оформя нещо, което не ми харесва. Създава се вражда между съседите и тя може да премине в прехвърчане на искри, но няма да е нищо страшно.        Бежанци ще има до 2036 година. Всичко е заради петрола. Заради черното злато се води войната. Трета световна война съществува, просто се води по друг начин.        2020 година е лична година на хората. Те трябва да работят в личен аспект, вътре в семейството си, за да могат да си върнат семейните ценности. Това е годината на семейството, на просперитета на семейството. Който не е семеен, може да се ожени, който няма деца, може да има. Това е много силна година в личен аспект, не политически. Всяко семейство, което иска да промени нещо в живота си и да тръгне към по-добро, сега е моментът да го направи през 2020 година. Трябва да се работи вътре в семейството, за да се върнат семейните ценности, а не да се избягват. Проблемите трябва да се решат до март месец, защото до тогава над България има много тежки вибрации и това не рикошира в политиката, а върху семействата.    Трябва по-плавно да мине този период, защото той е на разногласията. Тежките вибрации притискат хората и те изпадат в депресии. Ако хората пренасочат вниманието си от безпаричието, скандалите, в следващите 10 години могат да програмират семейството да бъде в отлична форма.        Икономическа криза вече има. 2020 година финансово ще бъде добра за българите. 2021 година ще има атаки по нашите банки, но се надявам да не стигаме до голям крах. 2020 година е добра за българите, ако се обърнат в личен аспект и работят върху себе си, да върнат доброто в себе си, тази година ще бъде рестартова за тях.        Протести ще си има. Не са чак толкова големи. Когато вдигнат цените на тока и водата тогава ще са големите протести през март. Това е стресов месец за българите, но и това ще мине. Надявам се, че българите най-после ще осъзнаят, че промяната трябва да започне от вкъщи не отвън и като променят домовете си и семейните си ценности и обърнат доброто в себе си 2022 година ще променят политически България.        Пожелавам на всички българи да простят на себе си и да простят на душманите си и да продължат, защото докато не го направят, в България няма да настане благоденствие. Аз им пожелавам да са много щастливи, здрави и много късмет да имат семействата, защото всички имаме нужда от това в момента. Единственото, от което страда българинът са семейните ценности.", "date": "2019.12.10", "title": "Ясновидката Гюкчен за 2020 г.: Смяна на министри. Нинова на върха на БСП "}
{"url": "http://epicenter.bg/article/Putin--Reshenieto-na-UADA-protivorechi-na-olimpiyskata-harta--Rusiya-shte-podade-zhalba-v-sada-v-Lozana/201105/8/0", "text": "Президентът на Русия Владимир Путин заяви, че решението на Световната антидопингова агенция противоречи на олимпийската харта и поради тази причина Русия ще подаде жалба в съда, съобщи БНР.    Вчера изпълкомът на УАДА единодушно взе решение да извади руските спортисти от големи международни състезания за срок от четири години заради манипулации Руската антидопингова агенция.    \"Решението на УАДА противоречи на олимпийската харта и имаме всички основания да подадем жалба в КАС (Спортния арбитражен съд в Лозана). Има и други съображения, но е нужно всичко да бъде анализирано от специалисти и юристи\", коментира Путин.    Президентът на Русия счита, че руските спортисти трябва да се състезават на големите международни състезания под националния флаг, тъй като УАДА няма претенции към Олимпийския комитет на Русия.    \"Доколкото разбирам УАДА няма претенции към Руския олимпийски комитет и при това положение, страната трябва да участва под националния флаг. Такава е олимпийската харта. По мое мнение всяко наказание трябва да бъде налагано индивидуално. Наказанията не може да имат колективен характер и да се налагат на хора, които нямат нарушения\", каза още руският лидер.", "date": "2019.12.10", "title": "Путин: Решението на УАДА противоречи на олимпийската харта. Русия ще подаде жалба в съда в Лозана"}
{"url": "http://epicenter.bg/article/Oblachnostta-shte-se-uvelichava--maksimalnite-temperaturi-shte-sa-mezhdu-7--i-12-/201074/2/0", "text": "Днес от запад облачността ще се увеличава и късно вечерта в крайните югозападни райони ще превали дъжд.   Предимно слънчево ще остане в източните райони, а в низините и котловините ще се задържи мъгливо през целия ден. Почти тихо, в Източна България със слаб южен вятър.   Максималните температури ще са между 7° и 12°, по-ниски в районите с трайна мъгла. Атмосферното налягане е по-ниско от средното за месеца и ще остане без съществена промяна.   Това съобщи за Агенция \"Фокус\" дежурният синоптик Георги Цеков от Националния институт по метеорология и хидрология (НИМХ). Над Черноморието ще е предимно слънчево. Сутринта на места видимостта ще е намалена. Ще духа слаб южен вятър. Максимални температури 10-12°. Температурата на морската вода е 12-13°. Вълнението на морето ще е 1-2 бала. Над планините от запад ще се заоблачава. Късно вечерта в масивите от Югозападна България ще завали слаб сняг, под 1200 метра – дъжд. Ще духа слаб до умерен южен вятър. Максималната температура на 1200 метра ще е около 7°, на 2000 метра – около 0°.   През нощта срещу сряда и в сряда ще преобладава облачно време, главно в Южна България и в Предбалкана ще превалява.   Преваляванията ще са предимно слаби и предимно от дъжд, над около 1300 м - от сняг, но в нощните часове и на места в Предбалкана и по-високите котловинни полета дъждът ще се примесва и временно ще преминава в сняг.   Вятърът ще се ориентира от изток-североизток, ще бъде слаб, в източните райони до умерен.   В четвъртък слаб дъжд ще превалява на места в източните райони, в процес на спиране, а от запад ще започне разкъсване на облачността. До края на деня вятърът ще се ориентира от югоизток.   В петък вероятността за валежи е малка. От юг ще се затопля, повече в планините, където ще има и повече слънце. В равнинната част от страната отново ще има мъгли и ниска облачност.   ", "date": "2019.12.10", "title": "Облачността ще се увеличава, максималните температури ще са между 7° и 12°"}
{"url": "http://epicenter.bg/article/Prof--Branzov--NIMH--Dva-pati-e-spadnalo-zamarsyavaneto-na-vazduha-v-Sofiya/201094/2/0", "text": "„От вчера вечерта два пъти е спаднало замърсяването на въздуха в София. Очакваме днес да започне процес на очистване. Надявам се утре, с помощта на вятъра и лек валеж следобед, да се поизчисти малко градът“. Това заяви пред БНР проф. Христомир Брънзов – директор на Националния институт по метеорология и хидрология (НИМХ).   „Разчитаме първо на природата – природата е тази, която се самоочиства. Тя създава този похлупак и тя е тази, която го вдига. Ние трябва да разберем, че природата е много по-силна от нас и да се адаптираме към нея, а не да се мъчим да се борим с нея“, подчерта той.   За да се тръгне към търсене на решение на проблема с мръсния въздух, първо трябва да се знаят източниците, отбеляза проф. Брънзов и добави: „Това, което винаги ще замърсява града, са неговите собствени източници на прах – строителството, триенето на гумите в асфалта, почвената ерозия. Колкото и да се мие градът, не може да бъде измит. Винаги ще има този източник на прах. Точно този прах, който стои в града, вдига се, сваля се – той има много сериозно влияние върху замърсяването на града. Разбира се, автомобилите и битовото горене също. Има още един източник – това е външният източник на прах за града“.   По думите му, по-честото миене на улиците ще намали източниците на прах в града, но трябва да се работи за всеки от източниците на замърсяване.   Според него гражданските станции имат предимството, че дават пространствена представа за разпределянето на замърсяването в града, което може да помогне на властите. Той обаче не вярва на стойностите, които показват.", "date": "2019.12.10", "title": "Проф. Брънзов, НИМХ: Два пъти е спаднало замърсяването на въздуха в София"}
{"url": "http://epicenter.bg/article/Ivan-Chenchev--BSP--Mediynata-sreda-v-Balgariya-ne-e-v-dobro-sastoyanie-/201095/2/0", "text": "„Обществените медии са поставени под зависимост от управляващите. От БСП предвидихме в нашият законопроект обществените медии да бъдат финансирани от фонд, който е приет отдавна, но за съжаление към този момент не съществува. В момента правителството отпуска средствата за БНТ и БНР, но по този начин тези медии стават зависими. Ако съществува фондът, средствата, от които се издържат обществените медии, няма да идват от управляващите\". Това заяви народният представител от „БСП за България“ Иван Ченчев по БСТВ.    Той допълни, че по този начин контролът на харченето на парите на данъкоплатците ще стане по-сериозен. Ченчев обърна внимание на дефицита на БНТ от 45 млн. лв, който по неговите думи продължава да расте. Това съобщиха от пресцентъра на БСП.    „Медийната среда в България не е в добро състояние. Поради тази причина по време на последния парламентарен контрол от БСП имахме питане към управляващите по отношение свободата на словото в страната”, коментира народният представител.    Той обясни че, дебатът, иницииран от БСП, е бил необходим и ползотворен.    „Премиерът Борисов каза, че няма цензура в България, защото всеки говори каквото си иска. Ако така се схваща свободата на словото, не е чудно, че сме се докарали дотук”, каза Ченчев.    Запитан за мнението му за бюджета за 2020 г., социалистът коментира, че той няма да подобри живота на хората.    „Управляващите казват, че има пари, но не приложиха нужните мерки в бюджета. За пореден път те не се погрижиха за пенсионерите. Здравеопазването остава лошо и няма изгледи да се подобри. Следваща година на управление ще бъде още от същото, както стана с бюджета”, завърши Иван Ченчев.  ", "date": "2019.12.10", "title": "Иван Ченчев, БСП: Обществените медии са поставени под зависимост от управляващите"}
{"url": "http://epicenter.bg/article/Valchev--Mozhem-da-se-inatim--no-sistemata-tryabva-da-se-promeni--Zhivee-razlichno-pokolenie/201096/2/0", "text": "Mинистърът на образованието и науката Красимир Вълчев участва в конференция на тема \"Перспективи и предизвикателства пред педагогическото образование през 21 век“, предаде NOVINI.BG.  Участие взе и Милена Дамянова от ГЕРБ, председател на образователната комисия към НС.    Според нея днес ще се постави началото на поредица дискусии за бъдещите учители и бъдещето на учителя. „Не може да си позволим вече да говорим за учителската професия по празници или когато има проблем“, заяви тя.    Дамянова каза, че вече е дошъл моментът, в който обществото изисква отговори на важни въпроси, свързани с учениците.    „Сигурно някои от вас ще кажат, че виновни са МОН, експертите, политиците. Да, прави сте, но всички те се променят толкова бавно и може или не искат да приемат, че старите правила вече не важат. Вторият проблем – казваме, че образователната система е консервативна, но този модел ни дърпа надолу и започва безвъзвратно да ни отдалечава от съвременния свят.   Третият проблем – час по-скоро трябва да намерим начин да стимулираме добрите ученици да стават учители, то тогава няма защо да си правим труда да говорим, че децата получават адекватно образование за 21 век. Само с вяра нищо не става“, заяви още Милена Дамянова и добави: \"Нямаме секунда време за губене и трябва да работим за промяна на мисленето, на нагласите\".    Министър Вълчев заяви, че разговорът е важен. „Ясно е, че трябва да променим система“, каза той.    „Можем да се инатим, но не можем да бъде по стария начин. Различно поколение живее. Не целите трябва да се променят, а начинът“, каза още той и поясни: „Това трябва да се разбере, за да може децата да са подготвени по – добре за живота утре“.    „Педагогическото образование не е регулируемо, но трябва да бъде споделена отговорност. Нямаме инструмент за това. Промените няма да ги измислим сами, но не трябва да продължаваме да вървим заедно“, каза той и се обърна към представителите на висши училища: „Вие нямате друга държава, а ние нямаме други висши училища и затова трябва да вървим заедно“.", "date": "2019.12.10", "title": "Вълчев: И да се инатим,  системата трябва да се промени! Живее различно поколение"}
{"url": "http://epicenter.bg/article/Hero-Mustafa-se-sreshtna-s-balgarski-paraolimpiyski-shampioni/201097/2/0", "text": "Американският посланик в България Херо Мустафа се срещна с двама от българските шампиони от параолимпийските игри във Фондация „Светът на Мария“. Това съобщиха от посолството във Facebook.   \"Вие сте ангели. Благодаря ви от името на човечеството за вашата работа“ - каза посланик Херо Мустафа пред служителите на Фондация „Светът на Мария“, които работят за по-добър живот на хората с интелектуални затруднения, като им помагат да постигнат пълния си потенциал и да преодолеят социалната изолация. За да отбележи Деня на правата на човека, посланик Мустафа посети „Светът на Мария“ и помогна в изработването на коледни украси. Фондацията цели да подобри качеството на живот на хората с интелектуални затруднения, като им помага да постигнат пълния си потенциал и да преодолеят социалната изолация.   Дипломатът се ангажира да работи за пълната социална интеграция на спортистите с увреждания.         ", "date": "2019.12.10", "title": "Херо Мустафа се срещна с български параолимпийски шампиони"}
{"url": "http://epicenter.bg/article/Kontrera-za-merkite-za-vazduha--Predlozheniyata-na-Fandakova-sa-pravilni-/201099/2/0", "text": "Председателят на транспортната комисия към СОС Карлос Контрера (ВМРО) обяви, че следващата седмица започва разглеждане на транспортната задача на обществения транспорт и се предвиждат повече средства за по-удобен и бърз градски транспорт. Това съобщиха от пресцентъра на ВМРО.    По време на заседанието на комисията във вторник – 9-и декември, се проведе дебат върху предложението на кмета на Столична община за промяна на данъците – данъкът върху МПС и данъкът върху възмездното придобиване на имущество. Общинските съветници спориха дали на този етап е необходима такава стъпка и какъв ще е ефектът от нея.   Според прогнозите на Столична община прекият ефект ще бъде увеличаване на приходите с 18 млн. лв. от данъка върху МПС и с около 20 млн.лв. от данъка върху възмездното придобиване на имущество.    Карлос Контрера разви тезата, че значителна част от средствата са предвидени за подобряване на обществения транспорт и даде няколко примера в тази посока.    За целите на настоящата комисия ще се фокусирам само върху един аспект – транспортната задача на обществения транспорт за 2020 г. На първо място – пускането в експлоатация на Трети метродиаметър през 2020 г. ще наложи увеличаване на транспортната задача на „Метрополитен“ ЕАД с приблизително 900 000 км, които трябва да бъдат разчетени, съответно разплатени. Преминаването на линии 84, 184 и 123 от Столичен автотранспорт към Столичен Електротранспорт (който ще ги обслужва с електробуси) съответно ще доведе до заплащане на по-висока цена на километър пробег, тъй като цената на Столичен електротранспорт е по-висока от тази на САТ.   Отделно от това смятам, че предвид поетия ангажимент за увеличаване на работната заплата в обществения транспорт цената на километър пробег на транспортни оператори следва да бъде увеличена, защото ще се покачат разходите им за труд. С колко е въпрос на сметки.    Обръщам Ви внимание, че по отношение на САТ следва да отчитаме увеличаване на цените на горивата – дизел и природен газ, а по отношение на всички оператори и ръста на инфлацията, който води до оскъпяване на доставките (разходи за материали, за части и за външни услуги). Така например за периода 12.2018 г. – 10.2019 г. инфлацията е 2.5%, за 01.2017 г. спрямо 10.2019 г. – 6.8%. Тази тенденция с огромна доза вероятност ще се запази и в следващите 12 месеца.    Следва да имаме предвид и че допълнителни средства ще са нужни за разширяване на ремонтната програма за вътрешно кварталните улици, както и за отчуждаване на терени за улици и за изграждане на улици.    Контрера изрази учудване, че БСП наричали повечето средства за градски транспорт „запушване на дупки“ и то при положение, че те непрекъснато предлагали да се увеличат средствата за обществен транспорт. Според Контрера допълнителното финансиране е предназначено и за намаляване на интервалите на движение, за което имало предложения от различни райони и квартали. Представителят на ВМРО смята, че БСП и представителите на „Демократична България” нямат ясна позиция, а увъртат по темата с данъците.    Не може непрекъснато да искаш повече пари за инвестиции, но да не даваш нито едно решение откъде да дойдат те. Смятам за абсурдно предложението на „Демократична България“ да се увеличат данъчните оценки на имотите, защото това щяло да доведе до покачване както на данъка върху недвижимите имоти, така и на такса смет при това за целия град. До момента сме станали свидетели само на безконечно бърборене, но никой от т.нар. обединена опозиция (БСП и „Демократична България”) не е внесъл и едно конкретно предложение с разчети.   Учуден съм, че представителите на „Зелено движение“ се обявили против увеличението на данъците за най-старите автомобили, а това са го прокламирали години наред, заяви по време на заседанието столичният общински съветник от ВМРО.    Общинският съветник признава, че всяко едно увеличение на данъци е непопулярна мярка, но все пак след като всички искаме по-чист въздух и нормален трафик, следва да се тръгне в посока рестрикции. Контрера обяви, че в София има регистрирани над 770 000 автомобила и около половината от тях (395 000) са с ЕВРО 1 или 2, т.е. от най-цапащите.    Всички се възмущаваме от мръсния въздух, всички искаме незабавно подобрение, но дали сме готови да се откажем от част от привичките си в името на по-чиста околна среда? Същото се отнася и до отоплението – публикуват се статуси, водят се безконечни спорове, но непопулярни мерки за забрана за отопление с твърдо гориво трудно ще се приемат.   Има много обществено лицемерие все още по тези теми. Искаме резултати, но не сме готови да понесем повече ограничения в името на това. Искаме да си я караме по старому. Предложенията на госпожа Фандъкова, макар и да не са популярни, са правилни и затова трябва да бъдат подкрепени. В политиката не всички мерки са консенсусни, завърши Контрера.", "date": "2019.12.10", "title": "Контрера за мерките за въздуха: Предложенията на Фандъкова са правилни "}
{"url": "http://epicenter.bg/article/Ombudsmanat-v-pozitsiya-do-KFN--Proektat--Bonus-Malus--oshtetyava-grazhdanite-/201100/2/0", "text": "Омбудсманът доц. Диана Ковачева изпрати препоръка до председателя на Комисията за финансов надзор (КФН) Бойко Атанасов с искане да се предвиди допълнително време за обсъждане и съобразяване с направените в хода на общественото обсъждане до 19 декември становища, относно концепцията за системата „Бонус-малус“. Това съобщиха от пресцентъра на Омбудсмана на Република България.    Наредбата за определяне на размера на застраховката „Гражданска отговорност“ влиза в сила от 1 януари 2020 г., с изключение на няколко разпоредби, които ще се прилагат от 1 януари 2021 г. Омбудсманът посочва, че за обсъждане и евентуално приемане на постъпилите предложения остават само 12 дни, от които 7 са неработни.    В становището си до КФН доц. Ковачева излага съображенията си за засягане на правата на гражданите от така предложения втори по ред проект като смята, че се дава превес на интересите на застрахователите пред тези на собствениците и водачите на МПС.    В писмото си омбудсманът изтъква, че проектът не предвижда ясно разграничение между собственика и водача на МПС при определяне размера на премията.    „Оказва се, че собственикът на МПС отговаря за нарушение, извършени от други лица, вписани като водачи в полицата на автомобила, като малус точките на другите водачи се отразяват върху размера на премията му, без самият той да е допуснал нарушение“, пише в становището на обществения защитник. И още, омбудсманът подчертава, че проектът допуска да се натрупват множество санкции за едно и също нарушение.    Липсата на пропорционалност между санкционирането и поощрението на собствениците/водачите на МПС не кореспондира с обявените цели на проекта. В рамките на предложената система увеличението за малус клас е много рязко и достига до 400 %. А в същото време, изрядните водачи не са стимулирани в достатъчна степен, е друг мотив, с който омбудсманът предлага да се преосмисли така предложената концепция. Не е предвиден и механизъм за възстановяване в кратък срок от застрахователя за връщане на надвнесена сума, при установено неправилно изчисляване на премията, е друг недостатък на проекта, според доц. Ковачева.    „Предвид гореизложеното, предлагам да се предвиди допълнително време за вземане предвид на постъпилите в рамките на общественото обсъждане предложения и тяхното реално обсъждане с оглед отстраняване на дефицитите и усъвършенстване на концепцията по този обществено значим въпрос“, призовава омбудсманът.", "date": "2019.12.10", "title": "Омбудсманът в позиция до КФН: Проектът „Бонус-Малус“ ощетява гражданите "}
{"url": "http://epicenter.bg/article/Boyko-Borisov--Vinagi-sam-shtastliv--kogato-ima-dobri-danni-da-balgarskata-ikonomika-/201104/2/0", "text": "\"За първи път средномесечният осигурителен доход за страната е над 1000 лева - за месец октомври 2019 г. той е 1002,75 лева. Това е ръст от над 100 лева за една година. Трудът на българите става все по-добре оценен\", написа във Фейсбук премиерът Бойко Борисов. И обеща: \"Растежът на доходите ще продължи и през следващите години, като ние ще работим да стане още по-голям, за да може всеки българин да го усети.\"   \"Винаги съм щастлив, когато има добри данни да българската икономика\", написа по-рано в социалната мрежа премиерът Бойко Борисов.   И цитира данните на националната статистика: \"Спрямо октомври 2018 г. НСИ - Национален статистически институт отчита:  • Строителната продукция се увеличава с 3.1%;  • Оборотът в търговията на дребно нараства с 1.2%;  • Промишленото производство регистрира ръст от 1.7%;\"", "date": "2019.12.10", "title": "Борисов: Трудът на българите става все по-добре оценен! Растежът на доходите ще продължи!"}
{"url": "http://epicenter.bg/article/Karayancheva--Mozhe-oshte-predi-kolednata-vakantsiya-da-razgledame-zakona-sreshtu-goreneto-na-otpadatsi/201109/2/0", "text": "Законопроектът срещу горенето на отпадъци може да бъде разгледан от Народното събрание още преди коледната ваканция на депутатите. Това заяви пред медиите в кулоарите на парламента председателят на Народното събрание Цвета Караянчева.    Пред журналисти тя допълни, че правилникът на НС допуска такава възможност. Освен това, според нея, предвид мръсния въздух в градовете, трябва да се вземе отношение в тази посока.   По-рано пресцентърът на ГЕРБ съобщи, че представители на парламентарната група на управляващата партия ще внесат в деловодството на Народното събрание предложение за промени в Наказателния кодекс, свързани с нерегламентираното изгаряне на отпадъци.   Вчера кметът на София Йорданка Фандъкова обяви, че група народни представители от ГЕРБ ще внесат днес искане за закон, свързан със санкции срещу горенето на отпадъците, който ще е част от мерките за справяне с мръсния въздух.  ", "date": "2019.12.10", "title": "Караянчева: Може още преди коледната ваканция да разгледаме закона срещу горенето на отпадъци"}
{"url": "http://epicenter.bg/article/12-novi-sluchaya-na-morbili-v-Pazardzhishko-/201119/2/0", "text": "12 нови случая на морбили са регистрирани през изминалия месец ноември в Пазарджишка област, съобщи началникът на Инфекциозно отделение към МБАЛ - Пазарджик д-р Мария Пишмишева, предаде Агенция „Фокус”.    \"Девет от заболелите са от село Виноградец, а трима от община Панагюрище. Те са основно деца на различна възраст. Най-малкият пациент е бебе на 9 месеца, а най-голямото дете е на 17 години. Заболели са и двама възрастни- на 32 и 33 г. Еднакво засегнатите са и двата пола\", уточни д-р Пишмишева.    Всички болни вече са в подобрено здравословно състояние и са изписани от Инфекциозно отделение. Морбили е тежко инфекциозно заболяване с висок контагиозен индекс – почти всеки неболедувал или неимунизиран при контакт с вируса се разболява, предупреждават специалистите. Основният застрашен контингент са най-малките деца – на възраст до 13 месеца, когато е първата имунизация срещу заболяването.", "date": "2019.12.10", "title": "12 нови случая на морбили в Пазарджишко "}
{"url": "http://epicenter.bg/article/EP--55-na-sto-ot-balgari-ne-sa-dovolni-ot-sastoyanieto-na-demokratsiyata-u-nas/201122/2/0", "text": "Мнозинството от българите (55 на сто) не са доволни от състоянието на демокрацията у нас. Това показват данни от проучване, представено днес от Европейския парламент, съобщи БТА. За сравнение в останалите страни от ЕС недоволство от демокрацията изразяват средно 42 на сто, а мнозинството от 56 процента са доволни.   Мненията на българите и останалите в ЕС съвпадат с 52 на сто одобрение за състоянието на европейската демокрация.   Проучването показва още, че от ЕП българите очакват основно защита на правата им на потребители, закрила от бедност, установяване на условия за инвестиции. Останалите в ЕС очакват от евродепутатите най-вече мерки за защита на околната среда.   Според 52 на сто от гражданите на ЕС и 38 на сто от българите действията срещу промените в околната среда са важни. Според 35 на сто от хората в ЕС и 52 на сто от българските граждани е най-важна борбата с мръсния въздух. Според 59 на сто от отговорите в ЕС и 52 на сто от отговорите у нас членството в Общността е \"нещо добро\".", "date": "2019.12.10", "title": "Проучване на ЕП: 55 на сто от българите не са доволни от състоянието на демокрацията"}
{"url": "http://epicenter.bg/article/OON--Svivaneto-na-srednata-klasa-v-Iztochna-Evropa-mozhe-da-dokara-bezreditsi/201075/7/0", "text": "Засилващото се неравенство в Източна Европа може да доведе до безредици, подобни на тези в страни като Чили, предупреждава ООН, цитирана от ДПА.    Програмата на ООН за развитие (ПРООН) публикува доклад, в който се посочва, че средната класа в Източна Европа и Централна Азия се свива. Около пет милиона души са престанали да принадлежат към нея в периода между 2014 и 2017 г., предава БТА.    Миряна Сполярич Егер, директорка на ПРООН за Източна Европа и Централна Азия (в който регион се включват Западните Балкани, Турция и бившите съветски републики без Русия) заяви пред ДПА, че в страните от региона не е имало масови протестни движения, а спорадични демонстрации и политически конфликти, свързани с представата за безпомощност на обикновените хора.    \"Като се вгледате в случващото се в Чили, ще видите, че това не е изолиран случай. Проблемите много си приличат\", отбеляза Сполярич Егер.    В Чили, която доскоро бе възприемана като стабилна страна, от октомври има демонстрации с искания за по-високи доходи, по-добро здравеопазване и по-високи данъци за богатите.    Средната класа на Източна Европа и Средна Азия се свива, тъй като икономическият растеж в региона е силно зависим от потреблението и добива на суровини, изтъкна Сполярич Егер.    \"Това е растеж без създаване на работни места\", казва тя, като подчертава, че това е причината хората от този регион да емигрират в Западна Европа и Русия.    Състоянието на околната среда също играе роля за свиването на средната класа. Климатичните изменения са засегнали 25 милиона души и са причинили щети на стойност 80 милиарда долара в Източна Европа и Централна Азия през последните 30 години, заяви Сполярич Егер.", "date": "2019.12.10", "title": "ООН: Свиването на средната класа в Източна Европа може да докара безредици"}
{"url": "http://epicenter.bg/article/Normandskata-chetvorka-e-dogovorila-spirane-na-oganya-i-izteglyane-na-voyskite-ot-Donbas/201076/7/0", "text": "Прекратяване на огъня в Източна Украйна до края на годината - за това се ангажираха лидерите на Украйна, Русия, Германия и Франция на срещата на т.нар. Нормандска четворка в Париж.    „Надежден подем на преговорите за мир“ - така френският президент Еманюел Макрон обобщи на заключителната пресконференция резултатите от четиристранната среща за украинската криза след тригодишно блокиране на диалога.    Страните от конфликта се ангажираха да прекратят огъня до края на 2019 в рамките на споразумението от Минск, както гласи общата декларация.    До тази дата трябва да бъдат освободени пленниците от двете страни, уточни украинският президент Володимир Зеленски. „Украйна е една“ - наблегна той, подчертавайки, че няма да допуска натиск политическото развитие на страната си и ще действа за пълния контрол на нейните граници.    Зеленски съобщи, че Организацията за сигурност и сътрудничество в Европа (ОССЕ) ще получи пълен достъп до зоната на конфликта в източните украински области Донецк и Луганск.    Руският лидер Владимир Путин настоя специалният статут на Донецк и Луганск да бъде вписан в конституцията на Украйна. Той приветства решенията като „важна стъпка напред“ и наблегна на искания специален статут на Донбас.    Страните са се споразумели за изтегляне на военните формирования до март 2020, както отбеляза германският канцлер Меркел, „доволна“ от постигнатото.    „Поставихме си реалистични задачи - постигане на пълно прекратяване на огъня до края на 2019 година и оттегляне на войските от още 3 пункта по линията на съприкосновение до март 2020-а“, каза тя.    Четиримата лидери се договориха да се съберат отново след 4 месеца, за да обсъдят условията за провеждане на местни избори в Източна Украйна.", "date": "2019.12.10", "title": "Нормандската четворка е договорила спиране на огъня и изтегляне на войските от Донбас"}
{"url": "http://epicenter.bg/article/Izchezna-chiliyski-samolet-s-38-dushi-na-borda/201077/7/0", "text": "Чилийските военновъздушни сили съобщиха, че един от транспортните им самолети е изчезнал с 38 души на борда на път за база в Антарктика, предаде Ройтерс. Самолетът Херкулес C130 е излетял в понеделник в 16,55 часа местно време (19,55 по Гринуич) от южния град Пунта Аренас.    \"На борда на самолета Херкулес C130 има 38 души, от които 17 души членове на екипажа и 21 пътници\", се казва в съобщението на чилийските ВВС. След загубата на връзка със самолета е обявена тревога и е активиран спасителен екип.    Самолетът е пътувал, за да изпълни задачи по логистична подкрепа за поддръжката на чилийските съоръжения в антарктическата база.    По-късно чилийските военновъздушни сили заявиха, че смятат, че транспортният самолет Херкулес C130, се е разбил, съобщи ДПА.    \"Чилийските ВВС съобщават, че след повече от седем часа, откакто беше изгубен радиоконтакт, смятат самолета Херкулес C130 за катастрофирал\", се казва в съобщение, разпространено в ранните сутрешни часове на вторник.    Съобщава се още, че всички въздушни и морски ресурси, налични в района, както чилийски, така и чуждестранни, продължават да претърсват мястото, където е изгубена връзката, в опит да спасят евентуални оцелели.    Самолетът е излетял от южния чилийски град Пунта Аренас в 16,55 часа местно време в понеделник на път за най-важната чилийска антарктическа база Президенте Едуардо Фрей Монталва. На борда са били 17 души екипаж и 21 пътници. С него е пътувал технически персонал, който е трябвало да извърши дейности по поддръжката на съоръженията в базата.  ", "date": "2019.12.10", "title": "Изчезна чилийски самолет с 38 души на борда"}
{"url": "http://epicenter.bg/article/SASht-podgotvyaj-nay-golyamoto-si-uchenie-v-Evropa-ot-25-godini--dokarvat-70-tonnite-tankove--quot-Eybrams-quot-/201078/7/0", "text": "Американската армия подготвя най-голямото си учение в Европа от 25 години, предаде Франс прес.   В него ще вземат участие общо 37 000 войници. То ще се проведе през май и юни в десет европейски държави, заяви днес американският генерал Кристофър Каволи, командир на американските сухопътни сили в Европа, пред журналисти в Пентагона Изпращането на войници и оръжия в Европа ще започне през февруари.  Планира се във връзка с учението в Европа да бъдат изпратени допълнителни 20 000 войници, каза генерал Каволи.   Близо деветте хиляди американски войници, разположени в Европа, също ще участват в учението \"Дифендър-Юръп 20\".  Приемането им на своя територия може да се окаже логистично предизвикателство за страните от бившия съветски лагер, в които железопътните линии са с различна широчина от тези в Западна Европа и в които мостовете не са проектирани да издържат 70-тонните американски танкове \"Ейбрамс\".    След годините на намаляване на американското военно присъствие след края на Студената война предстоящото учение отразява стратегическите изменения, настъпили след анексията на Крим от Русия през 2014 г., която, по думите на американския генерал, \"промени всичко\".    Целта на учението ще е \"да се демонстрира способността на американската армия бързо да разположи значителни сили в подкрепа на (съюзниците от) НАТО и да реагира на каквато и да било криза\", казва в изявление американската армия.  ", "date": "2019.12.10", "title": "САЩ подготвят най-голямото си учение в Европа от 25 години, докарват 70-тонните танкове \"Ейбрамс\""}
{"url": "http://epicenter.bg/article/Turtsiya-shte-naseli-1-milion-siriyski-bezhantsi-v-prevzetite-teritorii/201079/7/0", "text": "Реджеп Ердоган обяви плановете на Анкара за териториите в Северна Сирия, които турската армия контролира след офанзивата южно от границата, пише Евронюз.    “Ние ще финансираме преселването на бежанците.”, каза Ердоган по държавната телевизия, като коментираше вариант, в който други държави не искат да се включат в плана.    Конкретни дати за осъществяване на намереният не бяха обявени.    Турция започна военна офанзива срещу кюрдските отряди в Северна Сирия, като използваше свои войници и подкрепяни от Анкара отряди бунтовници. В резултат беше поставена под турски контрол територия от около 120 на 30 километра.    По-рано Турция обяви, че ще насели на тези земи 2 милиона от сирийските бежанци, които живеят на нейна територия.    Но след като подписа отделни сделки със САЩ и Русия за спирането на офанзивата, Турция контролира значително по-малко от планираната “сигурна зона” с дължина над 440 километра.    На срещата на НАТО в Лондон Реджеп Ердоган се опита да убеди лидерите на Франция, Германия и Великобритания да подкрепят плана му за преселване на сирийците.    Той каза, че “една страна от НАТО е обещала подкрепа”, без да посочва коя, а по-рано беше обявил, че и Катар ще съдейства.    Европейският съюз и НАТО критикуваха плана на Ердоган и военната офанзива на Турция, която според тях заплашва борбата с терористите от Ислямска държава.    Турция отхвърля тези обвинения.     ", "date": "2019.12.10", "title": "Турция ще насели 1 милион сирийски бежанци в превзетите територии"}
{"url": "http://epicenter.bg/article/--quot-Market-links-quot--Razlikata-mezhdu-GERB-i-BSP-se-zapazva-i-e-v-ramkite-na-2-/201082/2/0", "text": "\"ГЕРБ и БСП излизат в нелоша форма след последната изборна кампания. Разликата между тях се запазва и е в рамките на 2%. Появява се и нов играч - \"Няма такава държава\", заяви пред бТВ Добромир Живков от социологическата агенция \"Маркет линкс\".    \"Одобрението за \"Няма такава държава\" е 32%, а отрицателните нагласи са 38%. При едни предсрочни избори ГЕРБ биха получили 18%, БСП - 16%, а \"Няма такава държава\" ще вземе 8%. Следват ДПС със 7,3%, \"Демократична България\" - 4,9%, и \"Обединени патриоти\" - 4,3%. Евентуалното гласуване за \"Няма такава държава\" със сигурност може да се окачестви като протестно\", заяви Живков.    \"Има известно възстановяване на доверието към институциите. Такъв феномен наблюдавахме и след евроизборите.   Президентството остава с най-високо доверие, но това се дължи на факта, че то не участва пряко в изпълнителната власт.   За съжаление Народното събрание отново е на дъното в тази класация. Налице имаме оптимистична нотка за развитието на държавата.   Това е определена специфика и тя не е свързана с политическата ситуация в страната, а с макроикономическата рамка\", коментира социологът.    \"Срещата между Бойко Борисов и Доналд Тръмп се оценява най-вече като геополитическа игра между Запада и Изтока и нашето място в тази игра. Българите разбират, че страната ни не може да бъде в добри отношения едновременно със САЩ и Русия\", добави той. ", "date": "2019.12.10", "title": " \"Маркет линкс\"  Разликата между ГЕРБ и БСП се запазва и е в рамките на 2%"}
{"url": "http://epicenter.bg/article/Zhalt-kod-za-namalena-vidimost-i-magli-za-Zapadna-i-chast-ot-Tsentralna-Balgariya/201084/2/0", "text": "Жълт код за мъгла е в сила за 13 области на страната на 10 декември. Това сочи справка на сайта на Националния институт от метрология и хидрология (НИМХ). Жълтият код важи за областите: София - град, София – област, Благоевград, Видин, Враца, Кърджали, Кюстендил, Монтана, Перник, Пазарджик, Пловдив, Стара Загора, Хасково. Жълтият код означава, че времето е потенциално опасно. При жълт код се препоръчва на хората да бъдат внимателни за големи области с мъгла, на места гъста. Може да се затруднят дейностите на открито. Може да се очаква затваряне на летища или забавяне на полетите, трудни условия за шофиране и удължаване на времето за пътуване.  ", "date": "2019.12.10", "title": "Жълт код за намалена видимост и мъгли за Западна и част от Централна България"}
{"url": "http://epicenter.bg/article/Aleksandar-Andreev--Sega-e-momentat-za-promeni-v-izbornoto-zakonodatelstvo/201086/2/0", "text": "Вчерашната среща с президента за местните избори беше ползотворна. Връчихме на държавния глава всички томове от изводите на Централната избирателна комисия. Президентът начерта проблемите – контролираният вот, недействителните гласове и купуването на гласове. Разгледахме как да се усъвършенства законодателството. Това заяви говорителят на ЦИК Александър Андреев след вчерашната среща при президента Румен Радев.    “Недействителните бюлетини бяха 8,5% и са по-малко то изборите от 2015 г.”, каза още той.    “Имаше разминаване в избирателните списъци, но това не повлия на изборните резултати. Разминаваха се данните от институциите за избирателите”, допълни говорителят на ЦИК.    \"Машинното гласуване е едно възможно средство, за да бъдат намалени недействителните гласове\", смята Андреев.    Като проблем при попълването на бюлетина Андреев посочи неяснотата или неразбирането на избирателите за правилното попълване на преференцията. Отбелязването само на преференцията води до недействителност на гласовете.  “Препоръките на Венецианската комисия казва, че не би трябвало да се правят промени малко преди избори. Сега е моментът за промени в изборното законодателство”, призова Александър Андреев. ", "date": "2019.12.10", "title": "Александър Андреев: Сега е моментът за промени в изборното законодателство"}
{"url": "http://epicenter.bg/article/Prevodachat-na-sreshtata-Tramp---Borisov--Dvamata-se-haresaha-mnogo-/201087/2/0", "text": "Между Доналд Тръмп и Бойко Борисов се получи химия.  Това каза в сутрешния блок на БТВ Йонко Мермерски, който беше преводач на срещата в Белия дом между българския премиер Бойко Борисов и американския президент Доналд Тръмп.   \"В срещата между Тръмп и Борисов нямаше трудни моменти. Двамата много се харесаха и според мен това си пролича.   За мен Тръмп съвсем правилно иска всяка държава членка на НАТО да носи своя товар. България в това отношение седи изключително добре. Моментът е много хубав за задълбочаване на отношенията между България и САЩ. Интересното е, че винаги, когато превеждам на американските президенти, те са в процес на импийчмънт. Убеден съм, че и този път тази процедура няма да успее\", разкри Мермерски, който работи с Държавния департамент от началото на 90-те години.    \"Аз съм привърженик на Тръмп в качеството му на това, че е ефективен президент и изпълнява обещанията си, като най-важното е, че увеличи работните места и безработицата в момента е на рекордно ниски нива.   Категоричен съм, че Тръмп ще спечели следващите президентски избори. Демократите не спират да правят гаф след гаф. Тръмп успява и да ги брандира много добре. Майкъл Блумбърг вече е Малкият Майки. Всички го знаят така. Тръмп му се подиграва за ниския ръст. Малко е гадничко, но прякорите, които Тръмп измисля на демократите, им пасват.", "date": "2019.12.10", "title": "Преводачът на срещата Тръмп - Борисов: Двамата се харесаха много "}
{"url": "http://epicenter.bg/article/Maya-Manolova--Pak-sam-ombudsman--no-v-grazhdanska-platforma/201088/2/0", "text": "Пак съм омбудсман, но в гражданска платформа, обяви в ефира на Нова Мая Манолова, която напусна позицията на обществен защитник, за да участва в местните избори, но не успя да стане кмет на София.   \"Адвокат съм, слава Богу, имам професия, която обичам\", отговори Мая Манолова на въпроса на водещия на предаването \"Здравей, България\" Виктор Николаев какво работи в момента.    \"Аз съвсем почтено си подадох оставката преди кметските избори\", заяви бившия омбудсман и кандидат-кмет на София.    В момента тя се занимава активно с гражданската платформа \"Изправи се, България\", към която може да се обърне всеки с проблем.    \"Телефонът ми звъни денонощно. Това, което съм правила като омбудсман, сега го правя през гражданската платформа\", обясни Манолова. Това няма да бъде партиен проект, няма да прерасне в партия, но още при регистрирането на платформата е обявено, че ще имат политически искания, обясни Манолова.   \"Г-н Борисов трябваше да се събере конституционно мнозинство. Това, което събра за партийната субсидия, е достатъчно и за реформа и в съдебната власт, но той не я прави, защото няма политическа воля. Решението му за партийната субсидия е уйдурма, в която той ме обвиняваше – договориха се всички партии в парламента и след като публично уж Борисов се закле субсидията да е един лев, сега стана 8 лева – осемкратно увеличение. А от 5 години втората година от майчинството е 380 лева и не е мръднала, същото е с детските градини – за тях няма 66 млн. лева, за да станат безплатни. Тоест за помощите на хората с увреждания няма, за майките и детските градини няма, но за партийните субсидии има\", каза още в предаването \"Здрадей, България\" председателят на „Изправи се.БГ” Мая Манолова. И обобщи решението на партиите за повишаване на партийната субсидия, предложено от БСП, с думите, че по същия начин БСП са можели да поискат от ГЕРБ не 8, а 18 или 28 лева на глас субсидия.     Вчера стартирахме кампанията с национален обхват „Малките пред големите” – изправяме се до всеки обикновен човек: гражданите срещу произвола на чиновниците, малкият бизнес срещу административния рекет, пациентите срещу лошото здравеопазване, работниците срещу некоректните работодатели, потребителите срещу монополите, каза още Манолова.     Не ми е известно Борисов да е построил „Хемус” или да е подал оставка, отговори тя на въпрос как ще участва в избори. Сега избори няма, добави тя и посочи, че цел на гражданския й проект на този етап е защита на обикновените хора с техните проблеми.     „Изправи се. БГ” няма да е партиен проект и няма да става партия, но имаме политически искания – мръсният въздух, завземането и строежа на Витоша, липсата на места в детските градини, доходите, липсата на работа, бедността и корупцията, натиска над малкия бизнес, корупцията в обществените поръчки са политически въпроси и изискват политически решения, каза Манолова и посочи, че „Изправи се.БГ” ще посочва такива решения.     Направихме гражданската платформа „Изправи се, България”, като вчера на обявяването на мрежата ни дойдоха няколко стотин души от различни градове. Присъединиха се индивидуално и колективно. Имаме над 20 колективни членове и партньори – потребителски, пациентски, граждански, правозащитни, „зелени”, неправителствени и неформални организации, синдикални обединения, инициативни комитети против презастрояването. Не ни интересува кой е ляв, кой е десен. Стъпваме върху ценности – свода на словото, като например ще защитаваме всеки ваш колега ,свален от ефир, както го направихме и за журналистите от Биволь, и за Силвия Великова от БНР, и за журналистката от Варна, която напусна работното си място след като беше задала неудобен въпрос на кандидата за кмет, сега кмет. Обявихме се в защита на арестувания ваш колега фоторепортер, посочи още Манолова. Правото за достойна заплащане и работа за всеки, подкрепа на земеделските производители, за правото на честна бизнес-среда, срещу монополите и произвола на институциите, до всеки пациент, който има право на добро и качествено здравеопазване – до обикновените хора се изправяме в тази тяхна битка. Ще ги подкрепя, ще изляза с позиция, ще протестирам – така ще ги защитавам, обясни тя и за другите си приоритети.     Иначе България ще си остане на 111-то място по свобода. Властта се страхува от светлината, от алтернативата, а медиите са тези, които осветяват корупцията и безобразията. Една от нашите цели ще е точно противодействие и разобличаване на корупцията и злоупотребите в обществените поръчки, посочи още тя.     Попитана за предложението на правителството за независимия прокурор, тя отговори, че това е съшита с бели конци маневра и едно безполезно предложение. Как подчинен на главния прокурор ще го разследва? Няма такава фигура и принцип в Конституцията и те го знаят, отговори Манолова. Това е противоконституционно предложение, подчерта тя.     На въпрос за подкрепата от БСП, Манолова каза, че в кампанията си за кмет е била подкрепена от леви, десни, центристи и „зелени” и те са си подали ръце в защита на общодемократичните ценности, а подкрепата й е била от над 190 хиляди души, обикновени граждани.     Изправи се БГ се изправя до обикновените хора, мачкани от силните на деня, обясни Манолова и добави, че в сайта www.izpravise.bg вече работи гражданската платформа за натиск с възможности да се подават сигнали.     Ще продължим да правим приемни. Всяка сряда до края на годината приемната е пълна, над 100 души са записани вече.     Вчера на събитието за присъединяване на съмишленици дойдоха хора от Варна, Видин, Пловдив, Пазарджик, София, Дупница, Кюстендил, Благоевград и затова ние ще отидем с открити приемни по места, каза Манолова.     Казах, че няма да се кандидатирам за лидер на БСП, казах, че няма да правя партия, казах, че няма да се кандидатирам за президент, подадох си оставката като омбудсман, както и казах. Ще стоя до гражданите и ще ги подкрепя, да си потърсят правата, да се изправят, посочи още Манолова.     В момента съм адвокат и правя приемната на „Изправи се.БГ”. Хората ме приемат като защитник на правата им и ще им даваме съвет, ще им помагаме, обобщи още Манолова.  ", "date": "2019.12.10", "title": "Мая Манолова: Пак съм омбудсман, но в гражданска платформа!"}
{"url": "http://epicenter.bg/article/D-r-Daritkova--Za-Balgariya-e-prioritet-otpadaneto-na-monitoringoviya-mehanizam-i-vlizaneto-v-Shengen/201089/2/0", "text": "Част от приоритетите на България, които тя поставя пред новата Европейска комисия, са окончателното отпадане на Механизма за сътрудничество и проверка и влизането на страната в Шенгенското пространство. Това каза в Брюксел председателят на ПГ на ГЕРБ д-р Даниела Дариткова пред участниците в 30-ата среща на върха на председателите на парламентарни групи от ЕНП в националните парламенти. Сред присъстващите на дискусията бяха и президентът на ЕНП Доналд Туск, председателят на ЕК Урсула фон дер Лайен,  еврокомисари – включително и българският комисар по иновации, научни изследвания, култура, образование и младеж Мария Габриел. Това съобщиха от пресцентъра на ПП ГЕРБ. \"Приоритет на новата Европейска комисия е борбата с климатичните промени. Важно е икономиките на страните от ЕС да не се поставят в залог на тази борба, тъй като едва десет процента от замърсяването на въздуха в световен мащаб идва от Европа“, подчерта д-р Дариткова. Други приоритети, които бяха обсъдени са цифровизацията и обменът на данни.", "date": "2019.12.10", "title": "Д-р Дариткова: За България е приоритет отпадането на мониторинговия механизъм и влизането в Шенген"}
{"url": "http://epicenter.bg/article/Sdruzhenie--Slovesa--Zashto-v-Ministerstvo-na-kulturata-malchat-za-gavrata-s--quot-Pod-igoto-quot--na-Vazov--/201090/2/0", "text": "Очакваме от министъра на културата Боил Банов още в близките дни да огласи официалното становище на поверената му институция по повод осакатяването и поругаването на емблематичния Вазов роман \"Под игото\", извършено от „преводачката“ и издателка Нели Стефанова, заявяват от сдружение „Словеса“.   От гражданската организация поздравяват всички истински родолюбци, патриоти и ценители на българската литература, които през последните две седмици изразиха справедливото си възмущение и огорчение заради т. нар. \"превод\" на романа на съвременен български език, иницииран и извършен от въпросната издателка в навечерието на 170-годишнината от рождението на народния поет Иван Вазов.   „Осъвременената“ версия на прочутия Вазов роман е истинско кощунство и са напълно прави всички, които смятат,че в този си „модернизиран вариант“ прочутата литературна творба е изгубила не само своята идентичност, но и неповторим колорит, както и историческата си автентичност и оригиналност, подчертават от сдружение „Словеса“.    Пренаписването, манипулативното редактиране на текста на първия български роман, за да станел той уж по-разбираем и по-достъпен за младите хора, е и дръзко посегателство над националната ни идентичност и памет, а по тази причина институциите са длъжни да излязат с официални позиции по скандалното поругаване на творчеството на българския класик, категорични са в сдружение „Словеса“, като същевременно призовават Министерство на културата да санкционира издателката съобразно административнонаказателните разпоредби в Закона за авторското право и сродните му права. Както е известно, според действащото ни законодателство авторското право се закриля, докато авторът е жив и седемдесет години след неговата смърт.   От сдружение „Словеса“ напомнят обаче, че според Член 34 на Закона за авторското право „след изтичане на срока на времетраене на авторското право произведенията могат да бъдат използвани свободно при условие, че не се нарушават права по чл. 15, т. 4 и 5, които продължават безсрочно“, а те гарантират правото на автора да иска запазване на целостта на произведението и да се противопоставя на всякакви промени в него, както и на всяко друго действие, което би могло да наруши законните му интереси или личното му достойнство.   Повече от ясно е, че издателката на така „осъвременената“ и редактирана версия на Вазовия роман е нарушила целостта на произведението и е редно сега да понесе предвидените в закона санкции за деянието си, посочват от сдружение „Словеса“.    От литературното сдружение напомнят, че за съжаление и до днес сме свидетели на поругаване на националната ни светиня, каквато е знаковата къща музей \"Иван Вазов\" в центъра на столицата – анонимни чиновници в Министерство на културата необяснимо защо са дали разрешение н благословия скъпа кръчма трайно да „окупира\" и завземе цялата градина и пристройката към емблематичната къща на ъгъла на улиците \"Г. С. Раковски\" и \"Иван Вазов\"№ 10, при което от най-ранна пролет до късна есен умирисва на манджи, остри подправки и тютюнев дим целия музей на Патриарха на българската литература с безценните му експонати.   От сдружение „Словеса“ отбелязват, че емблематичната къща е построена през 1895 г. и в нея националният ни писател живее и работи най-дълго. Тук, на простата дървена маса, Вазов създава знаковите си творби: сборниците с разкази „Видено и чуто\", „Пъстър свят\" и „Утро в Банки\", поетичните книги „Легенди при Царевец\" , „Под гърма на победите\", „Песни за Македония\", „Люлека ми замириса\", „Не ще загине\", комедиите „Вестникар ли?\" и „Службогонци\", историческите драми „Борислав\", „Към пропаст\" и „Ивайло\". Да превърнеш във филиал на скъп ресторант музеят на автора на „Под игото“ в центъра на София, сградата на който е паметник на културата от национално значение, е безобразие и гавра с паметта на българския класик, а Министерство на културата трябва незабавно да прекрати недопустимото „съжителство“ на музея с гостилницата, настоява литературното сдружение.", "date": "2019.12.10", "title": "Сдружение „Словеса“: Защо в Министерство на културата мълчат за гаврата с \"Под игото\" на Вазов? "}
{"url": "http://epicenter.bg/article/Kato-myarka-sreshtu-zamarseniya-vazduh--Stolichnata-obshtina-vavezhda-bezplatni-buferni-parkingi/201091/2/0", "text": "Отчитайки стойностите на фините прахови частици/ФПЧ/ през днешния ден и прогнозата на Националния институт по метеорология и хидрология за жълт код за мъгла, днес Столичната община въвежда безплатни буферни паркинги за всеки, който остави колата си и използва градския транспорт.    Продължават извънредните проверки на източници на замърсяване, съобщи БНР.    От общината призовават хората, които имат възможност, да не използват личните си автомобили, а тези, които се отопляват на твърдо гориво - да преминат на алтернативно отопление.    Столичната община продължава да следи актуалната обстановка и има готовност при регистрирани над 200 мгк/куб.м среднодневни превишения да въведе \"зелен билет\".    На сайта https://air.sofia.bg всички хора могат да следят в реално време измерваните стойностите на ФПЧ, прогнозите за следващите дни, както и допълнителните мерките, които Столична община въвежда, в дните с по-високи нива на замърсяване.    От началото на декември работи и специално мобилно приложение, което известява за предприетите мерки при повишена концентрация на ФПЧ. SofiAir може да се свали и използва на телефони с Android и iOS операционни системи.", "date": "2019.12.10", "title": "Столичната община въвежда безплатни буферни паркинги има готовност да пусне „зелен билет“"}
{"url": "http://epicenter.bg/article/ES-raboti-po-sazdavaneto-na-evropeyski--quot-Zakon-Magnitski-/201080/7/0", "text": "Европейският съюз започва работа по създаването на режим на санкции в областта на правата на човека, подобно на \"Закона Магнитски“ в САЩ. Това обяви ръководителят на дипломацията на ЕС Жозеп Борел на пресконференция след среща на външните министри на 28 страни от общността в Брюксел, съобщава в. \"Сега\".    \"По искане на редица държави се съгласихме да започнем работа по създаването на глобален режим на санкции във връзка с правата на човека, който ще бъде подобен на \"Закона Магнитски\" в САЩ\", каза той.    На въпрос дали някои страни са против, Борел отговори: \"Ако една страна възразяваше, ние не бихме решили да започнем процеса. Това решение изисква единодушие, имаме силен консенсус.\"    Борел подчерта, че ЕС вече има подобни режими на санкции, например срещу лица, които са отговорни за използването или разпространението на химическо оръжие.    \"Наличието на същия инструмент ще ни позволи да реагираме на сериозни нарушения на правата на човека\", добави той.    \"Законът Магнитски\" беше приет от Конгреса на САЩ и подписан от президента Барак Обама през декември 2012 г. Законът предвижда прилагането на едностранни санкции срещу руски служители, които са виновни от гледна точка на САЩ за нарушаване на човешките права в родината си.    През декември 2016 г. Сенатът прие законопроект, предвиждащ възможността за разширяване на \"Закона Магнитски\" за други страни, а не само за Русия.    Впоследствие такива закони бяха приети и в Канада, Латвия, Литва и Естония, а съответните законопроекти се разглеждат в още няколко страни.  ", "date": "2019.12.10", "title": "ЕС работи по създаването на европейски \"Закон Магнитски“"}
{"url": "http://epicenter.bg/article/Frantsiya-ostava-v-pregradkata-na-haosa--stachkata-prodalzhava-/201102/7/0", "text": "Френските профсъюзи гласуваха в понеделник за удължаване на стачката поради липсата на споразумение между правителството и лидерите на профсъюзите относно противоречивите пенсионни планове на президента Еманюел Макрон, съобщават местните медии, цитирани от БГНЕС.    Синдикатите призоваха учители, лекари и други държавни служители да продължат стачката във вторник, тъй като Жан-Пол Дюловоа, министърът и върховният комисар, отговарящ за пенсионната реформа, и лидерите на профсъюзите не са постигнали споразумение.    „Безсрочната“ стачка се отрази на всички системи за обществен транспорт, пишат местните медии.    Парижкият оператор на обществен транспорт RATP обяви планове да продължи да стачкува до понеделник, което ще доведе до големи проблеми в столицата.    В петък на авиокомпаниите беше казано да намалят вътрешните полети във Франция с 20%, което означава по-нататъшно анулиране, засягащо всички полети към, от или над страната.    След хаоса в четвъртък и петък, полетите се върнаха към нормалното, но в понеделник следобед DGAC обяви, че са помолени да променят своите графици поради общата стачка. Тъй като един от френските синдикати на контрольорите на полетите се присъедини към стачката, потенциално всички полети, идващи към Франция, могат да бъдат засегнати.    Железопътните профсъюзи също ще продължат да стачкуват и обслужването на влаковете на националния железопътен оператор SNCF е намалено с 90% от четвъртък.    В четвъртък започна една от най-големите стачки в най-новата френска история и стачкуващите продължиха да протестират срещу плановете на Макрон за пенсионна реформа.    Министерството на вътрешните работи заяви, че в протестите са участвали 806 000 души, докато профсъюзите споменават числото от близо 1,5 милиона.    При протестите са арестувани 90 души, съобщиха от полицията.    Понастоящем Франция има 42 различни пенсионни програми за различни сектори, но правителството предложи да се обединят тези системи в една пенсионна схема.    Реформата ще премахне привилегиите, предоставени на държавните служители, и постепенно ще увеличи възрастта за пенсиониране от 62 до 64 години, което се очаква да се отрази неблагоприятно на много сектори.    Работниците ще получат пълна пенсия, ако се пенсионират на 64-годишна възраст. Ако се пенсионират преди това, те биха загубили 5% от пенсиите си за всяка година предсрочно пенсиониране.    Те също биха спечелили 5% увеличение на пенсиите си за всяка година, ако се пенсионират след 64-годишна възраст.  ", "date": "2019.12.10", "title": "Франция остава в прегръдката на хаоса, стачката продължава "}
{"url": "http://epicenter.bg/article/Karayancheva-pozdravi-mladezhite--koito-uchastvaha-v-initsiativata-Den-na-otvoreni-vrati-pri-ombudsmana/201123/2/0", "text": "Председателят на парламента Цвета Караянчева поздрави младежите, които се включиха в инициативата Ден на отворени врати в институцията на омбудсмана по повод Международния ден за правата на човека. Това съобщиха от пресцентъра на Народното събрание.   На 10 декември 2019 г. председателят на Народното събрание връчи на Диана Ковачева плакет на Народното събрание по повод получаването от институцията на омбудсмана на най-високия статут – „А“ за правозащитна организация. Този статут е доказателство, че националният омбудсман работи в пълно съответствие с изискванията на Парижките принципи на ООН за правозащитните организации, подчерта Цвета Караянчева.    Няма по-естествено място от институцията на омбудсмана, където да говорим за правата на човека, отбеляза председателят на Народното събрание. Цвета Караянчева благодари за поканата и подчерта пред младежите, че е важно да знаем правата и задълженията си, а при наличие на конкретен проблем трябва да се сезират институциите, които да вземат решение за преодоляването му. Българските институции и политици, както и младите граждани на страната, трябва да бъдем непримирими към корупцията, към неправдите, които се случват, заяви председателят на парламента. Цвета Караянчева призова младежите смело да изказват своите мнения, да не се притесняват да казват истината, да бъдат смели, непримирими в отстояването на правата и свободите си. Ако всички институции достатъчно добре издигаме авторитета си и се подкрепяме, аз мисля, че с Ваша помощ, с помощта на обществото и на неправителствените организации, всички заедно ръка за ръка можем да направим България още по-добро място за живеене, добави председателят на Народното събрание.    Омбудсманът Диана Ковачева посочи, че човешките права са важна и неотменима ценност в целия свят. Организирахме Ден на отворени врати по тема, която е в унисон с тази на ООН и цели да се даде път на младите и те да бъдат активни в защитата на основните права, отбеляза тя. Народното събрание е изключително важна институция, в която темата за правата на човека присъства непрекъснато, с всеки закон и всяка разпоредба, които се приемат, допълни омбудсманът.    С видеопослание към присъстващите на откриването на Деня на отворени врати се обърна американският посланик Херо Мустафа.    Датата 10 декември е важна за всеки правозащитник, юрист и човек, защото Декларацията за правата на човека на ООН от 1948 г. е фундаментална за развитието на човешките права и свободи, основа за обявяване през 1950 г. на 10 декември за Световен ден за правата на човека.  ", "date": "2019.12.10", "title": "Караянчева поздрави младежите, които участваха в инициативата Ден на отворени врати при омбудсмана"}
{"url": "http://epicenter.bg/article/Laboratoriyata-za-borba-s-terorizma--Ima-nevidimo-mastilo-po-byuletinite-ot-Bozveliysko/201124/2/0", "text": "При изборите за кмет в с. Бозвелийско е използвано пишещо средство с обезцветяващо пишещо вещество. Това са установили двете експертизи - химическа и техническа, които Административният съд в Варна назначи по делото за изборите в провадийското село Бозвелийско, съобщават БНР и БТА.   Делото беше образувано по жалба на загубилия кандидат на \"БСП за България\" Живко Панев. На 21-и ноември съдът възложи извършването на експертизите на Научноизследователския институт по криминалистика - София и Лабораторията към специализирания отряд за борба с тероризма. На вещите лица съдът възложи \"да се установи има ли наличие на следи от пишещо средство - по възможност да се определи химичния му състав, без да бъде нарушавана целостта на представените за анализ образци\" и \"поставените върху бюлетините знаци, по какъв начин са нанесени и при нанасянето им дали е използвано обезцветяващо пишещо средство\".   След вота на 27-и октомври в урната в избирателната секция в Бозвелийско бяха намерени 200 бюлетини, в които не е отбелязано нито едно квадратче. Пред Радио Варна вече бившият кмет на община Провадия Филчо Филев заяви, че по бюлетините няма следа от мастило, но по тях ясно се вижда за кого е гласувал избирателят - по вдлъбнатата следа от писеца на химикала. Пред Филев жител на селото обяснил, че е видял как пред секцията на гласоподавателите се раздават химикали за гласуването. Очевидно, според жалбоподателя, заредени с изчезващо впоследствие мастило.    На 27 октомври в селото са гласували 605 души. Кандидатът за кмет от ГЕРБ Дамян Дамянов печели с 48 гласа разлика срещу Живко Панев от БСП. 1/3 от бюлетините обаче са отчетени като недействителни, тъй като върху тях липсва отбелязан вот с химикал.     Според вещите лица в анализа на недействителните бюлетини от произведения избор за кмет на с. Бозвелийско, е налице „категоричен извод, че изследваните безцветни щрихи са изписани върху бюлетините, като е използвано пишещо средство с “ и уточняват в експертизата си, че „подобни пишещи средства се продават свободно в търговската мрежа като „химикалки с изчезващо мастило“.   Експертизите са направени чрез изследване с микроскоп и видеоспектрален компаратор, химическо проявяване, течна и газова хроматография с масселективен детектор на обявените за недействителни бюлетини от произведения избор за кмет на кметство с. Бозвелийско, община Варна.   В резултат, от общ брой 177 недействителни бюлетини, вещите лица обявиха, че обработени с изчезващо мастило от недействителните бюлетините за жалбоподателя - г-н Живко Панев са: секция 18 – 76 бюлетини, секция 19 – 69 бюлетини; за г-н Дамянов – в две избирателни секции са доказани общо 18 бр. недействителни бюлетини, отбелязани с обезцветяващо мастило.   Съдът ще се произнесе с решение в законоустановения 7-дневен срок.", "date": "2019.12.10", "title": "Лабораторията за борба с тероризма: Има невидимо мастило по бюлетините от Бозвелийско"}
{"url": "http://epicenter.bg/article/Lyubomir-Kyuchukov--Probiv-na-sreshtata-na-Normandskata-chetvorka-be-nemislim/201128/2/0", "text": "„Немислимо беше да се очаква пробив от първата от три години среща при един толкова сложен въпрос“, заяви пред БНР директорът на Института за икономика и международни отношения Любомир Кючуков относно вчерашната среща на Нормандската четворка.    Президентите на Русия, Украйна, Франция и Германия се видяха в Париж, за да се опитат на намерят решение на проточилата се вече няколко години криза в Украйна.    „Самата ситуация в света не предполага за момента някакво позитивно развитие. Конфронтацията ЕС – Русия, НАТО – Русия, САЩ – Русия продължава, при това без да намалява нейната интензивност и то във всички сфери. Второ – в самата Украйна има много силни настроения срещу изобщо диалога Путин – Зеленски. От тази първа среща трудно може да се очаква нещо повече освен един старт“, обясни Кючуков.    „Имаме факт, не е ясно дали ще имаме процес. Това е като че ли основното, което може да се каже за тази среща. Самият факт, че тя се проведе, че Нормандският формат след 2016 г., когато беше последната среща, отново е действен и че Макрон и Меркел дадоха възможност на Путин и Зеленски да се срещнат и да разговарят директно един с друг, е позитив“, коментира той.    Според него има поне 3 условия, които са необходими, за да може да се мисли за реални решения:    „Първото е възобновяването на диалога, което надявам се, че се случва. Второто е възстановяване на доверието. Третото е възвръщане на сигурността. Без тези предварителни условия, трудно може да се намерят конкретни решения на този толкова сложен проблем“.    Зеленски като че ли на този етап не можеше да се върне в Киев със споразумение, изказа мнение Кючуков и посочи какво е постигнал украинският президент:    „Той каза, че иска да възстанови диалога и на пресконференцията констатира, че диалогът е възобновен. И второ – че иска да прекрати войната. Тези договорености, които бяха постигнати в Париж – за размяна на всички арестувани лица до края на годината, за пълно примирие от началото на следващата година, да се търси разграничаване и изтегляне на въоръженията – всичко това са стъпки, които са позитивни и които като цяло вървят в посоката, която Зеленски си беше поставил. Големият въпрос е дали всичко това ще се осъществи“.    Според експерта извън политическия диалог, трудно могат да се търсят решения.    „Сценарият военна победа, за която и да било от двете страни е неосъществим, надявам се е немислим. Сценарият с едностранни отстъпки от страна на Русия също ми се струва трудно приложим. Сценарият „продължаване на статуквото“ не води до нищо. Замразяване на конфликта е същото като това да се поддържа статуквото“, подчерта той.    По думите му колкото по-дълго време продължава този конфликт и колкото повече Украйна губи контакта със собствените си граждани, толкова по-трудно след това ще бъде намирането на решение. Според него и Русия няма интерес от това.  ", "date": "2019.12.10", "title": "Любомир Кючуков: Пробив на срещата на Нормандската четворка бе немислим"}
{"url": "http://epicenter.bg/article/Krasimir-Karakachanov-shte-uchastva-v-otkrivaneto-na-trenirovachen-tsentar-v-gr--Zadar--Harvatiya/201130/2/0", "text": "Министърът на отбраната Красимир Каракачанов заминава днес, 10 декември, на посещение в Република Хърватия, за да участва в официалното откриване на Тренировъчния център на многонационалната програма за подготовка на авиационни формирования за специални операции, съобщават от пресцентъра на министерство на отбраната.   България заедно с Хърватия, Унгария и Словения е сред страните-учредители на програмата. На церемонията, която ще се проведе на 11 декември в авиобаза Земуник край гр.Задар, ще присъстват заместник-началникът на отбраната вицеадмирал Емил Ефтимов, командирът на авиобаза Крумово бригаден генерал Димитър Иванов, офицери от командването на ВВС.    Инициативата за създаване на многонационалната програма е насочена към стандартизирането на подготовката и повишаването на оперативната съвместимост на тактическите авиационни формирования за специални операции в региона. България ще участва в програмата с обучението на екипажи и вертолети AS-532AL „Кугър“ от състава на авиобаза Крумово.    Подготовката на екипажите от армиите на четирите страни-членки на НАТО – България, Хърватия, Унгария и Словения, ще се провежда под формата на летателни тренировки (летателни учения) с нарастваща сложност на изпълнение на мисиите, с възможности за интегриране на сухопътни и морски формирования на Силите за специални операции. Предвижда се също ученията да се провеждат в различни специализирани полигони на страните-участнички в програмата с имитиране на заплахи от наземни, въздушни или морски средства, както и с участието в тренировките на формирования за противовъздушна отбрана и зенитно-ракетни войски и на други конвенционални сили и средства. Целта е подготовката да се провежда в разнообразна среда с различна степен на заплаха, позволяваща отработването на всички етапи на изпълнение на мисия, с възможност за смяна на определени нива на командване и управление.    Целите и принципните положения на програмата са утвърдени с Меморандум за разбирателство между министерствата на отбраната на България, Хърватия, Унгария и Словения относно създаването на Многонационална програма за подготовка на авиационни формирования за специални операции, ратифициран със закон, приет от 44-то Народно събрание на 6 февруари 2019 г.", "date": "2019.12.10", "title": "Красимир Каракачанов ще участва в откриването на тренировъчен център в гр. Задар, Хърватия"}
{"url": "http://epicenter.bg/article/Hero-Mustafa--Mezhdunarodniyat-den-za-pravata-na-choveka-e-povod-da-se-zamislim-za-predizvikatelstvata/201131/2/0", "text": "„Световният ден за правата на човека е изключително важен ден. От една страна е повод да празнуваме това, че преди седемдесет и една години подписахме Всеобщата декларация за правата на човека и оттогава сме изминали толкова дълг път в тази посока - хората да се радват на повече свобода и равенство, на зачитането на достойнството и правата им.  Но този ден е важен и защото ни кара да се замислим върху предизвикателствата, които остават пред нас. Защитата на правата на човека е отговорност, която лежи върху всеки от нас – това е отговорност не само на държавата, но и на всеки отделен гражданин, не само в България, но и по целия свят. Всички ние, които сме се събрали днес на това събитие, сме избрали роля, която ни поставя в предните линии на тази борба. Диана Ковачева е един от тези хора. Като ваш национален омбудсман тя има възможност да работи в полза правата на гражданите и се гордея с факта, че ни е събрала днес.“   Това заяви в специално послание американският посланик Н. Пр. Херо Мустафа на форум, организиран от омбудсмана Диана Ковачева по повод на Международния ден за правата на човека. Институцията отбеляза събитието с Ден на отворените врати и бе домакин на студенти-юристи от СУ, УНСС, НБУ и ЮЗУ с интерес към правозащитната тема. С приветствие към младите хора в инициативата се включи и Цвета Караянчева - председател на Народното събрание.  „Няма по-естествено място да говорим за правата на човека от институцията на омбудсмана и то с млади хора, които са се посветили на юридическите науки. Всеки един млад човек трябва да знае правата си, защото живяхме във времена, когато имаше цензура, когато нямаше възможност да изкажеш свободно своето мнение, когато за изказване на мнение, те водеха някъде – там където трябва да мълчиш, където те малтретират. Това са времена, които безвъзвратно са отминали“, подчерта председателят на Народното събрание Цвета Караянчева и посъветва младите хора никога да не се притесняват да казват истината и смело да държат на мнението си. „Правата на човека са важна и неотменима ценност в целия свят. Инициативата на ООН тази година е напълно адекватна и нашето събитие е абсолютно в синхрон с нея – да дадем път на младите в защита на основните права. ООН днес казва, че младите хора трябва да бъдат активни в защита на основните права, затова институцията на омбудсмана покани студенти от юридическите факултети на университети от страната, които да се запознаят с работата на омбудсмана, който е основната национална правозащитна институция на България“, каза омбудсманът Диана Ковачева.   Тя увери младежите, че вратите на институцията са отворени не само в днешния ден, но и занапред, ако искат да се занимават сериозно с правозащитни теми. Студентите имаха възможността да се запознаят на място с работата на омбудсмана по сектори  - „Приемна на гражданите“, „Право на собственост“, „Международни стандарти и нормативна уредба“, „Права на потребители на административни и обществени услуги“ и др. Те зададоха и своите въпроси на омбудсмана, които бяха свързани с най-актуалната проблематика – чистотата на въздуха в столицата, защита на гражданите от банките и монополите и др.  Студентите влязоха и в конкретен казус като им бе дадена възможност да измислят как да защитят от закриване едно училище  от Североизточна България - казус, решен успешно преди време след намесата на Омбудсмана.  ", "date": "2019.12.10", "title": "Херо Мустафа: Международният ден за правата на човека е повод да се замислим за предизвикателствата"}
{"url": "http://epicenter.bg/article/Iliyana-Yotova-i-Ema-Hopkins-predstaviha-novoto-izdanie-na-initsiativata--Poslanik-za-edin-den-/201133/2/0", "text": "Новото издание на инициативата „Посланик за един ден“ представиха пред журналисти вицепрезидентът Илияна Йотова и посланикът на Великобритания Ема Хопкинс, съобщиха от прессекретариата на държавния глава. „Целта ни е да покажем, че младите момичета в България, независимо дали са в големия град или малкото село, имат амбиции, могат да отстояват позициите си, да възприемат критично света, да следват каузи, да бъдат лидери“, посочи Илияна Йотова. Инициативата се провежда за трета поредна година под патронажа на вицепрезидента и се стреми да окуражи момичета от цяла България да изразят своите възгледи по широк спектър от значими за обществото въпроси. Посланик Ема Хопкинс представи подробности за тазгодишната инициатива. Темата е образът на България на световната сцена.   Кандидатите – момичета на възраст 14-18 години, трябва да напишат есе на тема „Ако бяхте посланик за един ден, как бихте популяризирали България на световната сцена?“ или да изпратят кратко видео. Крайният срок е 12 януари, а британското посолство е създало специален сайт за инициативата – www.ambassadorforaday.com.   Победителките в конкурса ще имат възможността да почерпят вдъхновение от дами посланици, като се запознаят отблизо с тяхната дейност. До този момент участие са потвърдили 17 дами посланици в България. Победителките ще участват и в двудневна програма във Виена, където ще се запознаят със света на многостранната дипломация. Както миналата година, вицепрезидентът ще работи с победителка в конкурса и ще посрещне всички спечелили в президентството. Инициативата ще завърши по традиция в навечерието на Международния ден на жената с голямо събитие.   „Неслучайно избрахме днешния ден, за да обявим инициативата. Днес е Международният ден за правата на човека, в който отбелязваме 71 години от Всеобщата декларация за правата на човека, която е един от най-важните документи на ООН. За съжаление, в XXI век голяма част от тези права са само на хартия и сме далеч от стандартите, които искаме да постигнем като общество. Нещо повече – в определени насоки наблюдаваме сериозно отстъпление“, подчерта Илияна Йотова.   Вицепрезидентът изтъкна, че целта на инициативата е и да възпитава млади хора, които ценят основните човешки права. Вицепрезидентът Йотова сподели впечатленията си от миналогодишния „Посланик за един ден“ и работата си с Моника Митова от Благоевград. Моника не можа да присъства на днешното представяне, тъй като е в Абу Даби на кандидатстудентски изпит и иска да изучава международни отношения. Моника е активен млад човек, непрестанно търсещ непознатото. Участва в различни инициативи, след спечелени конкурси е била в много точки на света. Това лято беше в Индия по програма за младежи.   Вицепрезидентът планира заедно със своята победителка в тазгодишния конкурс да посети различни краища на България, където тя ще има възможността непосредствено да контактува с хората и да се запознае с начина им на живот. „За да бъдеш успешен дипломат, да бъдеш посланик на родното по света, преди всичко трябва да познаваш родината си и сънародниците си“, посочи Илияна Йотова. „Имам и лична награда за момичето, с което ще работя. Тя ще бъде част от моята делегация при едно от пътуванията ми в чужбина за среща с наши сънародници. Тя ще бъде нашият говорител и ще разказва за България. Искам да създам самочувствие в нея, че има всички качества да бъде лидер, от когото утре ще зависят решенията в национален план, а защо не и в световен“, подчерта вицепрезидентът.   На представянето на „Посланик за един ден“ присъстваха две от миналогодишните участнички. Евелина Димитрова от Галиче и Елена Станева от Пловдив споделиха своите преживявания по време на участието си и развитието си след инициативата.", "date": "2019.12.10", "title": "Илияна Йотова и Ема Хопкинс представиха новото издание на инициативата „Посланик за един ден“"}
{"url": "http://epicenter.bg/article/Petar-Vitanov-v-Gruziya--ES-tryabva-da-predlozhi-novi-instrumenti--za-da-nasarchi-iztochnite-si-sasedi-/201136/2/0", "text": "„Необходимо е ЕС да положи сериозни усилия и да предложи нови инструменти, за да насърчи източните си партньори в провеждането на вътрешните реформи в отделните държави. Страните от региона и тези от ЕС са част от едно семейство. Успехите и провалите във всяка една са успехи и провали на цялото семейство\". Това заяви ръководителят на Делегацията на българските социалисти в ЕП Петър Витанов в Грузия, съобщиха от пресцентъра на БСП.    Той е в страната за участие в 8-та сесия на Парламентарната асамблея Евронест. Асамблеята е форматът за парламентарен диалог между ЕС и страните от Източното партньорство - Армения, Азербайджан, Беларус, Грузия, Молдова, Украйна.    По време на заседанието в Грузия бе приет и „Доклад за солидарност и сближаване в енергийния сектор“ като елемент от засилването на диалога ЕС - Източното партньорство. Една от главните му цели е разработване на устойчива политика, която да е комбинирана с политиката срещу промените в климата.    „Енергийният сектор се нуждае и от инвестиции и иновации, което от своя страна предполага пълна трансформация на енергийните системи в източноевропейските държави. Един от най-важните аспекти в този смисъл са възобновяемите източници на енергия. Прогрес в тази посока може да бъде постигнат чрез засилване на сътрудничеството между източните държави на местно, национално и регионално ниво“, подчерта Витанов, който е част и от Комисията по енергетика на Асамблеята.    „Основните приоритети в енергийната сфера, които изведохме по отношение на източните страни, са: устойчива политика в енергийния сектор; осигуряването на инвестиции за по-нататъшно развитие на сектора, засилен обмен между държавите тук и подсигуряване на регулаторни рамки, които да улесняват работата и инвестирането в сектора“, завърши Петър Витанов.  ", "date": "2019.12.10", "title": "Петър Витанов в Грузия: ЕС трябва да предложи нови инструменти, за да насърчи източните си съседи "}
{"url": "http://epicenter.bg/article/Neshka-Robeva-za-nakazanieto-na-Rusiya--Grozno-politichesko-shou--VIDEO--/201107/8/0", "text": "Легендарната треньорка по художествена гимнастика Нешка Робева определи като \"политическо шоу\" решението на световната антидопингова агенция (УАДА) да забрани на руските спортисти да участват на олимпийски игри и световни първенства за своята страна в следващите 4 години. Наказанието беше взето единодушно на заседание на Изпълнителния комитет на агенцията на 9 декември.    Според Робева то не е справедливо. Правата на уличените в употреба на допинг спортисти трябва да бъдат отнемани завинаги, докато \"чистите\" атлети трябва да получат разрешение да се състезават на големи първенства, заяви тя в сутрешния блок на бТВ.    \"Знак е, че Русия надига глава и ще търсят всякакви възможности да я ударят където могат. Русия е силна в спорта. Само за наивниците това решение е справедливо. Който следи спорта, не може да не осъзнае, че едни рекорди не могат едните да ги постигат с допинг, а другите без нищо. Такива свръхчовеци няма. Да оставим това, че аз съм присъствала на олимпийски игри, в която нямаше допинг контрол и знам какво ставаше в Америка - хвърчаха рекорди, взимаха се медали. Това е наистина политическо шоу. Това е грозно, защото удря млади хора, удря деца. Нашият спорт например няма никаква необходимост от допинг. Даже допингът би пречил. Как така ти ще удариш една държава?! В такъв случай трябва да се вземе решение, че тези състезатели се допускат индивидуално да участват. Но аз съм абсолютно убедена, че Русия ще направи паралелни игри и много ще участват и големите рекорди ще бъдат там\", заяви Робева в студиото на \"Тази сутрин\".    \"Това го правят всички. Не сме наивници. Хайде да не правим и ние пропаганда. Ние сме потърпевши от това. Който е хванат с допинг, нека да му се отнемат правата, да му се отнемат завинаги правата. Не са един и два случаите, в които самите спортисти признават, а държавата прикрива. Щом като спортът стана политика, след като всички политици се снимат с шампионите... От тук нататък трябва да си вадим заключения.\", добави тя.    В момента Робева пътува из България заедно с най-новия си спектакъл - \"Шоу без име\".    \"Това е един спектакъл с много имена. Тъй като ние не успяхме да изберем името, той си остана \"Шоу без име\", но с много съдържание. Правя го вече трета година. Тази година в 10 града. Събираме средства, до стотинка всичко отива за подпомагане на талантливите деца на България, предимно на спорта и най-вече на \"Левски\". Този клуб ръководя от години и е дал на България почти всички шампиони. Много други клубове се захранват с наши състезатели, но ние ги произвеждаме\", разясни тя.    \"Шоу без име\" вече беше представено в 8 града, като предстои възпитаниците на Робева да излязат на сцените в София (11 декември), Пловдив (14 декември) и Стара Загора (15 декември). Спектакълът може и да акостира във Видин, а средствата от продадените билети да отидат за подпомагане на филхармонията в града.    Чрез \"Шоу без име\" Робева и екипът ѝ помагат и на малката Йордана от Радомир, която страда от проксимален бедрен дефицит.    \"Това е удивително. Ние се обръщаме към публиката, след като са си купили билети хората, с един призив да помогнем на малката Йордана да бъде като тези деца, да може да играе, да се смее, да се радва. До тук, от тези 8 града, сме събрали приблизително 10 хил. лева. Смятам, че те ще се увеличат\", оптимист е тя.  ", "date": "2019.12.10", "title": "Нешка Робева за наказанието на Русия: Грозно политическо шоу (ВИДЕО) "}
{"url": "http://epicenter.bg/article/-Levski--priema--Ludogorets--v-chetvartfinalen-mach-za-Kupata-na-Balgariya-/201118/8/0", "text": "Oтборът на „Левски” ще приеме шампиона „Лудогорец” в четвъртфинален сблъсък от турнира за Купата на България. Мачът ще се играе на стадион „Георги Аспарухов” в София, предаде Нова тв.    Тимът на ЦСКА пък ще срещне състава на „Ботев” (Враца) в София.    Другият столичен отбор ЦСКА 1948 ще гостува на „Локомотив” Пловдив в опит да отстрани втори елитен тим от надпреварата, след като в миналия кръг се справи с Берое.    Четвъртата двойка е между отборите на „Ботев” (Гълъбово) и „Ботев” (Пловдив). Мачът ще се състои на стадион „Трейс Арена” в Стара Загора.    Мачовете са на 3, 4 и 5 март догодина. Финалът на надпреварата ще се играе на 16 май, събота.  ", "date": "2019.12.10", "title": "„Левски” приема „Лудогорец” в четвъртфинален мач за Купата на България "}
{"url": "http://epicenter.bg/article/Kralev-nagradi-Antoaneta-Stefanova-za-dvata-medala-ot-Evropeyskoto-parvenstvo-po-shahmat-/201134/8/0", "text": "Министърът на младежта и спорта Красен Кралев награди с почетен плакет на ММС Антоанета Стефанова, която спечели два медала от Европейското първенство за жени по ускорен шахмат и блиц в Монте Карло. Българската гросмайсторка завърши втора в надпреварата на блиц и трета при рапида, съобщават от ММС.    Почетни плакети на ММС получиха и младите състезателки Габриела Антова, Надя Тончева и Нургюл Салимова. Те се представиха отлично в отделните възрастови групи. При 18-годишните Антова се нареди първа при рапида и на блиц, същото постижение записа и Надя Тончева при девойките до 14 години. При 16-годишните Нургюл Салимова завърши първа при рапида и втора на блиц.    Благодарение на доброто си представяне в Монте Карло нашите състезателки повишиха своя ЕЛО-рейтинг. По време на шампионата Антоанета Стефанова изигра общо 24 партии като спечели 16 от тях. В момента българката се намира на 20-то място в ранглистата на Международната федерация по шахмат (ФИДЕ) с рейтинг 2476.  Нургюл Салимова също е в топ 100 при жените. Тя е на 91-ва позиция с ЕЛО 2372. Салимова е една от трите най-млади състезателки в първата стотица на класирането.    Министър Кралев и момичетата от националния отбор обсъдиха възможността ММС да закупи нови компютърни конфигурации, с които те да се подготвят за големите състезания.    През 2020 година предстои шахматната Олимпиада, а според председателя на Българската федерация по шахмат 1928 Руслан Тошев женският ни отбор е изграден от силни състезателки, които могат да постигнат добри резултати.    “След дълъг период на проблеми в българския шахмат момичетата от националния отбор са повод да погледнем положително към този спорт у нас. Сега е моментът да се привлекат хора, които да помагат за развитието на шахмата”, коментира министър Кралев.    На срещата присъства и членът на УС на БФШ 1928 Маргарита Войска.  ", "date": "2019.12.10", "title": "Кралев награди Антоанета Стефанова за двата медала от Европейското първенство по шахмат "}
{"url": "http://epicenter.bg/article/Abramovich-otkazal-da-prodade-Chelsi-za-blizo-3-miliarda-paunda-/201138/8/0", "text": "Собственикът на Челси Роман Абрамович отказа да продаде клуба на американския бизнесмен Тод Боели, съобщи \"Уол Стрийт Джърнъл\", цитиран от Агенция \"Фокус\".    Боели, който владее бейзболния отбор Лос Анджелис Доджърс, предложил по-малко от 3 милиарда паунда за акциите на Челси, но това не устройва Абрамович на този етап.    Роман Абрамович закупи Челси през 2003 година за 140 милиона паунда и отборът започна най-успешния период в историята си.  ", "date": "2019.12.10", "title": "Абрамович отказал да продаде Челси за близо 3 милиарда паунда "}
{"url": "http://epicenter.bg/article/Ministar-Kralev--WADA-nalozhi-na-Rusiya-nay-tezhkoto-nakazanie-v-istoriyata-na-svetovniya-sport-/201173/8/0", "text": "Световната антидопингова агенция (WADA) наложи на Русия най-тежкото наказание в историята на световния спорт. Това каза министърът на младежта и спорта Красен Кралев в предаването „Лице в лице“ по бТВ. Кралев коментира санкцията в качеството си на член на Управителния съвет на WADA. Той разясни подробно предисторията на казуса и внесе повече детайли относно наложеното наказание, съобщиха от пресцентъра на ММС.    Красен Кралев посочи, че Руската антидопингова агенция (РУСАДА) е обявена в несъответствие със световния антидопингов кодекс, което следва санкция от 4-годишна забрана на Русия да участва в големи първенства (световни първенства и олимпийски игри).    “За да участва в международни състезания всяка държава трябва да има национална антидопингова организация, която да е подписала Световния антидопингов кодекс, към който има международни стандарти. През 2017 г. WADA одобри международен стандарт за съответствие на подписалите страни, а за неговото следене и изпълнение беше създадена Независима комисия. Когато тази Комисия констатира несъответствие между стандартите и изпълнението на антидопинговите програми WADA налага санкции”, заяви спортният министър.    Той напомни, че скандалът с Русия започна през 2014 година, когато семейство Степанови разкриха мащабна схема за допингиране и прикриване на руски атлети. А изпълнителният директор на московската лаборатория Григорий Родченко разкри практическо участие на държавата в схемата, след като стана информатор на ФБР.    Министър Кралев уточни, че решението на Изпълнителния комитет на агенцията е взето, след като Русия не е изпълнила условията, които ѝ бяха поставени през 2018 година.    “Установено е, че предоставените от Московската лаборатория данни не са нито пълни, нито автентични. Анализирана е информацията в Системата за управление на лабораторната информация (LIMS), подадена през 2015 г и през 2019 г., и са установени липсващи или изменени данни във версията от 2019 г. спрямо 2015 г. Също така значителни доказателства с данни от 2016 г. и 2017 г. са били премахнати, както и съществена част от информацията от декември 2018 до януари 2019 г. е изтрита или изменена чрез компютърно манипулиране. Изтрити са данни за въвеждането на манипулациите и са променяни датите на компютрите”, заяви още Кралев.    Красен Кралев подчерта, че руски състезатели ще бъдат допускани до участие на Олимпийски игри и световни първенства, но под неутрален флаг.    “Наказанието на Русия не засяга участието на спортисти от страната на Европейски първенства, Европейски и Световни купи, защото тези надпревари не попадат в концепцията за “голямо спортно събитие”, допълни Кралев.    Относно възможността Русия да обжалва решението на Световната антидопингова агенция Кралев коментира, че е по-скоро скептичен то да бъде отменено.    „Решението дали руснаците ще обжалват ще бъде обявено на 19 декември. Генералният директор на РУСАДА Юрий Ганус заяви, че нямат шанс да спечелят обжалването. Аз лично не вярвам, че нещо ще се промени”, заяви Красен Кралев.    По думите му, се чака коментар и от страна на Международния олимпийски комитет (МОК), но е показателно, че още вчера президентът Томас Бах е обявил, че ръководената от него организация ще се съобрази с взетото от WADA решение.    Министърът на младежта и спорта коментира има ли подобен казус, свързан с употреба на забранени стимуланти от страна на български спортисти.    „България далеч не влиза в лошите класации на страните с уличени спортисти. През последните 10 години се наблюдава сериозен спад – за целия този период едва между 5 и 15 спортисти годишно биват уличавани в употреба на забранени субстанции. Повечето от заловените не са национални състезатели“, подчерта Кралев.    По думите му, последният по-фрапантен случай е от 2015 година, когато националният отбор по вдигане на тежести е бил уличен в употреба на забранени субстанции.    „Успяхме да докажем, че това е станало чрез замърсена хранителна добавка и санкцията беше намалена. От тогава нямаме други драстични случаи“, коментира още Красен Кралев.  ", "date": "2019.12.10", "title": "Красен Кралев: WADA наложи на Русия най-тежкото наказание в историята на световния спорт (ВИДЕО)"}
{"url": "http://epicenter.bg/article/Strelba-v-cheshka-bolnitsa--ima-ubiti-/201093/7/0", "text": "Мъж откри стрелба в чешка болница във вторник и уби най-малко шестима души. Нападението е извършено в чакалнята на лечебно заведение в град Острава малко преди 7.00 ч. Стрелецът избяга и в продължение на часове беше издирван от полицията. Впоследствие бе открит прострелян в главата. Той се е самоубил в колата, с която се е придвижвал.    Вътрешният министър на Чехия Ян Хамачек потвърди новината за стрелбата, а колегата му от здравното ведомство Адам Войтех допълни, че убитите са шестима. Четирима са издъхнали на място, а двама - по-късно в болница, съобщи Нова телевизия.          ", "date": "2019.12.10", "title": "Стрелба в чешка болница! Шестима души са убити. Нападателят се е самоубил (Снимки)"}
{"url": "http://epicenter.bg/article/Vladimir-Putin--Ubitiyat-v-Berlin-grazhdanin-na-Gruziya-e-organizator-na-vzrivovete-v-metroto-v-Moskva-/201098/7/97", "text": "Убитият през август 2019 г. в Берлин гражданин на Грузия е един от организаторите на взривовете в метрото в Москва. Това заяви президентът на Русия Владимир Путин в Париж на пресконференция след срещата на върха на „Нормандската четворка\", предава ТАСС.    Руският лидер съобщи, че убитият е вземал активно участие в действия на страната на сепаратисти в Кавказ и е бил издирван.    По думите на президента, само в една от акциите, в които участвал престъпникът, са били убити 98 души.    Взаимното изгонване на дипломати от Русия и Германия във връзка с убийството на гражданина от Грузия няма да доведе до криза в двустранните отношения, заяви Путин.    „Считам, че заради предварителни съображения е некоректно изгонването на дипломати, които нямат нищо общо с това. Вие попитахте за ответни мерки. Съществува неписана практика, неписани закони в такива случаи. Вие изгонихте нашите дипломати, ние изгонихме вашите“, каза президентът.  ", "date": "2019.12.10", "title": "Владимир Путин: Убитият в Берлин гражданин на Грузия е организатор на взривовете в метрото в Москва "}
{"url": "http://epicenter.bg/article/Lavrov-pristigna-vav-Vashington-za-sreshti-s-prezidenta-Tramp-i-darzhavniya-sekretar-Pompeo/201108/7/0", "text": "Министърът на външните работи на Русия Сергей Лавров пристигна на работно посещение във Вашингтон, съобщиха ТАСС и БТА. Визитата ще продължи по-малко от денонощие, но програмата е наситена - предвидени са срещи с президента на САЩ Доналд Тръмп, държавния секретар Майк Помпейо и с американски политолози. Предишното посещение на Лавров в американската столица беше през 2017 г., припомня ТАСС.", "date": "2019.12.10", "title": "Лавров пристигна във Вашингтон за срещи с президента Тръмп и държавния секретар Помпео"}
{"url": "http://epicenter.bg/article/Evakuiraha-25-stantsii-na-metroto-v-Moskva/201112/7/0", "text": "Анонимен сигнал за поставени взривни устройства на 25 станции на московското метро постъпи във вторник сутринта. Това съобщава говорител на службите пред РИА Новости, цитиран от Канал 3.    Въпреки заплахата, подземната транспортна структура не беше затворена и работеше в обичаен режим. Ден преди това в руската столица бяха получени сигнали за заложени бомби в 22 обекта – в шест мола, 13 училища, две съдилища и в храма \"Христос Спасител\".    Вълната от фалшиви съобщения за миниране на обществени места Москва и Санкт Петербург продължава вече втора седмица, като преди пет дни силите на реда на двата мегаполиса бяха вдигнати на крак. Тогава заканите дойдоха под формата на електронни писма, като в тях се казваше, че са минирани редица съдилища, учебни заведения, жилищни домове и офиси в двата руски мегаполиса.    В частност анонимно съобщение за заложено взривно устройство постъпи на електронната поща на Пресненския районен съд на Москва. Сътрудниците и посетителите бяха изведени от сградата в спешен порядък. По същата причина бяха евакуирани и зданията на 23 училища в столицата и 57 – в Петербург. За щастие при направената от кинолозите проверка бомби в заплашените школа не бяха открити.    През последната една година \"телефонният\" тероризъм стана практика в големите руски градове. Преди няколко месеца само за един ден в Москва и Московска област постъпиха около 200 сигнала за взривни устройства, заложени в обществени места. Анонимните съобщения тогава буквално подлудиха жителите на мегаполиса и околните населени места. Заради бомбените заплахи бяха евакуирани повече от 55 000 души. По данни на следствието, съобщенията се изпращат от компютри с IP-адреси, разположени извън пределите на Русия.", "date": "2019.12.10", "title": "Евакуираха 25 станции на метрото в Москва"}
{"url": "http://epicenter.bg/article/Pochina-Yuriy-Luzhkov/201113/7/0", "text": "На 84-годишна възраст почина бившият кмет на Москва Юрий Лужков, съобщават руските медии.   По данни на агенция \"Интерфакс\"   Според информация на телевизионния канал Рен, който е цитирал свои източници, осемдесет и четиригодишният мъж е издъхнал по време на операция в мюнхенска болница. Той дълго време е страдал от проблеми със сърдечносъдовата система и си е отишъл по време на хирургическата интервенция в здравното заведение в баварската столица. Рен обаче не посочи кога политикът си е отишъл от този свят.   Роденият на 21 септември 1936 г. в Москва Лужков, беше избиран три пъти за кмет на руската столица – от 1992 до 2010 г. През 2017 г. излизат мемоарите на Лужков, в които той разказва защо е напуснал кметския пост на руската столица - заради разногласия с Дмитрий Медведев.    Преди това руски медии публикуваха критични материали за него и го свързаха с корупционни скандали. Лужков напусна и управляващата партия \"Единна Русия\". На 21 октомври 2010 г. начело на Москва по застава Сергей Собянин,  дотогава вицепремиер и началник на кабинета на руския министър-председател Владимир Путин.  Любопитен факт от биографията на Лужков е, че в края на миналата година той подава молба за постоянно пребиваване в Латвия.    Според закона за имиграцията в прибалтийската държава чужденец може да поиска разрешително за постоянно пребиваване, ако е придобил недвижими имоти на стойност от 50 до 100 хиляди лата (от 100 до 200 хиляди долара) в страната, регистрирал е фирма там или пък е депозирал в местна банкова сметка 200 хиляди лата (400 хиляди долара), уточнява РИА Новости. Лужков имаше необходимия влог в латвийската банка \"Риетуму\" и притежаваше недвижими имоти в Латвия.   След като напусна властта, Лужков се занимаваше със селско стопанство, напомнят руските медии.  По времето на Лужков икономиката на Москва се подобрява. Той също така председателства големи строителни проекти в града, включително изграждането на нова финансова област.    - по покана на Стефан Софиянски като кмет на София - през 1998 г., 2001 г. и 2002 г, и на Бойко Борисов - през 2008 г.    откриха детския оздравителен лагер \"Радуга\". Обектът е част от инвестиционния проект на правитеслтвото на Москва за изграждането на международен детски санаторно-оздравителен компелкс в курорта \"Камчия\".   .  Тогава българският министър-председател заяви: \"Като кмет бях на гости в Москва на колегата си Лужков и тогава Лужков ми каза, че трябва да стана премиер. След това аз го бих на мач на стадион \"Лужники\" и станах премиер. Догодина предстоят президентски избори, явно пак трябва да отида до Москва и да го бия на мач\", шеговито отбеляза Борисов пред журналисти след церемонията..    ", "date": "2019.12.10", "title": "Почина Юрий Лужков. Той предрича на Борисов, че ще стане премиер"}
{"url": "http://epicenter.bg/article/Protesti-v-Stokholm-zaradi-vrachvaneto-na-Nobelovata-nagrada-za-literatura/201117/7/0", "text": "По традиция днес в Стокхолм и Осло ще се състоят церемонии по връчването на Нобеловите награди, напомня БНР.    Стотици се очаква да се съберат на протест в Стокхолм, където се връчва отличието за литература.    След като миналата година наградата за литература беше отменена заради секс скандал в Академията, тази година полемика предизвика избора за лауреат за 2019-а година - 77-годишният австрийски автор Петер Хандке, който явно подкрепяше Слободан Милошевич.    Косово, Албания и Турция решиха да бойкотират церемонията по връчването на наградата, която Хандке ще получи от ръцете на шведския крал Карл XVI Густав.    Академията определи Хандке като един от най-влиятелните писатели в Европа след Втората световна война. Два паралелни протеста ще се състоят, докато той получава своя приз.    През 1997 г. Петер Хандке омаловажава сръбските военни престъпления в книгата си „Пътуване до реките: Справедливост за Сърбия“, а през 2006-а предизвика остри критики за реч на погребението на Слободан Милошевич.    Пред сръбската държавна телевизия писателят заяви, че не е очаквал тази враждебност.    „Стана трудно на моменти с цялата тази агресия. Не съм мазохист. Човек никога не очаква лоши неща. Може да си мисли за тях, но те винаги се оказват по-лоши от очакваното“, каза той.  ", "date": "2019.12.10", "title": "Протести в Стокхолм заради връчването на Нобеловата награда за литература"}
{"url": "http://epicenter.bg/article/Gartsiya-tarsi-pomosht-ot-OON-sreshtu-sdelkata-mezhdu-Turtsiya-i-Libiya-/201126/7/0", "text": "Гърция призова днес ООН да осъди спорна сделка между Турция и Либия, която определи като „разрушителна“ за регионалния мир и стабилност, предаде АФП, цитирана от БНР.    Гърция „иска сделката да бъде взета под внимание от Съвета за сигурност на ООН и да бъде осъдена“, заяви говорителят на гръцкия кабинет Стелиос Пецас.    Миналия месец турският президент Реджеп Ердоган се срещна с премиера на признатото от международната общност либийско правителство Файез ал Сарадж, за да подпише с него споразумение в сферата на сигурността, отбраната и морското право.    Част от сделката залага морската граница между двете страни, която според Гърция не взема под внимание о-в Крит.    Пецас заяви, че Атина е изпратила писма по въпроса до генералния секретар на ООН Антонио Гутериш, както и до Съвета за сигурност, заявявайки, че сделката е невалидна, тъй като не е одобрена от либийския парламент.  ", "date": "2019.12.10", "title": "Гърция търси помощ от ООН срещу сделката между Турция и Либия "}
{"url": "http://epicenter.bg/article/Fon-der-Layen--Deystviyata-na-Turtsiya-v-Belomorieto-sa-nepriemlivi/201127/7/0", "text": "Новият председател на Европейската комисия (ЕК) Урсула фон дер Лайен заяви, че изпълнителната власт на Европейския съюз (ЕС) изцяло застава зад Гърция в разразилия се териториален конфликт с Турция относно Егейско море, съобщава Инвестор.бг, като се позовава на Euractiv.    Напрежението между Атина и Анкара ескалира, след като Турция подписа споразумение за демаркация с Либия, предвиждащ коридор, който се простира от Източното Средиземноморие между бреговете на двете страни и обвързващо изключителната икономическа зона, която според Гърция засяга нейната територия.    \"Ние сме на ваша страна. Действията на Турция в Беломорието са неприемливи. Ще изпратим ясно послание до Турция\", заяви Фон дер Лайен в понеделник (9 декември) по време на среща на върха на председателите на парламентарните групи от дясноцентристката Европейска народна партия (ЕНП). Действията на Турция предизвикаха силни негативни реакции от страна на Атина, Никозия и Кайро. Турско-либийската сделка игнорира принадлежността на остров Крит, а според Гърция Анкара иска да установи легален прецедент с „нелегален“ меморандум на разбирателство съгласно международното право.    След действията на Турция Гърция и Египет решиха да ускорят дискусиите за демаркация на изключителните икономически зони между тях.    Гръцкият външен министър Никос Дендиас заяви, че Турция е изнудила Либия за морските зони. Според него Европа трябва да изпрати ясно послания до Анкара и да подготви санкции в случай, че Либия и Турция не се съобразят с протестите на Атина.    По-рано тази седмица Гърция експулсира либийския посланик в Атина, ход, описан от турския президент Реджеп Тайип Ердоган като „международен скандал“.    \"Атина ще плати съответната цена за своите действия в международен план“, предупреди турският държавен глава.    В същото време върховният председател на ЕС за външната политика Жозеп Борел изрази солидарност към Гърция и Кипър, като заяви, че споразумението между Турция и Либия предизвика „сериозни опасения“ в Брюксел.    ЕК сега разисква съдържанието на сделката, която според Борел е проблематична за териториалните води на Гърция.    Франция, Италия и Холандия изразиха своята „пълна подкрепа“ към Гърция в понеделник по време на среща на министрите на външните работи на ЕС в Брюксел.    Откриването на петролните и газови залежи в региона сближи Гърция, Кипър и Израел. Трите страни се радват на американска подкрепа за изграждането на EastMed, тръбопровод, предназначен за транспортиране на ресурси от Кипър през Гърция до други страни от ЕС.    Гръцки източници заявиха пред Euractiv, че всякакви стъпки, които Турция предприема в Източното Средиземноморие, застрашават EastMed и енергийната сигурност на ЕС като цяло, в момент, когато Турция работи в тясно сътрудничество с Русия за пълното въвеждане в експлоатация на „Турски поток“.    Междувременно председателят на либийския парламент Агила Салех Еса изпрати официално писмо до генералния секретар на ООН Антонио Гутериш, в което казва, че меморандума между Турция и Либия е невалиден и Либийската камара на представителите не го признава.    Според председателя на либийския парламент настоящото правителство е незаконно и използва меморандума за предоставяне на икономически и териториален достъп до Турция, която няма морска граница с Либия.  ", "date": "2019.12.10", "title": "Фон дер Лайен: Действията на Турция в Беломорието са неприемливи"}
{"url": "http://epicenter.bg/article/Dozhivotna-prisada-za-atentator-ot-Sankt-Peterburg/201132/7/0", "text": "Военен съд в Санкт Петербуг даде доживотна присъда на Аброр Азимов, организатор на терористичен акт в метрото на града на Нева през 2017 г., съобщава БГНЕС.    Още десет други обвиняеми получиха различни срокове затвор – от 19 години до 28 години.    На 3 април 2017 г. във вагон на мотриса на петербургското метро проехтя взрив, при който загинаха 15 души. Разследването установи, че експлозията е дело на терорист-самоубиец. Бяха арестувани 11 негови предполагаеми съучастници.    В зависимост от ролята им при подготовката на престъплението срещу тях бяха повдигнати различни обвинения и, съответно, те получиха различни присъди от съда.    Докато траеше процесът нито един от заподозрените не призна вина. Последно те заявиха, че следствието е извършило грешка.    Разследването приключи през август 2018 г. Според неговите резултати атентатът е бил организиран от терористична общност, създадена на територията на Сирия от Сирожидан Мухтаров. Извършител на терористичния акт е друг киргиз с руско гражданство Акбаржон Джалилов. Той направил две взривни устройства, едното от които оставил на метростанция „Площад на Въстанието“, а втората взривил между други две спирки на подземната железница.", "date": "2019.12.10", "title": "Доживотна присъда за атентатор от Санкт Петербург"}
{"url": "http://epicenter.bg/article/Pochina-vokalistkata-na-Roxette-Mari-Fredrikson/201135/7/0", "text": "Шведската певица от група „Роксет” Мари Фредриксон е починала на 9 декември, съобщава официалният сайт на звездата и NOVA.   \"С дълбоко прискърбие съобщаваме, че една от най-големите ни и обичани певици си отиде от този свят. Мари Фредриксон е починала на 61 години в дома си след дълго боледуване”, съобщават близки на звездата.   Гун-Мари Фредриксон е родена на 30.05.1958г. в Осло, Швеция. Певицата беше диагностицирана с мозъчен тумор и се подложи на лечение срещу заболяването през 2002 г. \"Съпругът ѝ Микаел Болиос и двете ѝ деца - Инес Жозефин и Оскар, страдат най-много от нейната загуба\", съобщава шведският вестник \"Експрес\"    Мари Фредриксон и Пер Гесле сформират Роксет през 1986г. и създават поредица хитове, които ги превръщат в една от най- успешните и обичани скандинавски групи.", "date": "2019.12.10", "title": "Почина вокалистката на Roxette Мари Фредриксон"}
{"url": "http://epicenter.bg/article/Vrachiha-Nobelovata-nagrada-za-mir-na-premiera-na-Etiopiya/201156/7/0", "text": "Етиопският премиер Абий Ахмед получи Нобеловата награда за мир за 2019 г. Церемонията се състоя в кметството на норвежката столица Осло, предадоха Франс прес, ДПА и БТА. Норвежкият Нобелов комитет похвали Абий Ахмед \"за важната му инициатива да уреди граничния конфликт със съседна Еритрея\" и за усилията му в подкрепа на мира и международното сътрудничество. \"Приемам тази награда от името на етиопците и еритрейците, особено тези, направили върховна саможертва в името на мира\", заяви етиопският премиер, след като получи наградата. \"Приемам тази награда от името на моя партньор и другар в мирната кауза, (еритрейският) президент Исаяс Афеверки, чиято добра воля, доверие и ангажираност бяха от решаващо значение\", добави той. На 9 юли, след историческа среща в еритрейската столица, Абий Ахмед и Исаяс Афеверки сложиха край на 20-годишна война между двете страни. \"Разбрахме, че нашите страни не са врагове, а сме по-скоро жертви на един и същ враг, който се нарича \"бедност\", обясни етиопският премиер, който постигна забележителното помирение едва три месеца след встъпването си в длъжност. След впечатляващия напредък обаче последва стъпка назад. Днес Етиопия е раздирана от насилие между общностите и мирният процес с Еритрея изглежда застинал, отбелязва Франс прес. Изглежда е достигната мъртва точка, отбеляза председателката на Нобеловия комитет Берит Рейс-Андерсен.   \"Норвежкият Нобелов комитет се надява, че предишните ви постижения, заедно с допълнителното поощрение, каквото представлява наградата за мир, ще подтикнат страните да продължат с прилагането на мирните договори\", добави тя. Абий Ахмед е първият етиопец, получавал някога Нобелова награда.", "date": "2019.12.10", "title": "Връчиха Нобеловата награда за мир на премиера на Етиопия"}
{"url": "http://epicenter.bg/article/Tramp-ofitsialno-e-obvinen-v-zloupotreba-s-vlast-i-vazprepyatstvane-na-razsledvane/201157/7/96", "text": ", реагира Доналд Тръмп в профила си в \"Туитър\".    На двете обвинения стъпва процедурата за отстраняването му от власт. \"Създателите на Конституцията са предвидили ясен лек срещу президенти, които нарушават клетвата си. Това е възможността за импийчмънт\", заяви председателят на правната комисия в Камарата на представителите демократът Джералд Надлър, цитиран от информационните агенции.   От Демократическата партия уточниха, че Тръмп е злоупотребил с властта си за сметка на националния интерес и е възпрепятствал опити на Конгреса за разследване.  Това е историческа стъпка, която може да доведе до гласуване в пленарна зала най-рано следващата седмица.   Председателят на Комисията по правни въпроси към долната камара Джери Надлър съобщи обвиненията по време на пресконференция.   \"Трябва да бъдем ясни: Никой, нито дори президентът, не е над закона\", предупреди той.   Председателят на Комисията по разузнаване към Камарата на представителите Адам Шиф заяви от своя страна, че . На пресконференцията присъства и председателят на Камарата на представителите Нанси Пелоси.    От предизборната кампания на Тръмп отговориха, че демократите се занимават с този политически театър, защото нямат силен кандидат за изборите през 2020 г. и те го знаят. , който е фаворит на Демократическата партия за президент на САЩ. Демократите твърдят, че президентът е блокирал помощ за Украйна и е отказал да се срещне с украинския си колега, докато страната не започне да разследва Байдън и сина му Хънтър, който е работил в борда на директорите на украинската енергийна компания \"Бурисма\".   Тези две обвинения трябва да бъдат гласувани в Камарата на представителите, където демократите имат мнозинство. Първо трябва да минат гласуване в правната комисия, а след това влизат за дебат и гласуване в Камарата на представителите. За одобрението на всяко от обвиненията се изисква обикновено мнозинство, което демократите имат.  , защото не могат да го победят на президентските избори. Обвиненията на демократите за импийчмънт на президента не са свързани с продължителното разследване на специалния прокурор Робърт Мълър за намесата на Русия.   Камарата на представителите може да гласува за импийчмънт на Тръмп още следващата седмица. Доналд Тръмп може да стане третият президент в историята, срещу когото е гласуван импийчмънт.        ", "date": "2019.12.10", "title": "Демократите официално обвиниха Тръмп в злоупотреба с власт и възпрепятстване на разследване"}
{"url": "http://epicenter.bg/article/Putin-se-strahuva-ot--vtora-Srebrenitsa--ako-Ukrayna-poluchi-kontrol-nad-granitsata-v-Donbas-/201161/7/97", "text": "уският президент Владимир Путин се опасява, че ако Киев получи контрол над границата в Донбас, без да предостави гаранции за защита на неговите жители, националистите могат да извършат издевателства над местното население, които той описа като потенциална втора \"Сребреница\", предават TACC и Агенция \"Фокус\".    Той каза това по време на заседание на Съвета на ООН за правата на човека.    \"Украинската страна винаги повдига въпроса с думите - дайте ни възможност да затворим границата за войски. Е, представям си какво ще започне по-нататък. Ще бъде като в Сребреница\", каза Путин, като имаше предвид етническото прочистване на босненския град от 1995 г., когато, според различни оценки, бяха убити повече от 8 хил. цивилни.    \"Видяхме как президентът (на Украйна Владимир) Зеленски води дискусии с националистите. Ясно е кой е по-силен там\", отбеляза ръководителят на руската държава.    \"И какво ще се случи там? И кой ще ги води, тези националисти, когато влязат в тези територии без предоставяне на гаранции за хората?“, коментира още Путин.    Президентът отбеляза, че по-рано е обсъдил с президента на Украйна Владимир Зеленски възможното преследване на хора, живеещи в самопровъзгласилите се Луганска и Донецка народни републики (ДНР и ЛНР).    \"Законът за амнистия все още не е приет. (…) Има някои решения, но нищо не е влязло в сила\", каза още Путин.  ", "date": "2019.12.10", "title": "Путин се страхува от „втора Сребреница“, ако Украйна получи контрол над границата в Донбас "}
{"url": "http://epicenter.bg/article/V-Polsha-arestuvaha-priel-islyama-ukrainets-po-podozrenie--che-podgotvyal-atentat/201166/7/0", "text": "Полската служба за национална сигурност съобщи, че е задържала приел исляма украински гражданин по подозрение, че е подготвял атентат срещу търговски център в Полша, предадоха Франс прес и ДПА.    Задържаният на 4 декември Максим С. \"планирал нападение с кола бомба, експлозиви или огнестрелно оръжие\" в източния град Пулави.    Украинецът пребивавал в Полша от два месеца и поддържал контакти с чужденци, най-вече чеченци и таджикистанци, които изповядват \"радикално тълкуване на исляма\".    \"През последните седмици той е приел исляма, сменил е името си на Мохамед и се е радикализирал\", съобщи службата за национална сигурност.    Националната прокуратура е започнала разследване. Максим С. е задържан под стража за три месеца. Той може да получи до три години затвор.  ", "date": "2019.12.10", "title": "В Полша арестуваха приел исляма украинец по подозрение, че подготвял атентат"}
{"url": "http://epicenter.bg/article/Kongresat-na-SASht-zalozhi-vav-voenniya-byudzhet-sanktsii-sreshtu--Severen-potok-2--i--Turski-potok--/201168/7/96", "text": "Конгресът на САЩ заложи в бюджета за отбрана за 2020 г. въвеждане на санкции срещу газопроводите „Северен поток-2“ и „Турски поток“, предаде БНР.    По-рано стана ясно, че проектобюджетът от $738 млрд. е съгласуван между Комисиите по отбрана на долната и горната камара на Конгреса, предстои да бъде подписан и от президента Доналд Тръмп.    В него е записано, че в защита на европейската енергийна сигурност се въвеждат санкции, свързани с руските енергийни проекти.    Бюджетът задължава Пентагона да прави отчет за мерките за възпиране на Китай и Русия, забранява продажбата на Турция на американски изтребители Ф-35 заради покупката от Анкара на руските зенитни комплекси С-400.    Проектобюджетът предвижда и отделяне на военна помощ за Украйна на стойност 300 милиона долара.    Проектът „Северен поток-2“ предвижда доставки на газ от Русия през Балтийско море до Германия. Тръбата минава през териториите или изключителните икономически зони на Финландия, Швеция и Дания. Очаква се „Северен поток-2“ да бъде пуснат в експлоатация през 2020-а. Против него се обявиха Украйна, Полша, Латвия и Литва. Строителството на тръбата е критикувано и от САЩ. В подкрепа на газопровода са Германия и Австрия.    Другият руски проект – „Турски поток“, предвижда доставки на руски газ през Черно море до Турция по два тръбопровода с капацитет почти 16 милиарда кубически метра всеки. Газът от първата тръба е предназначен за турските потребители, а от втората - за Южна и Югоизточна Европа. В края на ноември турският президент Реджеп Ердоган съобщи, че първата тръба ще бъде пусната в действие на 8 януари. Втората тръба за Европа минава през България, Сърбия и Унгария, а инфраструктурата за проекта у нас трябва да бъде готова в първата половина на следващата година.  ", "date": "2019.12.10", "title": "Конгресът на САЩ заложи във военния бюджет санкции срещу „Северен поток-2“ и „Турски поток“ "}
{"url": "http://epicenter.bg/article/Erdogan-obyavi--che-shte-se-otkazhe-ot-Nobelova-nagrada-za-mir--ako-takava-mu-bade-vrachena/201169/7/0", "text": "Турският президент Реджеп Тайип Ердоган осъжда връчването на Нобелова награда за литература на Петер Хандке, защото писателят е обвинен в отричане на геноцида в Босна през 1995 г., предава Anadolu Agency, цитирана от Агенция \"Фокус\".    „Присъждането на Нобелова награда за литература на расист няма да означава нищо друго, освен присъждане на награда за нарушение на правата на човека“, каза президентът в съобщение за Международния ден за правата на човека.    Известно е, че Хандке е голям почитател на бившия сръбски лидер Слободан Милошевич, който умира през 2006 г., докато е изправен пред съда в Хага за военни престъпления и геноцид.    „За съжаление, ние отбелязваме този ден (Международния ден за правата на човека) в края на годината, когато правата, гарантирани от Всеобщата декларация за правата на човека, са нарушени, несправедливостта е увеличена, невинни хора са избити заради техните вярвания…“, каза президентът на Турция.    На въпрос от журналисти как би постъпил ако получи Нобелова награда за мир, президентът заяви, че ще се откаже от нея. Според Ердоган, „Нобеловият комитет се е изчерпал и се е превърнал в политически мотивирана и идеологическа организация“.    Турция е сред страните, които бойкотираха церемонията по награждаването на Хандке.", "date": "2019.12.10", "title": "Ердоган обяви, че ще се откаже от Нобелова награда за мир, ако такава му бъде връчена"}
{"url": "http://epicenter.bg/article/Zapochna-sreshtata-mezhdu-Sergey-Lavrov-i-amerikanskiya-darzhaven-sekretar-Mayk-Pompeo-/201175/7/0", "text": "Във Вашингтон започна среща на руския външен министър Сергей Лавров и държавния секретар на САЩ Майк Помпео, съобщават РИА Новости и Агенция \"Фокус\".    При пристигането си в американската столица Лавров беше придружен от заместник-министъра на външните работи Сергей Рябков и руския посланик в САЩ Анатолий Антонов.    След срещата представителите на делегациите ще дадат пресконференция, свързана с резултатите от разговора.    След преговорите с Помпео, ръководителят на руското външно министерство ще разговаря и с президента на САЩ Доналд Тръмп.    Преговорите между Вашингтон и Москва от високо равнище са от решаващо значение, включително за осигуряване на благосъстоянието на САЩ. Това заяви по-рано заместник-говорителят на Белия дом Хоугън Гидли в коментари пред американски медии, свързани с предстоящата среща между министъра на външните работи на Русия Сергей Лавров и президента на САЩ Доналд Тръмп във Вашингтон, предава TACC.    „Този вид преговори са жизненоважни за благосъстоянието на САЩ. Президентът говори за това, проведе предизборната си кампания (през 2016 г.), като говори за подобряването на отношенията с Русия\", каза Гидли в отговор на въпроса каква би била реакцията на опозиционната на Тръмп Демократическа партия за разговорите му с Лавров.    \"Отговорността на всеки настоящ президент на САЩ е да се опита да развие отношенията (с други страни) по целия свят\", каза още говорителят на Белия дом.    Гидли потвърди, че Тръмп планира да обсъди контрола върху въоръжаването и сигурността на изборите на срещата си с Лавров.  \"Да, разбира се, очакваме той (Тръмп) да говори за контрола върху оръжията, но също така, например за сигурността на изборите, националната сигурност\", каза представителят на Белия дом.    Лавров ще се срещне с Тръмп в следващите часове във Вашингтон, след края на преговорите с държавния секретар на САЩ Майкъл Помпео. Предишното посещение на руския външен министър в американската столица се състоя през май 2017 г.  ", "date": "2019.12.10", "title": "Започна срещата между Сергей Лавров и американския държавен секретар Майк Помпео "}
{"url": "http://epicenter.bg/article/SASht-i-Rusiya-tryabva-da-imat-po-dobri-otnosheniya--zayavi-Pompeo-sled-razgovori-s-Lavrov-/201176/7/0", "text": "Държавният секретар на САЩ Майк Помпео заяви във вторник, че страната му трябва да има по-добри отношения с Русия и да се стреми да подобри \"сложните\" двустранни отношения, предаде БНР.    Изказвайки се на пресконференция с руския си колега Сергей Лавров, Помпео посочи, че Вашингтон и Москва са се съгласили, че пълната денуклеаризация на Северна Корея е тяхна обща цел.    По въпроса за възможна чужда намеса в предстоящите президентски избори в САЩ, висшият американски дипломат подчерта, че всяка намеса от страна на която и да е чужда партия или държава би била неприемлива и че ще получи подобаващ отговор.    От своя страна руският външен министър Лавров посочи, че съмненията за предполагаема намеса на Русия в изборите в САЩ вредят на отношенията между двете държави.    Говорейки на съвместната пресконференция с Помпео, Сергей Лавров отбеляза, че Москва предлага да публикува цялата комуникация от затворения канал за комуникация между САЩ и Русия от октомври 2016 година до ноември 2017 година. Той обаче допълни, че администрацията на президента Доналд Тръмп е отказала това предложение.    Лавров също така заяви, че Москва е готова да обмени ноти, с които двете страни да се ангажират с взаимна ненамеса във вътрешните работи между Москва и Вашингтон. Той допълни, че двете държави са разменили подобни ноти през 1933 година по предложение на тогавашния американски президент Франклин Делано Рузвелт.  ", "date": "2019.12.10", "title": "САЩ и Русия трябва да имат по-добри отношения, заяви Помпео след разговори с Лавров "}
{"url": "http://epicenter.bg/article/Panko-Anchev--Pisatelyu--izpalni-dalga-si--/201170/6/0", "text": "  Ако писателите не кажат истината, кой тогава ще я каже?  Но познават ли писателите истината, за която трябва да свидетелстват и която са призвани да разпространят сред народа?  Аз не съм сигурен, че днес те са нейните носители. Защото изгубиха правота да бъдат народни водачи и будители. Ако бяха, щеше да е съвсем различно!  Ако беше съвсем различно, днес нямаше да се тревожим толкова за съдбата на нацията, езика, та дори и за самата литература. Нямаше да живеем в подобна убога реалност, в която моралът и нравствеността са напълно изпразнени от своите традиционни значения и човекът е оставен сам на себе си, за да се оправя в живота. Защото днес най-важното е да си успял, да имаш пари, а не да си добър, честен, разумен, да живееш почтено, да си добродетелен, да обичаш отечеството си и хората.    За доброта, почтеност, любов между хората, разбирателство, съчувствие изобщо не се говори. Други са днес ценностите и друг стана езикът, с който те се обозначават. Обществото негодува единствено срещу материалната бедност. Тя, разбира се, е страшна, но не само тя е голямото социално зло.    Причините за нея се търсят повече в грешките на управлението, в националния характер, в „неуспешния преход“, а не там, където са. Не е ли писателят този, който трябва да ги посочи, за да насочат натам народът и обществото усилията си за облекчаване на човешката участ, за духовно просветление и материално благополучие? Никой друг няма да стори това. Но тогава ще затъваме все повече и все по-малко надежди ще поддържат силите на българите. Докато в един миг те ще се стопят напълно и ще рухне всичко.    Знам, че не е лесно за писателя да промени държавата. Защото в тази бедност той и изобщо хората на изкуствата затънаха най-дълбоко и сигурно върху тях се стовари най-тежкия товар. Страшното е, че те все още не се могат или не се решават да подигнат този това, да отворят очи и съберат гласовете си, за да прогласят ново начало, което да запали отново светлината и възроди надеждите.    Мнозина ще ми се обидят навярно, но ще кажа, че те си заслужиха тази участ заради бездействието, конформизма и страха, които проявиха още в началото на промените у нас през 90-те години на ХХ век. Някои от тях дори поведоха масата да разрушава всичко, да обругава и въздава възмездие. Те бяха умело използвани, за да се оправдаят разрухата, кражбите, лъжата и измамата.    И когато мъглата се вдигна, се видяха руините. Не толкова на старата обществено-икономическа система, а на идеалите, традицията, историята, езика, литературата, нацията. Виждат ли българските писатели тази страшна картина и ако я виждат, дали я осъзнават? И как говорят за нея? А и какво правят, за да започне възстановяването на социалната справедливост?    Формално националната писателска общност у нас е разделена и отделните й съставки изповядват различни идейни и естетически възгледи и принципи. Аз обаче не бих определил писателите постмодернисти и неолиберали като национални писатели и смятам, защото те все по-настървено работят за продължаването на този гибелен за държавата, нацията и литературен процес. На тях им е поставена отговорна политическа задача.    Плаща им се, за да я изпълнят. Затова и толкова агресивно и безпардонно изопачават обществената история и историята на българската литература – особено тази след Втората световна война. Отредена им е продажна и позорна роля, която играят неуморно и с вдъхновение. Защото повечето от тях са посредствени или направи бездарни и превъплощението в някаква платена роля е единственото, което им вдъхва самочувствие, че са уж писатели. В престъпното им служение са ги включили в сдружение с университетски преподаватели, журналисти, управленци в сферата на културата и самата политическа власт. Единни и сплотени до смърт, постигнатите от тях резултати досега са впечатляващи. Пораженията върху новите поколения са ужасяващи и навярно необратими. Те са неуморими и затова не бива да си правим илюзии, че сами ще спрат или че обществото ще ги изхвърли или няма повече да ги слуша и да им вярва.    Не бива да си правим никакви илюзии, защото в българския свят днес се води гражданска война. Тя не само е братоубийствена, кръвопролитна, жестока, варварска и безконечна, а на всичко отгоре се води без правила, непочтенно, из засада, озвучена от песните на сирените за благодатта на „европейските ценности“, демокрацията, толерантността, политическата коректност, правата на различните сексуални общности и ред други измишльотини от този род. Безмилостно се промива съзнанието. Животът се опростачи.    Войната се води не само с политически средства. За да се укрепи властта и се ликвидира съпротивата и недоверието към нея, е мобилизирана цялата власт. Ударната й сила са въпросните постмодернисти и идеолозите на неолиберализма. Защото теренът, върху който се води, е и литературата, изкуствата, културата, просветата. И най-вече езикът. Когато те биват поразени до такава степен, че българите да не разбират езика на своите писатели от миналото и днес, войната може и да приключи. Българската нация тогава ще бъде мъртва. И този ден съвсем не е далечен. Нима ще чакаме този ден, за да се убедим какво се върши днес и какви цели се преследват?    Странно е, че тя не се забелязва и не се осъзнава от писателите, обявяващи се за наследници на Вазов и националните традиции на българската литература. Те си мислят все още, че това е някакъв идейно-естетически спор или в най-лошия случай борба за разпределянето на малкото пари, които държавата се смилява да отпусне за издаване на книги, награди или помощи за писатели в нужда.   Навярно затова от време на време тихо проплакват, жалват се, хленчат, молят за милост. И толкова. Най-много да кажат някоя дума срещу политиците, които не разбирали от литература, били абдикирали (тази дума те много я обичат) от задълженията си и отново кротко, мирно и тихо са завръщат в своите премиери на книги, рецензийки, взаимни потупвания по рамене – ти на мене, аз на тебе, мизерни награди, вкрючване в жури на някой конкурс...    Но нима великите им предходници са им оставили толкова малко и не са ги научили на друго?    Да, аз ги питам докога ще свиват рамене и ще се утешават, че работата им била да пишат, а не да оправят света. Христо Ботев, Иван Вазов, Елин Пелин, Йордан Йовков, П. К. Яворов, Димчо Дебелянов, Гео Милев, Никола Вапцаров, Валери Петров, Николай Хайтов и още много други пишеха, но и „оправяха света“, залагаха името и живота си дори за добруването на хората. Те не се жалеха, не хленчеха, макар често да умираха от недоимък и срещу тях да стреляха с истински оръжия и куршуми. Те знаеха, че срещу литературата се води война и че тази война е и срещу народа и отечеството. Те знаеха още, че в тази война не може да си безучастник и да си вярваш, че това ще те спаси. Благодарение на тях и на мнозина още други писатели литературата бе спасена.    Днес обаче на нас е възложено да я браним и спасяваме. Даваме ли си сметка за тази отговорност?    Работата на писателя е само да си пише книгите, да ги публикува и чрез тях да влияе върху обществото. И нея той трябва да умее до съвършенство, защото само тогава може да се нарече писател. Но дори и когато върши с вдъхновение и любов тази своя работа, ако е истински писател, не може да му е безразлично какво става в това общество – особено когато то е заболяло от тежка болест и когато обругават нравствените и духовните ценности и безпардонно се разрушават нацията, националната държава и националната литература и култура.    Ако е истински писател,ще впрегне таланта, уменията, ума и съвестта си и ще разбуди хората, ще им вдъхне смелост и безстрашие, ще им покаже истината и ще ги накара да се възпротивят. Защото хората се нуждаят от такъв силен и мощен глас, който да ги събуди и поведе след себе си. Те няма да тръгнат сами, но чакат да бъдат поведени, да признаят и приемат своите будители и водители и наложат святата си воля в държавата. Кой друг освен писателят ще остави личните си грижи, за да поведе хората не за пари и богатства, а заради велика идея и за спасение на отечествения и националния дух.    Писателят няма друг интерес освен възхода и добруването на народа и литературата. Не славата, а дългът го заставя да бъде народен водач. Не се ли подчини на този свой дълг, той опорочава таланта, творчеството и живота си, обезсмисля ги и се опозорява завинаги.  Ето това писателят, обявяващ се за наследник на Вазов, трябва да осъзнае и да го приеме за своя най-висша кауза. Той трябва и да се самоидентифицира, да покаже лице, особености на таланта, енергията на своето вдъхновение и същността на своето обществено служение. За да заслужи и оправдае таланта и отдаде подареното му от Господа на своя народ и отечеството си.    Може би най-вярното негово оръжие в това служение е публицистиката, но и общественото поведение, духът на непримиримост. Мълчи ли, нещата в отечеството ни все повече ще загниват, хората ще се обезсърчават и отчайват, ще губят националното си съзнание и ще се превръщат в несъзнателна и бездушна „работна ръка“, чиято едничка цел е да бъдат „конкурентноспособни на пазара на труда“.    Тогава постмодернистите ще продължат да се ширят, да говорят и бълват лъжи и небивалици, ще поругават националните светини. Време е войната, която те отвориха и която водят с толкова сили и енергия, да бъде приета, за да бъде спряно тяхното нашествие.  Добре, ще каже някой, толкова думи, а нищо конкретно.    Тогава ще попитам колцина участваха в дискусиите, които в. „Словото днес“ проведе през тази и миналата година? На пръсти се броят! И то комай на едната ръка. Ето, сега из литературното небитие се опитва да възкръсне Марин Георгиев - повторният убиец на великия поет Никола Вапцаров, за да се погаври още веднъж с неговата памет. Колцина го разобличиха и дадоха отпор на лъжите, фалшификациите и безсрамните му клевети? Той е жалък и нищо не значещ фалшификатор, но явлението, което олицетворява, е опасно, страшно дори. То трябва да се разобличи! Както и продажността и безродието, наглостта и безсрамието на подобен тип автори, които не са малко.    А нима някой възрази на опитите да се фалшифицира и отрече антифашистката съпротива и историята на Втората световна война? Българската история е най-уязвена от посегателствата на постмодернистите и неолибералите. А кой възропта срещу непрестанните промени в учебните програми на училищата и изваждането от тях на едни от най-големите ни писатели заради техния национален дух и революционна дейност. Чу би се гласът на българските писатели или воплите на двама-трима потънаха в шумотевиците на ежедневието. Нима тези явления не са достатъчно сериозни, за да бъдат подложени на разобличение? Кой да го направи? Депутатите или евродепутатите? Кой? Не е ли задължение на българските писатели да дадат решителен отпор. Да, наследниците на Вазов не ги знаят, не ги познават, не ги чуват, не им дават да говорят по телевизиите, не ги зачитат при раздаване на национални отличия. Но как да ги знаят и познават, как да ги виждат и чуват, когато те самите са си избрали да бъдат неизвестни. И никой не им е крив за това!    Те сякаш свикнаха с това и се съсредоточиха в своя затворен кръг от колеги с еднаква участ. В него си ближат раните, окайват се, но понеже не знаят какво да сторят, правят свои вътрешни йерархии, задоволяват се с тях и се чудят защо „другите“ не ги зачитат. С молби и жалби няма да стане. Смелост и решителност са необходими, за да се изметат натрапниците, продажниците и ликвидаторите на нацията, литературата и езика. Колкото и да са нагли, но и здраво окопали и закриляни от властта в държавата, каузата им позорна; с нея те са слаби, страхливи и безпомощни.   Не ги гледайте, че се репчат, подскачат, пенявят се и размахват камшици. Но се резтреперват, когато видят пред себе си силата на литературата; когато им даде отпор. Защото са небразовани неподготвени. Защото са предатели! Те имат за своя трибуна предавания като „Култура.бг“, „Библиотеката“, „История.бг“, та дори и в „Панорама“. Имат и своите изданията като „Литературен вестник“, „Портал „Култура“, от където непрестанно поддържат огъня. Тази трибуна обаче може и трябва да им бъде отнета и на нея да застанат тези, които говорят с гласа на народа. И говорят на истински български език.    Пак ще попитам: страх ли ви е, колеги, та се криете в литературни четения и премиери на книги и не извисите глас, та въздухът да потрепери. Докога ще търпите тези литературни нищожества да тровят литературния въздух и съзнанията на българите. Те не са писателите, които да заслужават признание и уважение. И не от тях зависи българската литература и йерархията на литературните ценности днес. Не те са творците на българския език, за да говорят и решават какъв да е той и кой да е писател.    И понеже писателя не живее за себе си, а за своя народ и език, аз призовавам: Излез, писателю, и изпълни дълга си!", "date": "2019.12.10", "title": "Панко Анчев: Писателю, изпълни дълга си! "}
{"url": "http://epicenter.bg/article/-Vzglyad--Zashto-Putin-izprashta-Lavrov-pri-Tramp-/201114/11/33", "text": "Сергей Лавров отпътува за Вашингтон във вторник. Веднага след срещата в нормандски формат в Париж, министърът на външните работи на Руската федерация ще проведе преговори в американската столица. Със сигурност ще има среща с държавния глава на САЩ Доналд Тръмп - втората за периода на неговия мандат. С оглед сегашното състояние на руско-американските отношения това е голямо събитие. Но какво предизвика внезапното посещение? Отговор на въпроса търси руският вестник „Взгляд“, цитиран от Агенция \"Фокус\".    Информацията за посещението на Сергей Лавров в САЩ изтече само няколко дни преди началото му, когато руското външно министерство потвърди, че по пътуването „се работи активно“.    Белият дом не се интересува от изтичане на информация. В опита за импийчмънт срещу Тръмп всяка новина по „руската тема“ ще бъде добре изиграна от американската преса срещу президента на страната. Среща с Лавров е отличен повод да се напомни на всички американци, че техният държавен глава е „руска марионетка“. Изглежда абсурдно, но в края на краищата, след предишната среща между Тръмп и Лавров, се случи точно това. Президентът дори беше подозиран, че е издал тайни на Путин. Оттогава Лавров не е бил в Белия дом, но в края на краищата минаха две години и половина.    Да, първата и единствена среща на Тръмп с Лавров се състоя през май 2017 г. Както и да е, досега това беше единствената среща между настоящия американски президент и първия дипломат на Москва в Белия дом (за сравнение: през това време Путин се срещна в Москва и Сочи с Тилърсън, Болтън и Помпео). Да, имаше няколко срещи между Тръмп и Путин. Но между другото, само една от тях, миналото лято в Хелзинки, беше отделна от международните срещи на върха, т.е специално организирана.    Именно тогава страните, осъзнавайки сложността на ситуацията на Тръмп, който беше под постоянен натиск, се съгласиха да създадат специален канал за текущи преговори и консултации, като избраха Джон Болтън и министъра на националната сигурност на Русия Николай Патрушев да го водят. Именно те определиха задължението да провеждат редовни срещи и консултации - въпреки факта, че нито един постоянен формат за срещи между Лавров и неговите американски колеги (първо Тилърсън, а след това Помпео) не сработи.    Но каналът Патрушев-Болтън, започнал енергично, бе преустановен много скоро. Последната им среща се проведе през юни в Ерусалим и беше посветена главно на проблемите в Близкия Изток. А през септември Болтън беше уволнен - и руско-американският формат отново се оказа осиротял от американската страна.    Помощникът на Тръмп за националната сигурност Робърт О'Брайън все още не се е присъединил към работата по двустранните отношения, а Майк Помпео не само е слабо запознат в международните отношения (и още по-малко в тяхната история), но и не е твърде нетърпелив за руския фронт. Да, през май тази година Помпео отлетя за среща с Путин в Сочи, всъщност като личен пратеник на Тръмп. Тогава на американския президент му се стори, че най-накрая може да се справи с отношенията между двете страни, защото специалният прокурор Роберт Мюлер приключи работата си, без да намери следи за контактите между Тръмп и Кремъл.    През лятото Тръмп и Путин се срещнаха в Осака, в кулоарите на Г-20, но през есента започна нова серия антируски прояви в САЩ. Сега вече става въпрос за опит за процедура по импийчмънт срещу Тръмп заради разговор с украинския президент Зеленски и опит за разследване на случаите на корупция на семейство Байдън, т.е. руската тема се върна при Тръмп, но в различен вид.    Контактите с руснаците отново станаха токсични за Тръмп. Въпреки това, в момента той е готов да се срещне с Лавров. Защо сега?    Защото по-нататъшното осиротяло състояние на руско-американските отношения вече е нетърпимо. Нещо трябва да се направи за договора СТАРТ-3, да не говорим за многото регионални проблеми, които изискват поне постоянни консултации на високо ниво. Поради липсата на възможности за редовни (най-малко веднъж на шест месеца) срещи на върха и ликвидирането на канала Болтън-Патрушев, не е ясно кой в САЩ постоянно се занимава с отношенията с Русия. Преди две седмици Лавров се срещна в Япония с бъдещия посланик в Москва Джон Съливан, който сега е първи заместник държавен секретар, но скоро ще пристигне в руската столица, за да поеме новия си пост.    Разбира се, самият факт за изпращане на Съливан в Русия показва желанието на Тръмп да има силен професионалист в Москва, който би могъл постоянно и без да привлича вниманието на „вашингтонското блато“ да преговаря с руснаците. Но това не отменя необходимостта от поддържане на постоянна комуникация на ниво висши служители. И най-доверените им представители, какъвто Съливан във всеки случай не може да бъде за Тръмп.    Но Сергей Лавров е точно такъв представител и на Русия, и на Путин. И в разговор с него Тръмп ще разбере, че всичко, което казва Лавров, ще бъде равносилно на споразумение с руския президент. Предвид настоящото състояние на руско-американските отношения и изключително редките лични контакти на висши служители, това е изключително важна възможност.    Следователно посещението на Лавров във Вашингтон е от огромно значение.    Ясно е, че с Тръмп ще бъдат обсъждани най-различни теми - от Украйна (непосредствено след срещата в Париж) до Иран, от Китай до СТАРТ-3. Това е последната тема, която сега се превръща в една от приоритетните: няма по-добър начин за възраждане на руско-американските отношения от това да се демонстрира на целия свят готовността на двете страни да постигнат съгласие за запазването и разширяването на споразумението. Е, или относно сключването на нов двустранен договор.    Ако Тръмп все още мисли, че ще успее да играе с китайската карта, т.е да сключи търговско примирие с Пекин и с помощта на Русия да накара Китай да се съгласи да участва в преговори за нов СТАРТ, тогава е по-добре да се отърве от тези илюзии възможно най-скоро. Разбира се, той може да сключи търговска сделка с Китай, но няма да успее да развали руско-китайския съюз с нейна помощ.    Тръмп може да се усъмни в позицията на Русия по въпроса за СТАРТ не само поради неправилна оценка на американските анализатори и неговите съветници, но и защото той има малко контакти с Путин. Среща с Лавров ще даде възможност да се предаде руската позиция по ясен и отчетлив начин.    Разбира се, след разговор в Белия дом ще стане ясно кого Тръмп ще назначи за ръководител на диалога с Русия - послушния изпълнител, но не особено компетентен Помпео, или новия помощник О'Брайън. 11 месеца преди изборите в САЩ и двете страни не могат да си позволят просто да губят време и контакти.  ", "date": "2019.12.10", "title": "„Взгляд“: Защо Путин изпраща Лавров при Тръмп "}
{"url": "http://epicenter.bg/article/Nasledstvoto-na-Sotsa/198460/11/0", "text": "      На него новият генерален секретар на ЦК на БКП      \"Освен членовете и кандидат-членовете на Централния комитет на партията в пленума участвуват секретарят на БЗНС, членовете на Постоянното присъствие на БЗНС, първият секретар на ЦК на ДКМС, ветерани на партията, изявени дейци на стопанската и духовната сфера\", отбелязва официозът \"Работническо дело\". Той публикува и пълния текст на доклада на Петър Младенов.   Публикуваме този доклад със съкращения.             Неговите решения се посрещнаха със спонтанно одобрение от българския народ. Той изрази категоричната си подкрепа за нов курс на партията, за преодоляване на допус­натите дълбоки деформации, за изграждане на съвременна социалистическа и правова държава със силите на целия народ, на цялата българска нация.     Едва ли има съмнение, че е необходимо да започнем дълбок и честен анализ, за да осъзнаем  за да намерим верния изход от създалата се си­туация.    И тази реакция е напълно обяснима. Изминаха няколко десетилетия от победата на социалистическата революция, която откри пред България широк простор за обществен, икономически и духовен про­грес, за истинска народна власт и човешки свободи. Страната преодоля наследената изостаналост и създаде голям икономически потенциал. Осъществен бе бърз напредък в културното развитие, ликвидирани бяха теж­ки социални язви. Народна република Бъл­гария получи най-сетне истинска международна сигурност. Тези постижения са безспорни и всеки опит за тяхното подценяване би вля­зъл в противоречие с историческата истина.    Ние обаче няма да се окажем на висотата на своята отговорност пред народа като уп­равляваща партия и като Централен коми­тет, ако не видим, че през последните годи­ни страната навлезе в период на сериозна криза, на нарастващо социално напрежение и стагнация в своето цялостно развитие.     оказващи силно социално, икономическо, политическо и морално влияние върху общото състояние на нашето общество:        , застрашително изоставане в структурно­то и технологичното обновяване на икономиката вследствие на груби грешки в стопан­ската и инвестиционната политика, застрашително нарастване на външния дълг,     тежки трудности на вътрешния пазар и в крайна сметка влошаване на жизненото равнище, наличие на широко разпространена корупция,     на нацията и упадък на основни морални принципи и ценности,    –  – и като резултат от всичко това сериозно намаляване на доверието към пар­тията.    Затова първият главен въпрос, на който трябва да отговорим, е:      Преди да се опитаме да отговорим като партийно ръководство, би следвало да се напра­ви едно уточнение. Очевидно на сегашния етап ние не можем да дадем подробен и ар­гументиран отговор относно всички многоброй­ни обективни и субективни причини за създа­лото се положение. Това може да стане само след внимателно и безпристрастно изучаване, за което трябва повече време. Окончателно­то заключение тепърва предстои. Но ние днес поставяме решително начало на една всест­ранна преоценка на досегашните години на българския социализъм. Ние започваме остър завой в нова посока. И въпреки това относно главните, принципните причини за създаде­ното трудно положение в България сред на­шето общество има пълно единодушие.        Що се отнася до осмислянето, до възприя­тието на този извод, смятам, че и в партия­та, и в обществото е нормално да има диску­сии, различия и нюанси. Всеки бе по своему съпричастен към системата, по своему тър­сеше в нея своето място, имаше своето отношение към произтичащите в нея процеси.     Това се виждаше много преди да стигнем до сегашния кризисен етап. Бившето ръководст­во формираше екипи, създаваше \"концепции\". От тях се очакваше чудо, което да доведе до преодоляване на тежките проблеми и да започне едно щастливо развитие. В ход бе непрекъсната смяна на кадрите, трескави ре­организации следваха една след друга.     И така  . А нейна основна грижа бе не преодо­ляването на кризисните явления, а запазва­нето на господствуващите позиции във всеки сектор на обществения живот.     Около тази група, която много бързо придоби семейно-землячески характер, се наслоиха властолюбци и кариеристи от различен калибър.      Това бе дълбоко обидно за нашия народ, който със самоотвержен труд положи осно­вите на един обществен строй, свободен от експлоатацията на човек от човека.      \"Научните кадри\" на предишното ръковод­ство се опитваха да оправдаят проблемите с \"грешките\" на класиците на марксизма-ленинизма, с изостаналостта на българското об­щество, което не било дорасло за социали­стическа революция, с интригите на империализма или с дефектите на субективния фак­тор.  Но тук е и гвоздеят на въпроса.  Това ръководство бе едино­душно избирано на редица партийни конгреси, получаваше от тях одобрение за своята политика.      Много са въпросите, които чакат отговор. Навярно първият е, как можа да се случи така, че четиридесет и пет години след со­циалистическата революция ние да изпаднем в днешната обществена стагнация? Без да навлизам в по-обстоятелен социологически и политически анализ, който неизбежно ще се наложи ако не днес, то утре, ще споделя с вас някои съображения, които, щем-не щем, трябва да имаме предвид, ако истински тър­сим отговор на въпросите и решения за ста­билизация в политически и икономически план.        Направените дотук тежки констатации и обвинения ще \"увиснат във въздуха\", ще станат повод за политически спекулации и ново напрежение,      Обективната оценка на социално-икономическото състояние на страната трябва да за­почнем с извода, че предишното ръководство ни оставя в наследство един прогресиращ икономически спад.        Като имаме предвид, че това спадане протича паралелно с бързо увеличаване на вът­решния и външния дълг на страната и на инфлацията, може да се направи изводът, че по същество през последните години не само че няма никакъв икономически ръст, а напротив, има рязко връщане назад.        Влоши се материалната и суровинната осигуреност на производството. Прогресивно се увеличава делът на амортизираните про­изводствени фондове, който в края на 80-те години достигна 40–45 на сто. Нарушиха се основни народностопански баланси.    Засили се тенденцията на изоставане на количеството и качеството на произведените стоки от изискванията на потребителите. Про­изводството на редица стоки през последни­те няколко години е по-малко в сравнение с 1980 година. Това се отразява преди всич­ко върху жизненото равнище на хората и върху състоянието на вътрешния пазар.     Така например за пери­ода след 1980 г. паричните доходи на насе­лението са нараснали с 54 на сто, а обемът на стоковите фондове — с 39 на сто. Сега населението разполага с 25 млрд. лева в спестовни влогове, а има малко стоки, които може да купи. Само през 1989 г. се очаква свободните парични средства да се уве­личат с още 1,8 млрд. лева!      Дър­жавният бюджет е поел непоносими за нашите мащаби разходи. Много от тях прикри­ват некадърност в управлението, неефектив­ни инвестиции, нискокачествен и лошо орга­низиран труд. ПРЕКОМЕРНИТЕ РАЗХОДИ НА ДЪРЖАВАТА И СЪЗДАДЕНАТА СЛОЖНА СИСТЕМА ОТ ДЪРЖАВНИ ГАРАНЦИИ НАПРАВИХА ГОДИШНИЯ РАЗМЕР НА СУБСИДИИТЕ, НАДБАВКИТЕ И ПРЕМИИТЕ ОКОЛО 7 МЛРД. ЛВ, КОЕТО ПРЕДСТАВЛЯВА НАД 1/4 ОТ ОБЩИЯ РАЗМЕР НА БЪДЖЕТНИТЕ РАЗХОДИ. КАТО РЕЗУЛТАТ ОТ ТОВА МНОГО ГОДИНИ НАРЕД БЮДЖЕТЪТ ПРИКЛЮЧВА С ГОЛЯМ ДЕФИЦИТ.      Всички тези проблеми намират краен из­раз в задълбочаването на инфлационните тенденции. Непризнаването на инфлацията досега, а оттук и отсъствието на надеждни лостове за нейното управление ускоряват обезценяването на българския лев, намаляват неговата вътрешна и външна покупателна способност.    ИЗКЛЮЧИТЕЛНА ТРЕВОГА БУДИ СТРЕМИТЕЛНОТО НАРАСТВАНЕ НА ЗАДЪЛЖЕНИЯТА НИ В СВОБОДНО КОНВЕРТИРУЕМА ВАЛУТА. ПРИТЕЖАВАМЕ ЗЛАТНИ ВАЛУТНИ РЕЗЕРВИ В РАЗМЕР НА ОКОЛО 1,3 МИЛИАРДА ДОЛАРА. ОТ ПРЕДОСТАВЕНИТЕ КРЕДИТИ НА ДРУГИ СТРАНИ ЩЕ ПОЛУЧИМ В БЛИЗКИТЕ ГОДИНИ ОКОЛО 1,8 МИЛИАРДА ДОЛАРА.   ПРИ ТОВА ПОЛОЖЕНИЕ      Особено неблагоприятно е, че нарастване­то на задълженията става на фона на намаляваване на постъпленията в конвертируема валута и при съхраняване на зависимостта на икономиката и на социалната сфера от вноса по второ направление. Сега брутните ни задължения неколкократно надвишават годишните постъпления в свободно конвертируема валута.     Ако не променим нещата, над половината от го­дишните ни валутни постъпления ще бъдат изразходвани за погасяване на дълга. Погашенията ще погълнат и значителна част от прираста на националния доход.    Същевременно трябва да отбележим, че в последно време страната изплати задълже­нията си към социалистическите страни и в момента нашият платежен баланс с тях е уравновесен.     В основата на тази заплашителна тенденция лежат сериозни инвестиционни греш­ки през последните две десетилетия. Същевременно трябва да отбележим, че ние се­риозно изостанахме в технологичната област, в качеството на стоките и тяхната надежд­ност.    Казаното потвърждава извода, че народното стопанство се намира в период на прогресиращ икономически спад.    Големият въпрос е:   Преди всичко трябва да напомним, че на­чалото на сегашните трудности на страната датира още отпреди 15–20 години, но те особено се изостриха през последните две пе­тилетки. През целия този период независи­мо от решенията на партийните конгреси и конференции страната продължи да се раз­вива на екстензивна основа при непрекъс­нато увеличаващ се недостиг на трудови и суровинни ресурси.    Икономиката започна все по-често да боледува, което намираше израз в моралното и физическо изхабяване на ос­новните фондове, в увеличаването на разме­ра на незавършеното строителство, в нама­ляването на общата ефективност на произ­водството.    Благодарение на специфичната икономиче­ска ситуация, създала се след суровинно-енергийната криза през 1973-1975 г., страната успя да привлече допълнителни външни източници на растеж, което тогава позволи временно да се даде нов тласък в развити­ето на икономиката. Ние не използвахме оба­че пълноценно тези възможности.    Именно през тези години бяха изградени мощности, които днес не дават нито печалба, нито валута, но затова пък тежат като во­деничен камък на шията на националната икономика. Става дума за обекти, които из­държа цялото общество.   Сериозни са последиците от строителството на някои мощности в Русе, на леярните заводи в град Раковски и дори от толкова рекламиралото обновление на хими­ческите заводи в Девня. Допуснатата диспропорция между развитието на финалните производства и производството на материали и комплектацията за тях доведе до прекомер­на зависимост на изградените през 70-те и 80-те години мощности на електрониката, химикофармацевтичната промишленост, леката индустрия, машиностроенето и други, а от­тук и на народното стопанство като цяло, от вноса срещу конвертируема валута.    Когато говорим за трудности в икономиката, трябва да имаме предвид и факта, че   въпреки че конюнктурата беше, общо взето, благоприятна за нас. Върху проблеми­те на българската икономика се отразяват и трудностите на нашите партньори, страните – членки на СИВ.    И така, не можем да не си дадем ясна сметка, че основната причина за      Не е случайно, че практически всички социалистически странисе изправи­ха пред еднакви или сходни проблеми в икономическата и в социалната област.    Същевременно трябва да отбележим фак­та, че в нашите условия  в икономическата политика до рядко срещано в другите социа­листически страни равнище.    За дълъг период от време и особено през последните години  . Суперцентрализацията на икономи­ческата власт доведе до необосновани инвес­тиционни решения, до произволно определяне на плановите темпове на растеж, до неп­рекъснат административен натиск върху всички елементи на икономическата система и създаването на послушен апарат от ръковод­ни стопански кадри.     Тези деформации се задълбочиха през последните няколко години, когато преднамерено се провеждаше линия на замазване на съществуващото положение и отсрочване на решаването на наболелите проблеми по пъ­тя на увеличаването на външните и вътреш­ните задължения на страната.     Волунтаризмът в сферата на икономика­та се прояви особено силно по отношение на правителството. През последните няколко го дини то беше обезсилено чрез изземване на неговите функции, чрез непрекъснати и не­обосновани структурни и кадрови промени.      Напълно бе пренебрегната ролята на На­родното събрание при обсъждането и решаването на народностопанските проблеми и особено при изграждането на нашето стопанско законодателство.    Не може да оценим иначе освен като израз на най-грубо недомислие и безотговор­ност одържавяването на кооперативния сектор и унищожаването на трудово-кооперативните земеделски стопанства – акт, който в много отношения има необратими последици.      Това в голяма степен отслаби връзките на селяните със земята. Ликвидирани бяха много села, обявени за безперспективни и със \"затихващи функции\".    Главният показател за оценка на работа­та беше т. нар. \"среден добив от единица обработваема площ\". Цената на постигнатите успехи нямаше никакво значение.  на аг­рарно-промишлените и промишлено-аграрните комплекси към съответен вид продукция стесни номенклатурата на селскостопанското производство. От традиционен износител     фураж и други сел­скостопански стоки за стотици милиони долари. Интензивната миграция от селото към града създаде големи социални проблеми и най-важното — откъсна структурата на бъл­гарската икономика от естествените й при­родно-климатични условия, унищожи тради­ции и култура, създавани с векове.  тър­говията и общественото хранене, създаде се­риозни проблеми в бита и начина на живот на хората.     Не можем да не отбележим, че в тях се съдържаха не­малко правилни замисли и начинания, че има­ше стремеж към демократизиране на иконо­мическия живот. Тези опити за стопански реформи през втората половина на 60-те и в края на 70-те години не засегнаха на­растващото одържавяване на икономиката и режима на лична власт. Ето защо произтичащите от тях практически промени се ока­заха крайно ограничени и недостатъчни. Бю­рократичната върхушка се боеше да не на­вредят на нейния монопол върху властта и фактически ги бойкотира. Половинчатите преобразования бяха проведени по административно-силов път. Новообразуваните иконо­мически единици, кълнове на новото, линеят в условията на съществуващата и досега командно-административна система.    Всички тези подходи в своята съвкупност свидетелствуват за една главна особеност на икономическата политика на системата. То­ва не бе политика, обърната към човека. Тя не служеше за задоволяване на човешките потребности, нея я движеха други пружини и мотиви. Дълбоко вредоносен бе користният интерес на \"началниците\" на икономиката да се докарат пред висшето ръководство с из­пълнение и преизпълнение на плана, с \"про­бивни\" идеи и стратегии. Създадоха се усло­вия за подкопаването на традиционните за българина трудови добродетели. \"Нагоре\" вървеше лъжлива информация, надолу — зави­шени възнаграждения за мълчание и съуча­стие, един общ заговор срещу благополу­чието на народа.    Държейки с желязна ръка крана на раз­пределението, административно-командната система откри път за различни извращения. Създадоха се привилегии в социално, профе­сионално, йерархично и класово отношение. Произволът с механизма на разпределение­то доведе до противопоставяне и съзнателно разпалване на антагонизъм между различни групи като работници и селяни, работници и интелигенция. Тези извращения убиваха вя­рата у много хора, пораждаха у тях безве­рие и цинизъм. Живият интерес към труда чувството за дълг отстъпваше място на по­требителско отношение към живота.        Свръхцентрализираният механизъм за планиране опорочаваше естествените връзки ме­жду социалните групи. Контактите между производители и потребители се контролира­ха от центъра и не благоприятствуваха здра­вословното развитие на стопанството и тър­говията.      Лишеният от стоки потребителски пазар повишава с всеки изминат ден градуса на социалното напрежение. Липсват или трудно се намират продукти от първа необходимост. Свой дял имат и трудностите в придобиване на по-трайни и ценни стоки като телевизори, перални, хладилници, автомобили. Като при­бавим редица други липси на стоки за ши­роко потребление и послушаме какво се го­вори по многолюдните опашки, можем ясно да си представим тежката психологическа ат­мосфера.    Дори в последно време, когато бяха ут­върдени радикални виждания за създаване­то на социалистическа пазарна икономика и на фирмена организация, носителите на ко­мандно-административната система не сложи­ха оръжие. Независимо от мнението на правителството и на редица специалисти ново­образуваните фирми бяха изградени по ад­министративен начин — кампанийно и без необходимите проучвания. При формирането на техните ръководства се подходи по тради­ционния път. Създаването на фирмите се из­ползва за ликвидиране на производствената демокрация и на самоуправлението на тру­довите колективи. За сметка на това се за­силиха технократичните тенденции. Няма да е пресилено, ако се каже, че една част от апарата, включително на най-високо равни­ще, се уплаши от демократичните промени и побърза да сведе техните последствия до ми­нимум.    Нашите плодородни полета са напоени с химикали, нашите бистри води са отрове­ни и черни от замърсяване, въздухът в ре­дица градове направо е опасен за здравето. Разбира се, за редица от острите екологич­ни проблеми на страната има и външни при­чини. Но главното е, че у нас е налице еко­логическа криза, борбата с която не търпи отлагане нито ден, нито час.   . Създадоха се условия за подкопаването на традиционните за българина трудови добродетели.    Разклати се вярата на населението към закона, защото той постоянно се нарушаваше. Намесата в дейността на правозащитните органи стана постоянно явление. Ето такава е в най-общи линии социално-икономическата ситуация в България в края на 80-те години, която образно можем да ха­рактеризираме като прединфарктно състоя­ние.\"   Припомняме, че месец по -рано, на 17 ноември 1989 г. Народното събрание по предложение на пленума от 10 ноември 1989 г. освобождава Тодор Живков и като председател на Държавния съвет и на негово място избира отново Петър Младенов.  Петър Младенов излиза на трибуната, благодари на Живков и го праща на \"заслужен отдих\":   На него ЦК на БКП приема решение страната да поема курс към парламентарна демокрация.      Пленумът решава още да се свика извънреден конгрес.    Ден след завършване на пленума,    Петър Младенов се опитва да успокои протестиращите, но те го освиркват. В този момент, според заснети кадри от оператора и привърженик на СДС Евгений Михайлов,     ", "date": "2019.12.10", "title": "Петър Младенов, 1989: Провалихме се!  Живков наложи кланова диктатура, създаде условия за мафии"}
{"url": "http://epicenter.bg/article/Svetlana-Sharenkova--Sportat-se-izpolzva-za-porednata-portsiya-rusofobiya-/201171/11/0", "text": "  Поредна проява на патологична русофиобия! Само така може да се опише наложената от наднационалната антидопингова агенция УАДА четиригодишна забрана Русия да участва и да бъде домакин на най-представителните спортни събития. Очевиден е опитът за политизиране на спорта, което противоречи на принципите и духа на олимпизма, насочени към стремежа за по-мирен свят.    Очевидно е и желанието за служебно елиминиране на силната руска конкуренция.  Видимо е желанието Русия да бъде демонизирана в очите на обикновените спортни фенове по света, след като през 2014 г. в Сочи и през 2018 г. на Световното първенство по футбол милиони фенове от цял свят станаха свидетели не само на перфектна организация на събитието, но и на провала на пропагандните клишета, които се оказаха скалъпена лъжа. С очите си милиони видяха, че Русия е модерна и развита държава, а руснаците са позитивни и свободни хора.    Забраната на УАДА очевидно е несправедлива и тенденциозна, опитва се по гьобелсовски – с много лозунги, но без доказателства - да наложи мантрата, че само руските спортисти използват допинг. Несправедливо е заради някакви мними или реални нарушители да бъдат наказани състезатели, които спазват правилата. Няма обективност, а където тя липсва няма и волята и способността за справяне с проблемите с допинга. Със сигурност не чистият спорт е целта, тя е само и единствено политическа.    Някои сили не можаха да се примирят, че наложените преди повече от пет години антируски санкции не изпълниха очакваната роля, че руският народ остана сплотен зад своя президент Владимир Путин. Че руската икономика преодолява трудностите и се развива успешно, а Москва е желан партньор в стратегически енергийни проекти. Явно не могат да се примирят, че въпреки предизвикателното дрънкане на оръжие, тактиката на изолация се провали шумно. Авторитетът на Русия расте, тя не губи приятелите си и ще остане ключов фактор в новия многополюсен свят, а в очите на милиарди хора в Европа и света е алтернатива на проваления неолиберален глобалистки модел на развитие.    И в ход се пускат русофобските кампании – т. нар. афера „Скрипал” и развихрянето на повсеместна шпиономания, опитът отново без доказателства „дългата ръка на Кремъл” да бъде обвинявана за репресии и даже за покушения над инакомислещи. А „невинните борци за свобода” се оказват опасни терористи, олигарси или мафиоти.  Скандален бе опитът на Европейския парламент да преиначи историята и Русия да бъде обвинена като…подбудител на Втората световна война и за да бъде забравен решителният й принос за разгрома над фашизма.  А сега като оръжие срещу Русия се използва и спортът!    Целта на тези кампании е повече от ясна – Русия да бъде демонизирана отвън и деморализирана отвътре. Руското общество да бъде разколебано и унизено. Защото са засегнати сферите, в които руският човек изпитва законна национална гордост - Победата в Отечествената война, стотиците европейски, световни и олимпийски медали в спорта...    Със сигурност русофобските атаки и този път няма да успеят – с лъжа и интриги не се постига справедливост, фалшът ще бъде разбран не само от спортните фенове, но и от мислещите хора. Ловът на вещици, макартизмът, черните списъци, дамгосването на неудобните, политизацията на изкуството и спорта са част от една отречена доктрина.  Ястребите нямат място в спорта, защото не са способни на честна игра!   ", "date": "2019.12.10", "title": "Светлана Шаренкова: Спортът се използва за поредната порция русофобия "}
{"url": "http://epicenter.bg/article/NOI--Sredniyat-osiguritelen-dohod-za-stranata-za-oktomvri-e-1002-75-leva/201106/4/0", "text": "Размерът на средния осигурителен доход за страната за октомври 2019 г. е 1002,75 лв., съобщи Националният осигурителен институт /НОИ/.   Средномесечният осигурителен доход за страната за периода от 1.11.2018 г. до 31.10.2019 г. е 969,47 лв., допълниха от НОИ. Определеният средномесечен осигурителен доход за страната за посочения период служи при изчисляване на размерите на новоотпуснатите пенсии през ноември 2019 г., съгласно чл.70, ал. 3 от Кодекса за социално осигуряване, се посочва в съобщението.", "date": "2019.12.10", "title": "НОИ: Средният осигурителен доход за страната за октомври е 1002,75 лева"}
{"url": "http://epicenter.bg/article/-Sputnik---Sarbiya---Turski-potok--na-mushkata-na-Pentagona/201111/4/0", "text": "Конгресът на САЩ включи във военния бюджет за 2020 година въвеждане на санцкии срещу газопроводите „Северен поток 2“ и „Турски поток“, съобщава сръбската редакция на руската медия „Спутник“, цитирана от Агенция \"Фокус\", като се позовава на публикуван документ.    Комисията по въоръженията на Камарата на представителите и Сената на САЩ прие бюджета за отбрана за 2020 година. За да влезе този документ в сила, той трябва да бъде подписан от президента Доналд Тръмп.    В него се предвижда защита на европейската енергийна сигурност чрез налагане на санкции срещу руските газопроводи.    Бюджетът задължава Пентагона да докладва за мерките за сдържане на Русия и Китай и обявява мерки за „увеличаване на разходите: политически, военни, икономически, бюджетни и технологически“ за тези държави.    Документът също така предвижда забрана за продажба на изтребители F-35 на Турция заради покупката на С-400 и предвижда военна помощ за Украйна на стойност 300 милиона долара.", "date": "2019.12.10", "title": "„Спутник“ (Сърбия): „Турски поток“ на мушката на Пентагона"}
{"url": "http://epicenter.bg/article/Nov-sluchay-na-AChS-v-Dobrichko--opredelena-e-200-kilometrova-infektirana-zona/201116/4/0", "text": "Положителна проба за АЧС е дало диво прасе, отстреляно от местната ловна дружинка в с. Дончево, Добричко, съобщават от ОДБХ - Добрич и Канал 3.    Със заповед на Българска агенция по безопасност на храните е определена 200 кв. км инфектирана зона.    Зоната включва 3 подзони, като най-строги са мерките в подзона А, която е маркирана и ограничена, обясни на днешното заседание на Областната епизоотична комисия д-р Анелия Андонова – директор на Областна дирекция по безопасност на храните – Добрич. Ловът в подзона А е забранен. В нея може да се извършва само претърсване от служители на Ловно и Горско стопанство, без кучета. Зоната ще бъде отменена 6 месеца след последния положителен случай в нея.    Общо 4 са огнищата на Африканска чума по свинете в страната за последната седмица. Целта на мерките в тях е да запазим индустриалните ферми, заяви д-р Анелия Андонова.    Проверките на ОДБХ - Добрич на задните дворове в областта, които са почти приключили, не са констатирали наличието на домашни прасета в тях. Поредната по сигнал на гражданин предстои да се извърши днес.", "date": "2019.12.10", "title": "Нов случай на АЧС в Добричко, определена е 200-километрова инфектирана зона"}
{"url": "http://epicenter.bg/article/Hoviyat-gazoppovod-mezhdy-Pyciya-i-Kitay-ci-ima-vcich-o--no-ne-i-pechalba/201121/4/0", "text": "Caмo пpeди дни нoвият гaзoпpoвoд мeждy Pycия и Kитaй бeшe oфициaлнo oтĸpит ĸaтo eдин пepфeĸтeн cимвoл нa тoвa, в ĸoeтo ce пpeвъpнa пapтньopcтвoтo мeждy двeтe дъpжaви: дългocpoчнa, cтpaтeгичecĸи oпpaвдaнa и зaздpaвeнa вpъзĸa мeждy двe дъpжaви, oбeдинeни oт жeлaниeтo cи дa ce пpoтивoпocтaвят нa CAЩ, съобщават от money.bg.    Зa Mocĸвa cъopъжeниeтo e нoв изтoчниĸ нa чyждecтpaнни пpиxoди и ycпopeднo c тoвa нaмaлявa зaвиcимocттa нa cтpaнaтa oт тeзи, идвaщи oт Eвpoпa. Зa Πeĸин e нoв изтoчниĸ нa eнepгия, ĸoйтo нямa ĸaĸ дa бъдe зaceгнaт oт peшeниятa нa Baшингтoн.    Taĸa и зa двeтe cтpaни гaзoпpoвoдът пpeдcтaвлявa eднa гapaнция cpeщy бъдeщи пpoблeми нa ĸлючoви пaзapи и c ĸлючoви дocтaвчици. C тoлĸoвa мнoгo пpeдимcтвa, ĸoй ce нyждae и дa пeчeли пapи oт пpoeĸтa, питaт oт Fоrtunе в cвoй aнaлиз.    Cъc cигypнocт тpябвa дa ce oтбeлeжи, чe изгpaждaнeтo нa \"Cилaтa нa Cибиp\" e инжeнepeн пoдвиг. Toй тpябвa дa ocигypявa дocтaвĸи oт oтдaлeчeнaтa pycĸa тepитopия Яĸyтия нa близo 3000 ĸилoмeтpa paзcтoяниe в ceвepoизтoчнaтa чacт нa Kитaй.    Πpи дocтигaнe нa пълeн ĸaпaцитeт пpeз 2025 гoдинa дocтaвĸитe тpябвa дa бъдaт в paмĸитe нa 38 милиapдa ĸyбични мeтpa пpиpoдeн гaз нa гoдинa. Зa cpaвнeниe тoвa e пoд 10% oт oбщoтo пoтpeблeниe нa cypoвинaтa в EC зa пocлeднaтa гoдинa.    \"Чecтo oбaчe дoбpe пoлитичecĸи плaниpaнитe гoлeми пpoeĸти нe oзнaчaвaт нeпpeмeннo, чe тe ca иĸoнoмичecĸи oптимaлни, ocoбeнo ĸoгaтo бизнecът e ocтaвeн в pъцeтe нa двe дъpжaвни дpyжecтвa, cпeчeлили cи peпyтaция нa тaĸивa c пpoблeми в yпpaвлeниeтo им\", пocoчвaт oт мeдиятa.    Πo дyмитe нa Bитaли Йepмaĸoв, ĸoйтo e aнaлизaтop в Охfоrd Іnѕtіtutе fоr Еnеrgу Ѕtudіеѕ, eдинcтвeнaтa пpичинa пpoeĸтът вce oщe дa имa пoлoжитeлнa нeтнa нacтoящa cтoйнocт (NРV - cъпocтaвя дaдeнa инвecтиция в нacтoящия мoмeнт c бъдeщи пpиxoди oт нeя) e пoeвтинявaнeтo нa pyблaтa. Cpивът нa вaлyтaтa oт 2016 гoдинa oзнaчaвa, чe бъдeщитe пpиxoди в дoлapи oт пpoдaжбaтa нa гaз щe пoĸpият oгpoмнитe paзxoди, дeнoминиpaни в pyбли, ĸocтвaли ocъщecтвявaнeтo нa пpoeĸтa.    Oт Fоrbеѕ oтбeлязвaт, чe нeтният дълг нa \"Гaзпpoм\" - ĸoмпaниятa, ĸoятo yчacтвa в гaзoпpoвoдa oт pycĸa cтpaнa, e нapacнaл oт 895 милиapдa pyбли пpeди cтapтa нa paбoтaтa пo \"Cилaтa нa Cибиp\" дo 2,47 тpилиoнa pyбли или нaд 38 милиapдa дoлapa ĸъм ceптeмвpи. Paзбиpa ce, тyĸ тpябвa дa ce oтбeлeжи, чe гaзoпpoвoдът дo Kитaй нe e eдинcтвeнaтa пpичинa зa тoвa, нo вce пaĸ дoпpинacя зa знaчитeлнa чacт oт pъcтa.    Aнaлизaтopитe oт НІЅ Маrkіt Джeни Янг и Aннa Гaлцoвa пocoчвaт, чe вce oщe e нeвъзмoжнo дa ce ĸaжe cъc cигypнocт дaли и ĸoгa \"Гaзпpoм\" щe излeзe нa пeчaлбa oт тoзи пpoeĸт. Toвa e тaĸa, тъй ĸaтo пoдpoбнocтитe oĸoлo цeнитe нa дocтaвĸитe, дoгoвopeни мeждy Mocĸвa и Πeĸин, нe ca пyбличнo oпoвecтeни.    Bce пaĸ cпeциaлиcтитe cмятaт, чe гaзoпpoвoдът щe бъдe eдвa нa гpaницaтa нa пeчaлбaтa, тъй ĸaтo тoй идeятa зa нeгo e paзpaбoтeнa ĸъм мoмeнт, в ĸoйтo cтoйнocттa нa пeтpoлa, oпpeдeлящa цeнитe, пpeдлaгaни oт \"Гaзпpoм\", e билa двa пъти пo-виcoĸa oт днec.", "date": "2019.12.10", "title": "Hoвият гaзoпpoвoд мeждy Pycия и Kитaй cи имa вcичĸo, нo нe и пeчaлбa"}
{"url": "http://epicenter.bg/article/Ministerstvo-na-finansite--Balgariya-izpalni-oshte-edin-angazhiment-po-prisaedinyavaneto-kam-evrozonata-/201144/4/0", "text": "България изпълни още един от ангажиментите си, свързани с присъединяването ни към валутно-курсовия механизъм ERM II и банковия съюз,      България се присъедини към насоките за корпоративно управление на държавните предприятия на Организацията за икономическо сътрудничество и развитие (ОИСР). С официално писмо от 6 декември 2019 генералният секретар на ОИСР Анхел Гурия уведоми министъра на финансите Владислав Горанов за това, че от този момент страната ни става прилагаща Насоките държава, съобщиха от министерството на финансите.    През 2018 г. България изрази желанието си да стане прилагаща държава и в изпълнение на тази цел Министерството на финансите, съвместно с Министерството на икономиката, стартира проект по Програмата на Европейския съюз за подкрепа на структурните реформи, в сътрудничество с ОИСР. В резултат беше разработен и приет от Народното събрание Закон за публичните предприятия (обн., ДВ, бр. 79 от 2019 г.).    Отчитайки постигнатия от страната ни значителен напредък през последната година в областта на корпоративното управление на държавните предприятия, през октомври т.г. Работната група по държавна собственост и приватизационни практики към Комитета за корпоративно управление на ОИСР одобри присъединяването на България към Насоките на ОИСР относно корпоративното управление на държавните предприятия.    Освен признание на свършената до момента работа, това решение ще позволи на България да участва редовно на заседанията на Работната група и ще предостави възможност за споделяне на добри практики и опит с другите държави в ОИСР.    Подобряването на управлението на държавните предприятия чрез преразглеждане и привеждане в съответствие на българското законодателството с Насоките е част от ангажиментите, които България пое във връзка с намеренията на страната ни да се присъедини към ERM II и банковия съюз. Статутът на прилагаща държава е и значителен напредък към пълноправно членство на страната ни в Организацията за международно сътрудничество и развитие.    Новите Насоки на ОИСР от 2015 г. за корпоративно управление на държавните предприятия представят набор от добри практики относно правната и регулаторна рамка за държавните предприятия, професионализирането на функцията за държавната собственост и организацията на корпоративното управление на държавните предприятия. Те осигуряват и международно съгласуван показател за сравняване, който да помогне на правителствата при оценката и подобряването на начина, по който упражняват функциите си за собственост в държавните предприятия.    Повишената ефективност и по-добрата прозрачност в държавния сектор ще доведат до значителни икономически ползи. Създаването на равни условия за частните и държавните предприятия ще насърчи стабилен и конкурентен бизнес сектор. Ползотворното сътрудничество с ОИСР в тази област продължава и в момента за изготвяне на подзаконовата нормативна уредба, като впоследствие ОИСР ще окаже и съдействие на Агенцията за публичните предприятия и контрол за повишаване на капацитета й във връзка с възложените й нови функции по отношение на публичните предприятия.  ", "date": "2019.12.10", "title": "Министерство на финансите: България изпълни още един ангажимент по присъединяването към еврозоната "}
{"url": "http://epicenter.bg/article/Izkopni-raboti-prekasnaha-dva-kabela-na-ChEZ-za-den/201146/4/0", "text": "При несъобразени изкопни дейности днес е скъсан втори кабел - 10 киловолта, собственост на ЧЕЗ Разпределение, в резултат на което е прекъснато електрозахранването на близо 1200 клиенти на дружеството в столичния кв. „Дружба 1“ и Гара Искър. Това съобщиха от пресцентъра на ЧЕЗ.    Малко по-рано същия ден, отново при несъобразени изкопни дейности бе скъсан друг кабел на ЧЕЗ Разпределение и за 1 час и 40 минути без електрозахранване останаха над 1000 клиенти на дружеството в идеалния център на град София.    Вчера, в понеделник строителна фирма остави без електрозахранване 3300 клиенти на ЧЕЗ в столичния кв. „Лозенец“ в продължение на 40 минути.    ЧЕЗ Разпределение България призовава фирмите да координират с компанията поне две седмици предварително къде и кога ще извършват изкопни дейности.  Това може да става на телефон 0700 10 010, или на e-mail кlienti@cez-rp.bg.", "date": "2019.12.10", "title": "Изкопни работи прекъснаха два кабела на ЧЕЗ за ден"}
{"url": "http://epicenter.bg/article/Rabotodateli-i-sindikati-iskat-prekratyavane-na-dogovorite-s--amerikanskite-tsentrali--/201155/4/0", "text": " Те напомнят, че инвестицията на една от централите вече е напълно изплатена, което е потвърдено и от Брюксел, и от наетата от българското правителство водеща световна консултантска компания. \"  В същото време цените на електроенергия за индустрията в България отново са най-високи в ЕС и търпението ни се изчерпва. Време за поредно отлагане вече няма. Предстои въвеждане на капацитетен механизъм, при който въглищните централи могат да получат средства в конкуренция с други производители от страната и чужбина и съобразно европейските правила\", се посочва в официално съобщение на КРИБ, АИКБ, БТПП и КНСБ.    Друг аргумент на бизнеса и синдикатите е, че по силата на подписаните договори с двете централи, те получават в противоречие с правото на ЕС държавна помощ.  , от които 301 млн. лева са за втората, изплатена напълно електроцентрала\", уточняват организациите, като изтъкват също така, че държавните гаранции за инвестиции се забраняват от Договора за функциониране на ЕС, който е подписан и от България по време на присъединяването     \"  Конкуренцията и върховенството на правото е за всички! Крайно време е компетентните органи да вземат мерки, за да се прекрати ненужното натоварване на българския бизнес и да се потърси отговорност на тези, които е трябвало да предложат навременни решения и действия за прекратяване на неправомерната тежест за българския бизнес и домакинства\", се казва още в позицията.     Социалните партньори искат от правителството въпросът да бъде обсъден спешно на тристранна среща.   ака че \"Белене\" и \"Козлодуй\" стават две изключително важни площадки не само за диверсификацията, но и за енергийния ни баланс за бъдещето след 10 години\", подчерта днес министър-председателят Борисов пред енергийните експерти от САЩ.     по време на официалното си посещение в Белия дом - пред президента Тръмп, пред вицепрезидента Пенс и пред държавния секретар Помпео.     на България и за диверсификация на енергийните източници и маршрути, включително посредством внос на втечнен природен газ при изгодни за страната ни условия.     отбеляза министър-председателят пред американските експерти. Премиерът Борисов акцентира, че за България ядрената енергетика играе важна роля за гарантиране на националната, регионалната и европейската енергийна сигурност.   ", "date": "2019.12.10", "title": "Работодатели и синдикати скочиха срещу договорите с ”американските централи”: Прекратете ги! "}
{"url": "http://epicenter.bg/article/Tsenite-na-elektronnite-vinetki-za-2020-g--ostavat-nepromeneni-/201158/4/0", "text": "Цените на е-винетките за всички категории пътни превозни средства остават непроменени и през 2020 г. Собствениците или водачите на леки коли ще може да купят уикенд винетка за 10 лв., седмична – за 15 лв., месечна – за 30 лв., тримесечна – за 54 лв. или годишна – за 97 лв.    Камионите и автобусите с обща технически допустима максимална маса над 3,5 т ще продължат да ползват е-винетка до въвеждането на тол системата, не по-късно от 1 март 2020 г. Цените на дневните, седмичните и месечните винетките за тях остават без промяна. Дневната винетка за всички превозни средства над 3,5 тона струва 23 лв.    За превозните средства с обща технически допустима максимална маса между 3,5 и 12 т, екокатегория Евро 0, I или II, седмичната е-винетка остава 53 лв., а месечната - 105 лв. За екокатегория Евро III, IV, V или EEV – седмичната е-винетка е 40 лв., а месечната – 80 лв.    Седмичната винетка за тежкотоварните камиони с маса над 12 т и с екокатегория Евро 0, I или II струва 87 лв,. а месечната – 174 лв. За емисионен клас Евро III, IV, V или EEV седмичната винетка е 67 лв., а месечната – 134 лв.    Е-винетки могат да бъдат купени по няколко начина, предлагани от АПИ – чрез сайта bgtoll.bg, чрез мобилното му приложение, както и на пунктове за продажба – на гише срещу плащане в брой или чрез терминал за самотаксуване – с карта. Гишета има на ГКПП „Калотина“, „Капитан Андреево“, „Кулата“, „Дунав мост“ – Русе и „Дунав мост“ – Видин, „Станке Лисичково“ и „Силистра“, както и в 27 Областни пътни управления в цялата страната.    Валидността на вече купена е-винетка може да се провери на сайта  . От бутона „Проверка на винетка“, чрез въвеждане на регистрационния номер на автомобила и държавата, в която е регистриран той, всеки може да получи информация за крайния срок, независимо откъде е купена – от търговски обекти на Агенция „Пътна инфраструктура“ или в търговската мрежа на партньорите на АПИ. Статусът може да е „активен“, „с изтекъл срок“ или „неизползван“ в случаите, когато винетката е купена с отложен старт до 30 дни начална дата на валидност.    Собствениците на автомобили, които имат е-винетки, издадени чрез Агенцията за социално подпомагане, могат да проверят валидността им на сайта на АПИ –  . Бутонът е с надпис „Проверка на е-винетка, издадена чрез Агенция за социално подпомагане“. Информацията за срока на годишната безплатна винетка се появява след въвеждане на регистрационния номер на автомобила.  ", "date": "2019.12.10", "title": "Цените на електронните винетки за 2020 г. остават непроменени "}
{"url": "http://epicenter.bg/article/Evropeyskata-komisiya-privetstva-pregovorite-mezhdu-Moskva-i-Kiev-za-tranzita-na-gaz/201163/4/0", "text": "Европейската комисия (ЕК) приветства контактите между Русия и Украйна по въпроса за доставките на газ и остава в тесен контакт с двете страни, заяви говорител на институцията, съобщава РИА Новости, цитирана от \"Фокус\". \"Ние приветстваме непрекъснатите двустранни контакти между Русия и Украйна, докато ЕК също остава в тесен контакт с двете страни\", каза той. Тристранната министерска среща, според него, все още се очаква да се проведе през декември, въпреки факта, че договорът за транзита на руски газ през Украйна до страните от Европейския съюз приключва през 2019 г.  ", "date": "2019.12.10", "title": "Европейската комисия приветства преговорите между Москва и Киев за транзита на газ"}
{"url": "http://epicenter.bg/article/KRIB--Rabotodateli-i-sindikati-si-podavame-raka--za-da-mogat-tempovete-na-BVP-da-rastat-/201165/4/0", "text": "Гордея се, че сме част от такова начинание, в което работодатели и синдикати си подават ръка, за да могат темповете на БВП да растат. Радвам се, че в това начинание имаме и такъв ключов партньор като КНСБ. Нашето желание е да подобрим състоянието на работниците и на работната среда в България.   Това заяви на пресконференция главният изпълнителен директор и член на Управителния съвет на КРИБ Евгений Иванов по време на представянето на проекта ''Разработване на нов модел за управлението на човешките ресурси с цел развитие на устойчив социален капитал'', предаде репортер на Novini.bg    Проектът предвижда чрез съвместни действия на социалните партньори – партньори по проекта, да спомогне за адаптацията на целевите групи по процедурата – работодатели и заети лица, към условията на труд и икономическата среда, вследствие на икономическото преструктуриране, както и за подобряване на състоянието на работещите и работната среда.   Предвидените дейности по проекта са насочени към разработване и внедряване на нов модел за управление на човешките ресурси, с цел развитие на устойчив социален капитал.   Предвиденият по проекта нов модел за управление на човешките ресурси представлява способ/инструмент за развитие на социален капитал, чрез който се цели да се постигне подобрена мрежа за достъп на човешкия капитал в предприятията до ресурси за развитие, като професионална информация, юридическа информация, подкрепяща психологическа среда, здравна култура, сигурност на работната среда.    ,,Развитият социален капитал ще доведе до ефективно решаване на проблеми в работния процес, споделяне на знания, подобряване на професионалното ниво чрез взаимно обучение, просоциално поведение, ангажираност към работния процес, доверие към работодателя, психологическа сигурност и като резултат – по-добро индивидуално и организационно представяне, оптимизиране на възможностите за работа на всяка възраст и вследствие на това – повишаване на продуктивността на предприятието.   По този начин ще се постигнат и специфичните цели на проекта, а именно: преодоляване на предизвикателствата пред работодателите по отношение управлението на човешките ресурси, породени от засилващото се текучество, негативните демографски тенденции, застаряването на работната сила; осигуряване и поддържане на работна среда, съобразена със специфичните потребности на различните генерации заети лица и оптимизираща възможностите за работа на заети лица от всяка възраст, което е и съдържателната цел на инвестиционен приоритет 7 на финансиращата програма – приспособяване на работниците, предприятията и предприемачите към промените'', коментира още Иванов.    Проектът стартира на 1-ви октомври 2019 г. и ще се изпълнява от бенефициента по проекта ''КРИБ - ГЛАСЪТ НА БЪЛГАРСКИЯ БИЗНЕС'' в рамките на три години. Бюджетът на проекта е 1 650 632,34 лв., като националното съфинансиране по проекта е 247 594,85 лв., а финансирането от страна на ЕСФ е в размер на 1 403 037,49 лв.    ,,Стартира един проект, който се развива в рамките на относително кратко време, тъй като финалната права на този проект е някъде в края на следващата година. Не познавам в детайли проекта, тепърва предстои да го видим като конкретика и очаквания. Ние сме доказали през годините, че имаме експертен потенциал, имаме сериозна структура, през която можем да реализираме някои от дейностите в реална среда'', допълни от своя страна вицепрезидентът на КНСБ Чавдар Христов.    ,,Надявам се, че ще докажем способността си да бъдем от полза и се надявам, че ще се получи едно добро партньорство между КРИБ и КНСБ'', поясни още той.    Предвидените дейности по проекта са следните:    Комплексно проучване на състоянието на работната среда и ЧР сред голям кръг представители на целевите групи – работодатели и заети лица по разработена методология; Анализ на резултатите от проучването; Организиране на фокус групи с участието на заинтересовани страни/ браншови организации, уъркшоп с участие на чуждестранни експерти; Изготвяне на нов модел за управление на ЧР с цел развитие на устойчив социален капитал, Апробиране на новия модел - пилотно въвеждане; Междинна оценка на модела; Прецизиране и внедряване на модела в предприятия; Пилотни обучения на екипи за внедряване на модела; Мерки и действия за подобряване на социалния диалог; Изготвяне на информационен масив с електронно съдържание.", "date": "2019.12.10", "title": "КРИБ: Работодатели и синдикати си подаваме ръка, за да могат темповете на БВП да растат "}
{"url": "http://epicenter.bg/article/25-godini-v-zatvora-poluchi-Tenyo-Enchev-za-ubiystvoto-na-19-godishnata-si-priyatelka-/201103/3/0", "text": "За 25 години отива в затвора Теньо Енчев, съден за убийството на 19-годишната си приятелка Ивета, от която има 4-годишен син, съобщава dir.bg. Тричленен състав на Върховния касационен съд (ВКС) оставя в сила решението от 24.07.2019 г. по в.н.о.х.д. № 79/2019 г. на Апелативен съд – Бургас. Решението е окончателно.   Престъплението е извършено през 2018 година в Айтос, по особено мъчителен начин. Майката е убита пред очите на сина си.    Теньо трябва да плати на почернените близки 150 000 лв.  по граждански искове и 200 000 лв. обезщетения на детето си.  Подсъдимият се е признал за виновен за убийството, извършено умишлено с особена жестокост.    Според защитата на Енчев, той не е целял умъртвяването на пострадалата, а е искал да я накаже според своите разбирания за това, че се държала морално укоримо и неадекватно спрямо сина им, издухвайки цигарен дим директно в лицето на детето.   Според върховните магистрати думите на Енчев не са доказани. Тъкмо обратното, в обвинителния акт категорично е отразено, че пострадалата по никакъв начин не е провокирала насилието срещу себе си.   Младата жена бе открита в безсъзнание в жилище, разположено на ул. \"Хаджи Димитър\" в Айтос, с множество рани по главата и цялото тяло. Ивета бе откарана и настанена за лечение в реанимацията на УМБАЛ-Бургас с тежка черепно-мозъчна травма, довела да тежък мозъчен оток с вклиняване на ниско разположени мозъчни структури в големия тилен отвор, в следствие на което само няколко часа по-късно почина.    ", "date": "2019.12.10", "title": "25 години в затвора получи Теньо Енчев за убийството на 19-годишната си приятелка "}
{"url": "http://epicenter.bg/article/Potvardiha-uslovnata-prisada-za-ukrivane-na-danatsi-na-kmeta-na-Septemvri/201110/3/0", "text": "Апелативният съд в Пловдив потвърди решението на окръжния съд в Пазарджик, с което кметът на Община Септември Марин Рачев беше осъден условно на 2 години и 6 месеца затвор, съобщава bTV. Изпитателният срок на присъдата остава 4 години.    Присъдата е за укриване на данъци през периода 14 февруари 2005 - 5 април 2007 г. В качеството си на едноличен търговец и при условията на продължаващо престъпление Рачев е избегнал плащането на данъци в особено големи размери - 118 923 лева.    Решението на Апелативния съд в Пловдив не е окончателно и подлежи на обжалване или протест пред Върховния касационен съд.    На 1 февруари 2018 г. полицаи претърсиха сградата на община Септември. Операцията срещу корупцията по високите етажи на властта бе проведена под ръководството на Специализираната прокуратура. Над 50 полицаи извършваха обиски в общината, в дома на градоначалника на Септември и свързани с него хора в града.    Рачев беше обвинен за ощетяване на общината с над 200 000 лв. чрез умишлена безстопанственост и неизгодна сделка. Първоначално съдът му определи гаранция от 250 000 лева, а по-късно тя бе намалена на 130 000 лева.    В началото на септември стана ясно, че съдът е запорирал сметки и имоти на Рачев за над 9 млн. лева.    На местните избори през септември обаче стана ясно, че въпреки започнатото срещу него разследване, Рачев печели вота още на първи тур.", "date": "2019.12.10", "title": "Потвърдиха условната присъда за укриване на данъци на кмета на Септември"}
{"url": "http://epicenter.bg/article/Maykata-na-ediniya-ot-dilarite-v-Elin-Pelin-osiguryavala-transport-na-drogata--druga-skrila-trevata/201115/3/0", "text": "Момчета родени през 1995 година въртели бандата за наркотици в Елин Пелин. Родителите им пък били запознати с дейността на децата си. Една от майките на единия задържан изхвърлила буркан с тревиста маса през прозореца, когато униформените дошли на обиск в дома им. За друга майка разследването показало, че осъществявала транспортирането на наркотиците от София до Елин Пелин, стана ясно по време на брифинг на специализираната прокуратура, предаде Dariknews.bg.   Оперативна информация за наркогрупата е получена през месец февруари, когато е изготвен план, утвърден от главния секретар на МВР.    „Толерирането на тази дейност от родители е крайно неприемливо. Необходима е здрава семейна среда“, заяви заместник-директорът на ГДБОП Стоян Темалкиев.    Ръководителят на специализираната прокуратура Димитър Франтишек пък каза, че групи за разпространение на наркотици се разбиват често, но те отварят ниша, която бързо се заема от друга банда.    Разследващите обясниха, че складът, откъдето се зареждала бандата е разбит по време на сделка. Там са открити и голяма част от наркотиците и фалшивите еврови банкноти. Те били с номинал от 100 евро и на пръв поглед с добро качество. На този етап обаче прокурор Франтишек се въздържа от коментар за фалшивите пари, защото разследването продължава.   \"Двете групи са се познавали и не са имали съвместен бизнес. Явяват се конкуренти. Зареждането с наркотични вещества, по - конкретно с марихуана и амфетамини, е ставало от депо в град София. То е било държано от лидера на групата, той е зареждал наркотиците и ги е разпределял в разфасовки\", каза зам.-директорът на ГДБОП Стоян Темелакиев, предаде Novini.bg.  Темеклиев заяви, че депото в квартал \"Триъгълника\" в София бе разкрито в момента на зареждана с наркотици. Откритите банкноти са були от 100 евро с добро качество, допълни той.    \"Две от задържаните лица са криминално проявени и осъждани. Роднинска връзка няма между тях. И четиримата задържани осигуряват дохода си чрез разпространение на наркотици\", категоричен е Петров.    По думите им основната дейност на групата е била на територията на община Елин Пелин. \"Основно са комуникирали чрез мобилни приложения. Предната група, неутрализирана на 3 декември, са ползвали телефони - единият звъни, а това е означавало, че има нужда от зареждане с наркотици, а зареждачът затваря и след като зареди с дрога - връща позвъняване\", разказа зам.- шефът на ГДБОП.", "date": "2019.12.10", "title": "Майката на единия от дилърите в Елин Пелин осигурявала транспорт на дрогата, друга крила трева"}
{"url": "http://epicenter.bg/article/Prokuraturata-s-podrobnosti-za-sluchaya--quot-Gebrev-quot--zaradi-obvineniya--che-bezdeystva-/201120/3/0", "text": "По повод публикации в определени медии, с твърдения за бездействие на прокуратурата при разследването на опит за отравяне на Емилиян Гебрев, както и по повод на негови публични изявления, по разпореждане на главния прокурор Сотир Цацаров,      На 28.04.2015 г., след вечеря с бизнес партньори в ресторант на хотел в София и силно влошаване на здравословното му състояние, Емилиян Гебрев, главен директор и собственик на ЕМКО ООД, е приет по спешност във ВМА.   На 29.04.2015 г., със същите симптоми в болнично заведение е приет В. Т., директор „Производствена дейност“ в ЕМКО ООД. На 04.05.2015 г., във ВМА е приет по спешност и синът на Емилиян Гебрев. И за тримата първоначалните съмнения са за инсулт, като след проведени изследвания и токсикологични анализи на кръвта, се провежда лечение на остро отравяне в резултат на фосфороорганични съединения.    На 01.05.2015 г. е образувано досъдебно производство от Софийска градска прокуратура, за опит за убийство. Разследването е възложено на СДВР. Извършени са претърсвания и изземване на веществени доказателства /от МПС, офиси и жилища/, разпитани са множество свидетели, назначени са съдебно – медицински експертизи, както и 13 бр. токсикохимични експертизи. Основната версия, по която се работи към този момент, е опит за отравяне чрез храна.    .    Следи от такова вещество са открити и в консумирано ястие   по време на вечерята на 28.04.2015 г., но те са в минимално количество и се дължат на доказана агрохимическа обработка на селскостопански продукти. Според съдебните медици, диагнозата на тримата най-общо може да бъде определена като „остра интоксикация с фосфороорганични съединения“. На 04.06.2016 г. досъдебното производство е спряно, поради неразкриване на извършителя на престъпленията.    На 11.10.2018 г. Емилиян Гебрев изпраща писмо до главния прокурор Сотир Цацаров, в което заявява:  , правейки паралел със случая „Скрипал“ във Великобритания. В резултат на това писмо, на 15.10.2018 г. СГП възобновява разследването по досъдебното производство. На 19.10.2018 г. между главния прокурор Сотир Цацаров, министърът на вътрешните работи Младен Маринов и председателят на ДАНС Димитър Георгиев е подписано споразумение за създаване на специализирано звено за подпомагане на разследването по конкретното дело. То е възложено на екип от прокурори, разследващи полицаи, други полицейски служители от състава на СДВР и агенти на ДАНС.    В хода на работата, след координация с партньорски служби и Посолството на Великобритания, са осъществени две визити у нас на служители на британската полиция, разследващи т. нар. случай „Скрипал“.   токсикологично изследване на проби от кръв и урина, на финландската лаборатория VERIFIN. Заключението от това изследване е придобито от разследващите органи за първи път на 23.10.2018 г.    То потвърждава, че в изпратените проби има следи от две съединения, съдържащи фосфор. До финландските власти е изпратена и Европейска заповед за разследване, с цел придобиване на допълнителна информация. Извършени са множество разпити на свидетели /вкл. Бойко Ноев, министърът на икономиката Емил Караниколов/, назначени са нови експертизи, на основата на съществуващата медицинска документация и доклада на VERIFIN.   От направените сравнения в базите данни на МВР и ДАНС е установено, че един от тях – Сергей Федотов, е пребивавал в България три пъти през 2015 г., като втората визита е с влизане на 24.04.2015 г. /ГКПП Аерогара Бургас/ и излизане на 28.04.2015 г. /ГКПП Аерогара София/.    Установени са лицата, също граждани на Руската федерация, които са придружавали Федотов при неговите посещения у нас, както и другите такива руски граждани, пътували в България с тях. Установени са и значителна част от техните маршрути /ползвани кредитни карти, телефони, автомобили под наем, хотели, посещавани места/, особено при пребиваването им в София.     находящ се непосредствено до сградата, в която през 2015 г. се е помещавал офиса на ЕМКО ООД, с изрично настояване за конкретна стая, осигуряваща пряко наблюдение на входа на подземния паркинг на сградата. От особено значение за хода на разследването е открит и иззет видеозапис от охранителни камери на въпросния паркинг. Назначената у нас видеотехническа експертиза в НИК – МВР не е в състояние да получи образ, годен за идентификация, поради което е изпратена молба за правна помощ до САЩ и нова видеотехническа експертиза е възложена на лаборатория на ФБР.    До британските власти са изпратени две Европейски заповеди за разследване. С първата се изискват всички идентификационни данни за лицата по случая „Скрипал“ – граждани на Руската федерация, включително фотографии /и от документи за самоличност/. С втората, след изпращане на съответните експертизи и на доклада на VERIFIN, се прави искане за сравнение на установените в тях химически съединения с веществото, установено и определено в британското разследване като „Новичок“.      В поредно писмо на Емилиян Гебрев до главния прокурор /06.12.2019 г./ се прави искане българските власти да се обърнат към Организацията за забрана на химическото оръжие /ОЗХО/ и   Съгласно Закона за забрана на химическото оръжие и на контрол на токсичните химически вещества и техните прекурсори, органът, който у нас осъществява международното сътрудничество с ОЗХО, е Междуведомствената комисия за експортен контрол и неразпространение на оръжията за масово унищожение при министъра на икономиката.     с оглед възлагане на изследване на организацията или на нейни експерти на вида и състава на веществото, причинило отравянето на тримата пострадали. Възлагането следва да се извърши по реда на българския НПК, като е заявена готовност за предоставяне на пълен достъп до материалите по делото и поемане на всички разходи.    След размяна на кореспонденция с Министъра на икономиката и Министъра на външните работи, на 12.06.2019 г. прокуратурата е уведомена, че   Изрично е подчертано, че тази помощ следва да бъде поискана от българското правителство по официален път, т. е. чрез вербална нота от МВнР …“ Според изпратеното до главния прокурор Сотир Цацаров уведомление „Представителите на ОЗХО изрично са се позовали на двустранното споразумение за привилегиите и имунитетите на ОЗХО, с което са дали сигнал, че ОЗХО няма да предостави свои експерти за ангажиране на целите на наказателно производство.“ На практика, с това възможностите на прокуратурата за ползване на техническата помощ на ОЗХО за целите на разследването са изчерпани.    Разследващите органи са изискали пълна информация за търговската дейност на ЕМКО ООД за периода 2014 г. – 2015 г. /всички осъществени експортни сделки с оръжие и боеприпаси/. Една от версиите, по които се работи, е че опитите за убийство са свързани с такъв износ за Украйна /за Министерство на отбраната и за Министерство на вътрешните работи – Национална гвардия на Украйна/ - през декември 2014 г., януари 2015 г. и март 2015 г. Към м. април 2015 г. от страна на Емилиян Гебрев не са били предприемани действия, свързани с придобиване на предприятието „Дунарит“, поради което   Досъдебното производство в СГП няма общ повод и действия по разследването с това, водено в Специализираната прокуратура срещу Емилиян Гебрев и други лица.    Не са основателни и твърденията, че на г-н Гебрев не се предоставя информация за хода на досъдебното производство, въпреки многобройните му искания за това, в писма до ръководството на ПРБ и в медиите.      Разследването по досъдебното производство продължава, като   възложена на ФБР, както и от двете Европейски заповеди за разследване, изпратени до Великобритания.    Информацията в настоящото прессъобщение се предоставя на медиите след съответно разрешение от наблюдаващите прокурори по реда на НПК.  ", "date": "2019.12.10", "title": "Прокуратурата с подробности по случая \"Гебрев\" заради твърдения, че бездейства"}
{"url": "http://epicenter.bg/article/Ottsepiha--quot-Tsarigradsko-shose-quot--zaradi-katastrofa-na-benzinostantsiya-/201137/3/0", "text": "Възстановява се движението на автомобили по бул. „Цариградско шосе“. Това съобщиха от пресцентъра на Столична община. По-рано днес участък от бул. „Цариградско шосе“ беше затворен за движение вследствие на катастрофа при 4-ти километър.    Причината е катастрофа при бензиностанция на „ОМВ“ и изтичане на газ. Спряно е движението и на градския транспорт в участъка от Площада на авиацията до бул. „Брюксел“ в посока изхода на града.   Движението в посока \"Младост\" от Четвърти километър до Окръжна болница е спряно, съобщи bTV.    На място има изпратени пожарни автомобили.   Тролеите и автобусите по бул. „Цариградско шосе“ в посока изхода на града в отсечката от Площад на авиацията до бул. „Брюксел“ ще се движат по локалното платно.    Столични пожарникари са реагирали на сигнала за увредено газ устройство на бензиностанция в ж.к. “Младост“. Това съобщиха от пресцентъра на МВР.   По първоначални данни към 14.15 часа е получен сигнал за лек автомобил, ударил се в устройство за зареждане с газ на бензиностанция в ж.к. „Младост“.   При инцидента няма пострадали, но заради опасността от изтичане на газ, към мястото са насочени четири екипа на столичната пожарна и районът е заграден. Спряно е движението за леки автомобили в локалното платно към „Младост“, както и по „Цариградско шосе“, посока изход в участъка от 4-ти километър до разклона за бул. \"Брюксел\". В посока центъра движението не е ограничено.   Предприети са действия за обезопасяване на района.   „За съжаление, има изтичане на газ от основния кран. Създали сме организация за помпа, която да източи газта. Имаме и цистерна, която е повикана и трябва да дойде след няколко минути, за да започне операцията по източване на газта. Нека хората да не стъпват в периметъра на бензиностанцията. В района се движат автобуси и тролеи”, каза Красимир Димитров от Столична община пред Нова телевизия.", "date": "2019.12.10", "title": "Пуснаха движението по \"Цариградско шосе\"! Катастрофа на бензиностанция блокира трафика за часове"}
{"url": "http://epicenter.bg/article/Pazardzhishkiyat-okrazhen-sad-postanovi-8-5-g--zatvor-za-Ahmed-Musa-/201152/3/0", "text": "Окръжният съд в Пазарджик призна за виновни всички 14 подсъдими по делото за разпространение на идеите на терористичната организация \"Ислямска държава\". Днес тричленният съдебен състав с председател Кристина Пунтева прочете присъдите, предаде БТА.   Тринайсет от тях са ефективни, а една - условна. Най-тежко е наказанието на Ахмед Муса Ахмед - 8 години и шест месеца лишаване от свобода и 9500 лв. глоба в полза на държавата.   Изтърпяването на наказанието е при строг първоначален режим. Освен това съдът постанови той да изтърпи отделно и наказание от 3 години лишаване от свобода, което вече е влязло в сила по друго дело.   Освен присъда от 7,5 години съдът даде допълнително още една година затвор за Ахмед Муса, тъй като го смята за обществено опасен. Останалите 13 негови поддръжници също бяха осъдени.  Ахмед Муса Ахмед бе признат за виновен в това, че разпространявал идеите на „Ислямска държава“, подпомагал е бойци на терористичната групировка, а в джамията \"Абу Бекир\" в Пазарджик е призовавал към война.    Ахмед е признат за виновен и за проповядване на религиозна омраза, на верска нетърпимост, както и за неподчинение на светските закони. Престъпленията са извършени в периода 2013-2014 година. Останалите негови последователи също получават ефективни присъди между една година и 3 години и 6 месеца.    Условна присъда от 2 години и 6 месеца единствено получава Александрина Ангелова, която е и единствената жена сред осъдените.    Присъдите подлежат на обжалване.    Ахмед Муса, който в момента изтърпява ефективно наказание от предишни присъди, отказва да коментира тежкото наказание.    В хода на делото беше отстранен прокурорът Недялка Попова, тъй като подсъдимите я обвиниха в предубеденост и пристрастност.    По време на съдебния процес бяха разпитани десетки свидетели.    Това е трета присъда за Ахмед Муса за разпространяване на радикален ислям. В момента той е в затвора и изтърпява общо 4 години лишаване от свобода.   Срещу 14-те подсъдими бяха повдигнати обвинения за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация \"Ислямска държава\".    На 1 юли 2015 г. Окръжна прокуратура-Пазарджик внесе обвинителен акт срещу 14 души: Ахмед Муса, на 40 г., от Пазарджик, Ангел Симов (Айри), на 39 г. от Пазарджик, Стефан Александров (Сюлейман), на 31 г., от Пазарджик, Светослав Манчев (Зекерия), на 33 г., от Пазарджик, Ерджан Смаил, на 33 г., от Пловдив, Стефан Димитров (Тафик), на 31 г., от Асеновград, Александрина Ангелова (Мелекшен), на 30 г., живуща в с. Старцево, общ. Златоград, Йосиф Минчев (Юсню), на 43 г. от Пловдив, Рангел Илиев (Малкият Ремзи), на 37 г., от Пловдив, Александър Иванов (Банго), на 37 г., от Пловдив, Орхан Бързак (Мазгала), на 40 г., от Пазарджик, Райко Карталов (Ремзи), на 31 г., от Пазарджик, Ненко Щерев, на 36 г., от Пловдив и Веселин Стефанов (Вайдин), на 28 г., от Пазарджик.    На 9 септември 2015 г. Окръжна прокуратура-Пазарджик внесе отново обвинителния акт срещу 14-имата, обвинени в проповядване на омраза на религиозна основа и пропаганда за война. Обвинителният акт бе внесен отново, след като бяха отстранени съществените процесуални нарушения, дали повод на съдия-докладчик от Окръжен съд-Пазарджик с разпореждане от 20 юли 2015 г. да го върне.    На 21 юли 2016 г. Окръжна прокуратура - Пазарджик протестира определението на съда, с което бяха изменени мерките за неотклонение на 7 подсъдими по делото за \"Радикален ислям\" от \"задържане под стража\" в \"домашен арест\".  ", "date": "2019.12.10", "title": "Подсъдимият за радикален ислям Ахмед Муса с присъда от 8,5 г. строг тъмничен затвор!"}
{"url": "http://epicenter.bg/article/Uchenichkata-vav-Vratsa-pochinala-zaradi-belodrobno-stradanie--koeto-se-e-razvilo-mnogo-barzo/201154/3/0", "text": "Готов е първоначалният доклад за смъртта на 13-годишното момиче, което издъхна вчера в училище във Враца. Според заключенията на лекарите става въпрос за белодробно страдание, което се е развило много бързо.    Данните от аутопсията на момичето водят до заключението, че именно това е причина за леталния изход, съобщават от Окръжната прокуратура – Враца, предаде Нова телевизия.    По информация на NOVA има съмнения, че седмокласничката е починала от белодробна пневмония, но това предстои да бъде доказано чрез вирусологична експертиза.    Родителите, близките, ръководството на училището и съучениците на детето твърдят, че то не е боледувало. Вероятно болестта се е развила мълниеносно, смятат специалисти.    В училището е обявен двудневен траур. С децата от класа работят психолози.    От двустранна хеморагична пневмония през ноември в София почина и 3-годишно дете. При случая с Александър, чиито родители обиколиха три столични болници преди синът им да издъхне, пневмонията е била причинена от вирусна инфекция. Заради нея възникнали и допълнителни усложнения - тежки двустранни кръвоизливи в надбъбречните жлези.", "date": "2019.12.10", "title": "Ученичката във Враца починала заради белодробно страдание, което се е развило много бързо"}
{"url": "http://epicenter.bg/article/Voennosluzheshti-ot-NVU-i-VMS-unishtozhiha-nevzriveni-boepripasi--namereni-v-Ruse-i-Tsarevo/201167/3/0", "text": "Специализиран екип от Националния военен университет „В. Левски“ иззе и унищожи днес три невзривени снаряда, намерени в Русе, в района на Дунавски драгажен флот. Това съобщиха от пресцентъра на Министерство на отбраната и Агенция \"Фокус\".   Формированието е в състав от шестима военнослужещи с два автомобила, с ръководител подполковник Йордан Терзиев.    Боеприпасите – един 152 мм. снаряд от гаубица от Втората световна война и два силно корозирали 76 мм. снаряда от Първата световна война, са транспортирани на безопасно място на 13 км. от Русе, където са унищожени при спазване на всички мерки за безопасност.    Специализирано формирование от Флотилия бойни и спомагателни кораби с ръководител капитан III ранг Красимир Иванов разузна, транспортира и унищожи днес 76 мм силно корозирал осколъчен фугасен снаряд, открит в местност Рогачка, град Царево, област Бургас.    Боеприпасът е унищожен в района на бившата каменна кариера след село Изгрев с отцепване на района и стриктно спазване на мерките за безопасност. Военнослужещите действаха след получено искане от областния управител на област Бургас и положителна резолюция на началника на отбраната.", "date": "2019.12.10", "title": "Военнослужещи от НВУ и ВМС унищожиха невзривени боеприпаси"}
{"url": "http://epicenter.bg/article/Publikuvaha-dokumentite-za-stanovishteto-na-Venetsianskata-komisiya-po-izmenenie-na-NPK-/201174/3/0", "text": "По разпореждане на министъра на правосъдието Данаил Кирилов Министерството на правосъдието публикува документите, свързани със становището на Европейската комисия за демокрация чрез право (Венецианската комисия) по проект на Закона за изменение и допълнение на Наказателно-процесуалния кодекс. Това съобщиха от пресцентъра на министерството.    В обръщението на министъра на правосъдието Данаил Кирилов до Венецианската комисия, представено на 6 декември 2019 г. от Ана Паскалева, първи секретар в посолството на България в Италия, се посочва следното:          Ценя възможността да съм днес тук с Вас във връзка обсъждането и приемането на становище по искане на министъра на правосъдието г-н Данаил Кирилов. Използвам това, за да Ви уверя, че българското правителство цени високо кратките срокове, в които анализирахте проекта и изработихте становище по него. Изразяваме благодарност към докладчиците, които през м. ноември посетиха България – г-н Ричард Барет, г-н Керим Керими и г-н Григори Диков, и проведоха срещи със широк кръг заинтересовани лица, за да се запознаят лично с контекста на предложението ни.    Още през м. септември т.г. министър-председателят на Р България в писмо до председателя на Европейската комисия г-н Жан-Клод Юнкер пое ангажимент да поиска становище на Венецианската комисия по проект за въвеждане на механизъм за разследване на главния прокурор, разработен в изпълнение на ключово решение на Европейския съд по правата на човека и на препоръка на Европейската комисия по Механизма за сътрудничество и оценка. Лично министър-председателят пое ангажимент препоръките на Венецианската комисия да бъдат съобразени и стриктно изпълнени преди окончателното приемане на проекта.    Проектът касае особено чувствителна за българското общество и силно политизирана тема, а именно темата с отговорността на главния прокурор.    Поради чувствителността на темата и с цел да бъдат създадени достатъчно гаранции за безпристрастен и професионален подход, в изпълнение на препоръка на Европейската комисия, на 24 септември т.г. с писмо до г-н Джани Букикио министърът на правосъдието г-н Данаил Кирилов се обърна към Вас за експертно становище по проекта. Становището и препоръките на Европейската комисия за демокрация чрез право по законопроекта бяха и продължават да са от съществено значение за последващите действия на българските власти с оглед успешното финализиране на усилията за реформиране на институциите в съдебната власт в съответствие с международните демократични стандарти и принципите на правовата държава за гарантиране на независимостта на магистратите.    Благодарим за предоставената възможност да се запознаем с проекта на становище, изработен от докладчиците по искането. В този кратък период от време по лично разпореждане на министър-председателя сме изработили нов проект в рамките на конституционната уредба и съобразен с анализа, съображенията и препоръките на Венецианската комисия. Проектът ще бъде представен на Министерския съвет за обсъждане и приемане на извънредно заседание, което ще се проведе не по-късно от три дни от приемане на становището на Венецианската комисия. За разработването му е отговорен министърът на правосъдието г-н Данаил Кирилов, поради което той е възпрепятстван да вземе лично участие в днешния дебат.          С направените предложения се предвижда в случай на предполагаемо умишлено престъпление от общ характер, разследването срещу главния прокурор и неговите заместници да се провежда от прокурор, завеждащ инспектората на прокуратурата. Той ще може да възлага отделни действия по разследването и други процесуални действия на прокурори и следователи.    По този начин се гарантира, че разследването ще бъде провеждано от прокурори и следователи със значителен опит и чиято длъжност съответства на обществената значимост на производството.    Друг възможен вариант относно субекта е това да бъдат двама прокурори от Върховна касационна прокуратура, избрани ад хок от Висшия съдебен съвет.                Тези промени не биха засегнали конституционните норми, ограничения и изисквания относно функциите и действията на прокуратурата и главния прокурор. Предлаганите промени са съобразени с принципа, че единствено прокуратурата в предвидените от закона случаи привлича към отговорност лицата, които са извършили престъпления, и поддържа обвинението по наказателни дела от общ характер.    Считаме, че проектът ще изпълни препоръките на Европейския съд по правата на човека и на Европейската комисия и ще въведе ефективен механизъм за разследване на главния прокурор и неговите заместници.    Уважаеми членове на Венецианската комисия, благодаря Ви за вниманието и съм на разположение за въпроси и допълнителна информация“.    ", "date": "2019.12.10", "title": "Публикуваха документите за становището на Венецианската комисия по изменение на НПК "}
{"url": "http://epicenter.bg/article/Vasil-Vasilev---quot-Yuzhen-potok-quot--be-prodaden-ot-nashi-hitretsi-na-Turtsiya---quot-Turski-quot--shte-bade-daden-na-Gartsiya-/201145/2/0", "text": "\"Южен поток\" е фактически продаден от нашите хитреци на Турция. Това е причината да бъде погребан. Същата участ очаква и \"Турския поток\" – да бъде продаден от същите на Гърция.   Тази теза разви Васил Василев в предаването си \"Не се страхувай\", излъчено на 9 декември вечерта по БСТВ. Първо, Съединените щати не може да не са били наясно, че не могат да спрат руския газ за Европа, подчерта Василев. Опитват вече 50-ина години и руснаците продават все повече. За Вашингтон би било по-удачно, ако кранчето за Европа е в слаба и зависима от тях България, отколкото в силна и непредвидима Турция, която се сближава все повече с Москва. За Брюксел също е по-добре руският газ да влиза в Европа през страна от ЕС, отколкото от трета, неподатлива на натиска му държава. Западните позиции срещу \"Южния поток\" изглеждат по-скоро продукт на лобистки натиск, отколкото на осъзнат интерес.    Да видим нещата и от друг ъгъл, продължи той. Успешен бизнес се продава срещу печалбата за 10-ина години. Когато лихвите са ниски, може и по-скъпо. Ако влоговете дават 0.5 - 1%, а покупката на безспорен и печеливш бизнес носи 5 - 10 на сто, няма място за мислене. Щом плюс печалбата получаваш и огромни геостратегически предимства, купуваш без колебание.    Ако бизнесът осигурява 400 милиона евро годишно, за колко следва да се продаде по тази логика? Отговорът е: за 4 милиарда минимум. При положение, че е постоянно нарастващ и гарантиран от Русия, може и доста по-скъпо.    За кой бизнес става въпрос? За \"Южен поток\", разбира се. Или който е преотстъпил газопровода, като се отказал от него, би трябвало да е получил за услугата поне 4 милиарда евро. От кого: от този, който пое бизнеса.    Кой може да е прибрал парите? Най-вероятно група лица, които са имали властта да направляват събитията. Да предположим, че са предложили на Анкара сделка: искате ли руският газ вместо през България да потече през Турция? Срещу еди колко си или еди какво си. В брой, в злато, в акции от газопровода, в политическа подкрепа, в хотели или в портфейл от всичко по малко. Мислите ли, че Турция би изтървала златния шанс?    Да напомним, че през 2013 г. властта е в ръцете на Станишев. Той е подчертано близък с коалиционния си партньор Лютви Местан. Местан, тогава шеф на ДПС, изглежда важен турски агент за влияние. Той трябва да е бил топлата връзка на Станишев с Анкара.    Първо е трябвало да се обоснове спирането на проекта? Най-убедително ще е, ако се представи като европейско или американско искане. Планът тръгва, очевидно с подкрепата на мощното турско лоби във Вашингтон и Брюксел. Уговарят се видни фигури на Запад да осъждат проекта. За тях е лесно - той е руски, следователно е лош. Не е трудно да се склони министър, комисар, сенатор от Европа или Америка да се обяви срещу един руски проект в допълнение с няколко милиона в нечия сметка, фондация или изборна кампания. Лобистки фирми има в изобилие в Лондон и във Вашингтон.    Кампанията тръгва. В Брюксел вземат решения, вадят енергийни пакети, излизат статии, данни за корупция, свързана, разбира се, с Москва. Критики, нападки, заплахи, медиен натиск. В един момента идват сенаторите. И Орешарски, министър-председател на Станишев и Местан, спира \"Южен поток\".    А 4-те милиарда? Може ли да не са ги взели? Да са искали само да се подмажат на Турция? Теоретично, да, но не изглеждат толкова глупави. Може да са ги разделили между тези, които спряха проекта и наследниците им, които го погребаха.    Колкото и да изглежда невероятно, схемата не е измислена от турците. Те не са могли да предположат, че българските управници ще погубят златната кокошка, само за да откраднат черупката на яйцето. Но щом възможността се е представила, веднага са се възползвали. По-късно Ердоган ще се подиграе: България направи голяма грешка с \"Южен поток\", каза той.    Апетитът, знаем, идва с яденето. Ако \"Южният поток\" е продаден на Турция, защо \"Балканският поток\" да не бъде продаден на Гърция? А защо тогава са се молили на Путин да ни го даде? Ами, за да могат пак да го изтъргуват, разбира се.    Може ли все пак газопроводът да се спаси. Все още да. Първо да откажем договорката с гърците, ако има такава. След това да обявим железен график за завършването на газопровода, Путин да повярва и да отложи решението за новото трасе. И още нещо - за да нормализира напрегнатите отношения с Русия, България трябва да поиска да бъде поканена на тържествата за 75–годишнината от победата над фашизма, президентът да отиде на 9 май в Москва и представителна българска военна част да участва на парада на Червения площад. Имаме пълното право на това, заключи Василев. ", "date": "2019.12.10", "title": "Васил Василев: \"Южен поток\" бе продаден от наши хитреци на Турция, \"Турски\" ще бъде даден на Гърция!"}
{"url": "http://epicenter.bg/article/Valeri-Simeonov--Ne-sam-se-dogovaryal-s-Korneliya-Ninova-za-subsidiite--/201147/2/48", "text": "   заяви ощ в студиото на \"Плюс-минус. Коментарът след новините\" лидерът на НФСБ Валери Симеонов по повод обвиненията, че е бил посредник между ГЕРБ и БСП за това партийната субсидия от 1 лев да стане 8 лева.  \"Истината е съвсем елементарна.  ”, коментира Симеонов.    „Гласуванията сами по себе си доказват, че няма никаква договореност. На всеки средноинтелигентен човек му е ясно каква е позицията на ГЕРБ по отношение на контакти с БСП.      Според Валери Симеонов партийните субсидии са нормална практика и    „По какъв начин, по досега действащия закон, щяха да се финансират партиите с 1 лев, който по време на заседанието стана нула лева, и чрез отворена схема за финансиране от фирми и от физически лица? ”, запита още той.   Според Симеонов    „Така  нямаше да имат пари да разпечатат листовки, а камо ли да се обърнат и към големите телевизии и да си платят участие в диспут или някакво друго участие”, коментира още лидерът на НФСБ.   „По тази тема, в навечерието на дебатите, не сме говорили с г-жа Нинова.  , посочи още Валери Симеонов.   ,,Никого не сме рекетирали. Присъствах в една стая с Владислав Горанов, Менда Стоянова, Даниела Дариткова, Емил Христов, Цвета Караянчева и Искрен Веселинов и заедно започнахме да обсъждаме ситуацията в залата.  ', уточни лидерът на НФСБ и допълни, че   ", "date": "2019.12.10", "title": "Валери Симеонов: ГЕРБ искаше да ликвидира БСП, оставяйки ги без финансиране! (ВИДЕО)"}
{"url": "http://epicenter.bg/article/Boyler-sruti-kashta-v-Shumen/201148/2/0", "text": "Взрив на бойлер събори стените на къща в шуменския квартал Тракия, съобщава Дарикнюз.бг. Инцидентът се е разминал без жертви. В 14:11 часа днес от спешен телефон 112 в дежурната оперативна част на ОДМВР- Шумен е съобщено за взрив в имот на ул.“Гео Милев“ в града. Последвало второ съобщение с допълнение, че от взривната вълна са нанесени щети и по съседен имот. Към адреса са насочени веднага екипи на полиция, пожарна и спешна помощ. При извършения оглед огнеборците установили, че причина за взрива е електрически бойлер. В момента на взрива и в двата имота не е имало хора. Пострадали няма. Предприети са всички мерки за обезопасяване на периметъра на инцидента. Изключено е електричеството в двата имота, спряно е подаването на битова газ в едната къща, както и водоподаването в къщата, в която е бил взрива.    В момента се извършва оглед на мястото на инцидента.  ", "date": "2019.12.10", "title": "Бойлер срути къща в Шумен"}
{"url": "http://epicenter.bg/article/Petya-Avramova--Vodniyat-rezhim-v-Pernik-stava-po-surov/201149/2/0", "text": "Водният режим в Перник става по-суров. Жителите ще имат вода веднъж на ден във времето от 16 до 22 ч., а в някои населени места в региона вода ще има през ден. Това обяви министърът на регионалното развитие и благоустройството Петя Аврамова след приключилата си среща с кмета на Перник Станислав Владимиров, зам.-министъра Николай Нанков, предаде репортер на БГНЕС.    Предложението предстои да бъде внесено официално от ВиК Перник в утрешния ден, след което ще се пристъпи към новия режим на водата.    От 18 ноември в Перник и в още десет населени места в общината, е въведен воден режим. До тежката ситуация посред зима се стигна заради драстичния спад на обема на язовир „Студена”.    Водната криза в миньорския град се случва за пръв път от 1993 година. Така Перник мина на воден режим всеки ден по 10 часа – пет часа сутрин и пет часа вечер. По настояване обаче на регионалния министър Петя Аврамова, режимът ще стане по-суров. Вода ще се пуска само веднъж през деня за шест часа. Причината е, че възникват много аварии по мрежата заради пускането и спирането на водата. А и беше направено уточнението, че ако не се мине на по-строг режим, водата може и да не стигне до пролетта.    Кметът на миньорския град съобщи, че в някои квартали има изключително тежки проблеми, там въобще няма вода – в Батановци няма близо 10 дни вече, в кв. „Църква“ е същото положение – нямат никакъв достъп до питейна вода", "date": "2019.12.10", "title": "Петя Аврамова: Водният режим в Перник става по-суров - вода ще има от 16 до 22 ч, в селата през ден"}
{"url": "http://epicenter.bg/article/Rumen-Radev--Nadezhdata-za-Balgariya-e-v-ogromniya-potentsial-na-mladite-hora-/201150/2/0", "text": "„Вашите победи и успехи на терена на науката както у нас, така и в чужбина винаги ни изпълват с гордост. „Воювайки“ на този изключително труден терен вие не само отстоявате себе си и работите за напредъка на науката, но и за бъдещето на България. Едно бъдеще, което все повече се доминира от науката, иновациите и дигитализацията“ . С тези думи президентът Румен Радев се обърна към участниците в Деветата годишна среща на олимпийските отбори по природни науки, съобщават от прессекретариата на Президентството.   Тържественото събитие се състоя днес в Националния археологически институт с музей при БАН.   Държавният глава подчерта, че успехите в настоящия състезателен сезон са впечатляващи – за България са спечелени 79 медала и грамоти от различни олимпиади.   Президентът открои невероятните постижения на българските олимпийци като един от най-важните фактори за привличане на преки чуждестранни инвестиции в България. „За да може една държава със седем милиона население да се мери с гиганти като САЩ, Русия, Китай и Япония, тя трябва да има най-важния капитал за всяка една нация – талантливи млади хора с огромен потенциал, които са надеждата за бъдещето на България“, посочи Румен Радев.   Президентът се обърна към ръководителите, преподавателите, треньорите и олимпийските отбори по природни науки на България и им благодари за всеотдайността, упоритостта, енергията и вярата. „С всеотдаен и безрезервен труд вие утвърждавате нашата силна българска школа, давате перспектива в бъдеще и от нас се учат много други“, отбеляза още на церемонията държавният глава.", "date": "2019.12.10", "title": "Румен Радев: Надеждата за България е в огромния потенциал на младите хора "}
{"url": "http://epicenter.bg/article/Ivo-Hristov-predlozhi-izsledvane-za-efektite-varhu-zdraveto-ot-vavezhdaneto-na-5G/201151/2/0", "text": "\"Към момента ЕС не разполага с оценка на риска за човешкото здраве от въвеждането на 5G технологията. Европейската комисия зае позиция, че такава оценка не е необходима, въпреки предупрежденията на част от научната общност. Намирам това за безотговорно. Поради тази причина отправих предложение към научния панел на Европейския парламент - SТОА, да изготви изследване за потенциалните ефекти върху здравето и околната среда от въвеждането на 5G мрежите. Неслучайно в редица европейски страни има протести срещу прокарването на технологията. Брюксел трябва да се научи да се вслушва в притесненията на хората, а не да действа технократски.\" Това мнение изрази Иво Христов, евродепутат, член на Комисията по промишленост, изследвания и енергетика в ЕП, който бе домакин на събитие на тема: \"Разгръщане на 5G технологията в ЕС - възможности и предизвикателства\". Христов също така е сред новите членове на Панел за бъдещето на науката и технологиите (STOA) - научният инструмент за изработване на политиките на Европейския парламент. Според Иво Христов 5G е революция, която ще промени из основи начина, по който живеем, работим и правим бизнес. Той коментира още, че технологията е призвана да бъде гръбнакът на европейската дигитална икономика и двигател за иновациите, също както и че тя има амбицията да промени из основи различни сектори като транспорта, енергетиката и здравеопазването. \"Това се възприема като естествена еволюция, тъй като светът, в който живеем, е все по-свързан. Същевременно, Европа изостава в разгръщането на и  внедряването на 5G, а тази инфраструктура има потенциал да създаде стратегическо предимство и да направи икономиката на Съюза по-конкурентоспособна, от което ще спечелим всички.\"  Българският евродепутат припомни, че през 2016 г. Европейската комисия е приела план за действие, който предвижда стартирането на 5G търговски услуги до 2020 г. В него е заложена целта покритието да обхване всички градски зони и основни пътни артерии до 2025 г. От лятото на тази година официално започнаха тестовете на мобилната мрежа от пето поколение и в България.  \"Процесът изглежда необратим. Споменавам го като проблем, защото за пореден път индустрията поставя в изкуствена засада всички други тревоги и съображения: здравни, екологични, етични и свързани със сигурността на данните. Именно необратимостта на процеса би следвало да ни накара да обърнем внимание и на предизвикателствата, които носят със себе си мобилните мрежи от пето поколение. Наред с многобройните предимства, вярвам, че трябва да обърнем сериозно внимание и на възможните рискове свързани с киберсигурността и потенциалните ефекти върху околната среда и човешкото здраве.  Събитието, имащо за цел да отвори поле за дискусия относно ползите и предизвикателствата от внедряването на 5G мрежите, като разгледа темата от всички ъгли, се проведе в сградата на Европейския парламент в Брюксел. В откриването му участие взе и българският комисар Мария Габриел, която отговаря за изследванията, образованието и културата в новата Европейската комисия. Своите гледни точки по темата представиха Джереми Годфри, председател на Органа на европейските регулатори в областта на електронните съобщения (ОЕРЕС), Марк Ванкопеноле (Nokia, ръководител на звеното, отговарящо с комуникацията с правителството, Белгия),  Ласло Тот (ръководител „Публична политика“ за Европа на Международна асоциация на мобилните оператори (GSMA), Пол Ланоа (почетен член на ЕП и председател на екологичната организация GRAPPE), проф. Владимир Пулков (ръководител на лаборатория „Интелигентни комуникационни инфраструктури“ в София Тех Парк), Жорж Оиконому (старши инженер в 5G екипа на VMware), Мишел Ривази, член на ЕП и известен еколог. Дискусията бе модерирана от Самюел Столтън от EURACTIV, като в нея се включиха и експерти по 5G, представители на университетската общност в България, IT сектора, дигитални предприемачи и представители на български медии.   ", "date": "2019.12.10", "title": "Иво Христов предложи изследване за ефектите върху здравето от въвеждането на 5G"}
{"url": "http://epicenter.bg/article/Stanishev--Klimatichnite-promeni-iziskvat-speshni-merki--no-i-spravedliv-prehod-/201153/2/0", "text": "„Изправени сме пред екологична криза, която се задълбочава и няма време за губене. Ако не се вземат мерки сега, бездействието ще доведе до още повече проблеми. Някои от тях вече са факт - пожари, наводнения, превишени норми на замърсяване на въздуха в големите градове, в това число и в София.“    Това заяви лидерът на ПЕС и български евродепутат Сергей Станишев на форум в Мадрид на тема борба с климатичните промени. Събитието беше организирано от ПЕС, Групата на социалистите в ЕП и Испанската социалистическа работническа партия. Освен активисти, граждани, представители на академичните среди и неправителствени организации, сред присъстващите бяха Тереза Рибейра, министър за екологичния преход на Испания, Ираче Гарсия, лидер на Групата на социалистите в ЕП, Мария Жоао Родригес, ръководител на Фондацията за европейски прогресивни изследвания, евродепутати, както и членове на Комитета на регионите.    „Има три подхода за решаването на този проблем. Зелените призовават за спешни мерки, но пренебрегват социалния аспект. Според десницата по-категоричните ходове трябва да бъдат отложени за неопределеното бъдеще. В подобен сценарий обаче проблемите само ще се задълбочат, а преходът ще става все по-скъп. Криза от подобен мащаб се плаща с качество на живот, загуби на работни места, човешки животи и здраве.“, категоричен беше Станишев.    „Решението, което социалистите предлагаме, е червено-зелен преход - преход, който държи на социалния аспект. Ние сме единствените, които разглеждаме въпроса не само от екологична, но и от икономическа и социална перспектива. Настояваме и разработваме план, който да подкрепя работниците и индустриите да преминат по-плавно към по-устойчиво бъдеще, за да не се губят шоково работни места и поминък. Нашето политическо семейство е най-добре подготвено да води тази промяна към по-социална и устойчива Европа. Доволен съм, че политиките, за които настоявахме и по време на кампанията за европейските избори, се превърнаха във водещи приоритети на новата Европейска комисия. Неслучайно, Европейският зелен пакт беше поверен на Франс Тимерманс, а друг социалист - португалката Елиза Ферейра, комисар за кохезия и реформи, ще отстоява средства за справедлив преход.“    По-късно днес, министри от лявото политическо семейство ще обсъдят усилията на социалистите по темата на извънредна среща на Мрежата на ПЕС, посветена на околната среда, климата и енергийния преход. На нея испанският държавен секретар Уго Моран ще информира за хода на дискусиите от конференцията на ООН по изменението на климата. В сряда се очаква Франс Тимерманс да представи Европейския зелен пакт пред евродепутатите на извънредно пленарно заседание в Брюксел.   ", "date": "2019.12.10", "title": "Станишев: Климатичните промени изискват спешни мерки, но и справедлив преход!"}
{"url": "http://epicenter.bg/article/API--Ochakvame-vloshavane-na-klimatichnata-obstanovka-ot-tazi-vecher/201159/2/0", "text": "Очакваме влошаване на климатичната обстановка от тази вечер, усилване на валежите по високите места, които ще преминат до усилен снеговалеж в цяла България. Това каза Даниел Иваничков, директор на Дирекция \"Поддържане на пътната инфраструктура\" към АПИ на брифинг, предаде Агенция \"Фокус\".   \"Агенция \"Пътна инфраструктура\" поддържа техниката за снегопочистване и в момента имаме 3 хиляди машини, които са в пълна готовност. И вследствие дъжда, който очакваме да завали тази нощ и минусовите температури, ние ще предприемем ограничения в някои пътни участъци, за да може да обработим заледените настилки. Имаме всички материали за осъществяване на зимно поддържане, в това число около 200 хиляди тона сол, 250 хиляди тона пясък. Цифрите са за цяла България. Призовавам водачите да се движат внимателно и да спазват дистанция\", каза още Иваничков.", "date": "2019.12.10", "title": "АПИ: Очакваме влошаване на климатичната обстановка от тази вечер"}
{"url": "http://epicenter.bg/article/Emil-Radev-kam-komisar-Ilva-Yohanson--Kakvi-merki-predpriema-EK-za-vlizaneto-na-Balgariya-v-Shengen-/201160/2/0", "text": "\"Предвижда ли Европейската комисия конкретни действия, за да преодолее несправедливото отлагане на присъединяването на България към Шенген?\" Този въпрос към комисаря по вътрешните работи Илва Йохансон отправи зам.-председателят на Kомисията по граждански свободи, правосъдие и вътрешни работи Емил Радев по време на провелия се структурен диалог в ресорната комисия на Европейския парламент в Брюксел, съобщават от пресцентъра на ГЕРБ.    Борбата с организираната престъпност в ЕС, повишаването на ефективността на Европол, съдебното сътрудничество и миграцията бяха само част от темите, по които евродепутатите и комисар Йохансон размениха мнения.    Изслушването на Илва Йохансон в комисията по граждански свободи на ЕП беше първото след встъпването й в длъжност като комисар по въпросите на вътрешните работи по рано този месец. В рамките на дискусията относно миграцията Емил Радев отбеляза, че предстои още много работа, за да се преодолеят предизвикателствата, свързани с миграционния натиск и тежестта върху определени региони.    \"Необходими са спешни действия за подобряване на условията в Източното Средиземноморие. През последните месеци сме свидетели на кризата на гръцките острови. Макар сътрудничеството между ЕС и Анкара да продължава да дава конкретни резултати, подновеният миграционен натиск в Турция и нестабилността в региона като цяло будят тревога\", отбеляза българският евродепутат от ЕНП/ГЕРБ.    Той даде за пример и предизвикателствата пред Шенгенското пространство, като припомни, че няколко държави все още имат въведен контрол по вътрешните граници и по-този начин се затруднява свободното придвижване на граждани.    \"България е изпълнила всички технически критерии на пространството за свободно движение, но въпреки това българските граждани продължават да се редят на опашки за паспортни проверки, като пътуват към държава-членка на Шенген”, коментира Емил Радев.  ", "date": "2019.12.10", "title": "Емил Радев към комисар Илва Йохансон: Какви мерки предприема ЕК за влизането на България в Шенген?"}
{"url": "http://epicenter.bg/article/Aleksandar-Nenkov--Ne-mozhehme-da-postavim-byudzheta-pod-ugroza-zaradi-edna-subsidiya/201162/2/0", "text": "Позицията на ГЕРБ беше ясна още в началото на заседанието – партийната субсидия да бъде 1 лев. Вслушахме се в гласа на хората, но понякога парламентаризмът изисква да приоритизираш. Нашите коалиционни партньори казаха, че няма да подкрепят бюджета, а ние не можехме да си позволим заради една субсидия да поставим под риск може би най-добрия бюджет в последните години. Това каза в предаването \"Плюс-минус\" по Нова телевизия зам.-председателят на ПГ на ГЕРБ Александър Ненков по повод определянето на 8 лева субсидия на глас за партиите в бюджета за 2020 година.    Понякога нямаш необходимия брой депутати, за да постигнеш това, което искаш. В крайна сметка държавният бюджет е най-важният закон и не може да го поставяме под угроза заради 20 млн. лева, заяви Ненков.    Той призна, че ГЕРБ ще понесе негативи заради приемането на решението за партийните субсидии. Това са правилата, това е демокрацията, така са разпределени силите в парламента - ние нямаме 121 народни представители, посочи Александър Ненков.  По повод приетия на извънредно заседание на правителството в събота проектозакон, с който трябва да се осигури механизъм за независимо разследване на главния прокурор и ограничаване на безконтролната му власт, зам.-председателят на ПГ на ГЕРБ заяви: \"Това е важен елемент за отпадане на унизителния механизъм за сътрудничество и проверка на българската съдебна система. Надяваме се, че ще имаме и широка подкрепа в пленарна зала и няма да се наложи да се съобразяваме с коалиционните си партньори\".  ", "date": "2019.12.10", "title": "Александър Ненков: Не можехме да поставим бюджета под угроза заради една субсидия"}
