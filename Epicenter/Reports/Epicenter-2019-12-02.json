{"url": "http://epicenter.bg/article/eorgi-Markov--Denitsa-Sacheva---ministar--Tova-e-provokatsiya-sreshtu-demokratsiyata--Borisov-da-ya-ottegli--/200450/2/0", "text": "  - Валя, в чужбина съм. Имам здравословен проблем, бях на преглед и бързам на куц крак  да се прибирам, че утре ще имаме извънредно заседание на парламента за приемане на бюджета. Кажи какъв е пробллемът?   - Ти направо ме шокира! Познаваме се от 20 години, нямам основания да не ти вярвам. Ако беше някой друг журналист, щях да кажа, че се шегува!   - И в най-лошите си сънища не съм мислил, че ще доживеем, и то на 30-ата година от демокрацията, някакви главанаци да подведат до такава степен Борисов, че да нанесат такъв тежък удар на парламентаризма и парламентарната демокрация. Това е нечуван скандал! И тези хора, които са писали това съобщение, и са си наумили такова приемане-предаване, трябва да си отидат завинаги от администрацията и от управлението на политическия живот. В петък ние гласувахме, че във вторник ще приемаме бюджета. Нямаме съобщение за гласуване на промени в правителството.  А и да има, как  ще се организира публично приемане и предавене на министирески пост? Това са лудости! И е много тъжно, че  точно утре, на рождение ден на ГЕРБ някой така тежко компрометира тази партия и самия Борисов, който се се чуди какво добро да направи за страната, а от въътре някой го проваля и него, и управлението. Но понеже подхванахме тази госпожа, да ти кажа.   - Да. Ако имаме гласуване, аз няма да гласувам за нея.   - Защото аз познавам добре конституцията. Ти хубаво припомни, че съм бил 9 години конституционен съдия, назначен по  предложение на д-р Желев, и когато чух за скандалите около тази жена, прочетох интервююто й от 5.10. 2013 година – раданкъневско срещу ГЕРБ, аз няма да гласувам за нея.  Повърнах от гнусотия! Аз ще гласувам по съвест, а съвестта ми не позволява да гласувам за тази жена.. Борисов има още малко часове, да си оттегли това предложение и да накаже провокаторите. Това е провокация към българската демокрация!", "date": "2019.12.02", "title": "Георги Марков: Деница Сачева-министър? Това е луддост, провокация! Борисов да я оттегли! "}
{"url": "http://epicenter.bg/article/Proshtavame-se-sas-Stefan-Danailov/200354/2/0", "text": "България се сбогува с неповторимия актьор, политик, гражданин Стефан Данаилов.  Той си отиде на 27 ноември след продължително тежко боледуване дни преди да навърши 77 години. До последния си миг, в който можеше да бъде активен, той играеше в театъра и обучаваше студентите в НАТФИЗ.  С големия Данаилов в Народния театър дойдоха да се сбогуват хиляди граждани, сред тях, разбира се, са всички негови роднини, синът му Владимир Данаилов, който пристигна в неделя от САЩ, Ирен Кривошиева, Димитър Пенев, Ивайло Калфин, Румен Петков, Валентин Михов, Огнян Герджиков, дерутати от БСП, от ГЕРБ и други.  Хиляди чакат търпеливо в студа на огромна опашка в Градската градина. Колеги, приятели, близки и почитатели на актьора и на човека Стефан Данаилов споделят пред медиите свои чувства и спомени, свързани с легендата.    Президентът Румен Радев, предшественикът му Георги Първанов, кметът на София Йорданка Фандъкова, лидерът на БСП Корнелия Нинова, Красимир Велчев от ГЕРБ, Вежди Рашидов бяха само някои от политиците на опашката, опасала фонтана пред Народния театър в Градската градина.   С последно сбогом с Мастъра си взимат и всички  ученици от осемте му випуска.    В близост до затворения ковчег от махагон има положени много венци. Сред тях е венецът с бели цветя от премиера Бойко Борисов и с червени рози от кмета на София Йорданка Фандъкова. Венци има и от Сергей Станишев, Министерството на културата, Корнелия Нинова, БСП-София, МВР, Министерството на земеделието, храните и горите, Министерство на туризма, Министерство на здравеопазването, НАТФИЗ \"Кръстьо Сарафов\", Столичен куклен театър, Драматично-куклен театър \"Иван Радоев\" - Плевен, Държавен куклен театър - Сливен, куклените театри в Бургас, Габрово, Варна, \"Сатиричния театър\", \"Младежки театър \"Николай Бинев\", Народен театър \"Иван Вазов\", \"Театър 199\", Красимир Каракачанов, Български олимпийски комитет, БНБ, Министерство на икономиката, Народното събрание, Комисия по култура и медии. Пред NOVINI.BG голямата Татяна Лолова заяви, че Данаилов е бил посочен. \"Той беше с нас и ще остане с нас. Той е неповторимото нещо, което сме имали ние. Каза - не ме жалете, живял съм, както трябва\", заяви Лолова.  \"Стефан носеше доброта в себе си Винаги носеше тревогите на другите като свои, Беше добър човек. Ние БСП осиротяхме. Макар че в последните си дни той ми каза - не оплачи, каквото и да се случи, ние сме заедно. И е прав, заедно сме. Поклон пред великия, непостижимия Стефан.  \"Беше велика душа, за актьорско майсторство няма какво да говорим. Той ме съветваше, не само за футбол, защото и двамата бяхме наивни\", каза и Валентин Михов.  Стоян Алексиев също заяви пред NOVINI.BG, че никога няма да го забрави. Владимир Пенев обясни през сълзи на очи, че винаги ще го помни.  Със сълзи на очи Башар Рахал заяви, че Данаилов е променял хората като е събуждал добротата в тях. \"Той беше еталон за човещина и доброта. Какво му трябва друго на човек?\", заяви още Рахал.  Валерия Велева сподели, че Стефан Данаилов е показал как се живее достойно.  Данаилов е актьор с над 150 роли в киното, театъра и телевизията. През 1975 г. става заслужил артист, а през 1983 г. получава и отличието за народен артист.  Още като дете Данаилов участва в игралния филм \"Следите остават\" (1956). През 1963 г. е приет в класа по актьорско майсторство на проф. Стефан Сърчаджиев. След неговата смърт Данаилов учи при Методи Андонов и проф. Анастас Михайлов. Завършва през 1967 г. и започва работа в Пловдивския театър \"Н. О. Масалитинов\" (1967 - 1968). Работи в СИФ (1968 - 1973).  Той е дългогодишен преподавател по актьорско майсторство за драматичен театър в НАТФИЗ. За своите студенти той бе известен с прозвището Мастера.  Данаилов бе министър на културата в правителството на Сергей Станишев от 17 август 2005 г. до 27 юли 2009 г. и депутат в XXXIX, XL, XLI, XLII, XLIII и XLIV народно събрание.   ", "date": "2019.12.02", "title": "България се прощава със Стефан Данаилов, хиляди се стичат за последно сбогом с него (Видео)"}
{"url": "http://epicenter.bg/article/Vizhte-koy-kak-se-proshtava-sas-Stefan-Danailov/200404/2/0", "text": " Хиляди негови близки, студенти, колеги, приятели и почитатели и в момента чакат на огромна опашка пред сградата на Народния театър, където във фоайето на Първи балкон е поклонението пред паметта на великия наш актьор.   Траурната церемония бе открита точно в 11:00 часа в присъствието на неговите близки, роднини, колеги от театъра и приятели. Актрисата Силвия Лулчева, която е негова студентка, прочете трогателно слово от името на всички ученици на Мастъра. Думи на благодарност, признателност и поклон пред делото и паметта на СТЕФАН ДАНАИЛОВ произнесоха и ректорът на НАТФИЗ „Кръстьо Сарафов“ проф. Станислав Семерджиев и председателят на Висшия съвет на БСП Корнелия Нинова. Последните думи преди вратите да бъдат отворени за поклонението, каза неговата племенница Росица Обрешкова, която е и режисьор на последния спектакъл с участието на СТЕФАН ДАНАИЛОВ – „Актрисата“, чиято премиера бе през лятото в Народния театър.   По време на поклонението негови студенти се редуват на почетен караул до ковчега. Сред тях са Силвия Лулчева, Башар Рахал, Китодар Тодоров, Иван Панев, Дарин и Деян Ангелови. Цветя поднесоха и негови колеги от трупата на Народния театър, сред които Мария Каварджикова, Аня Пенчева, Владимир Пенев и много други.   До този момент пред паметта на легендарния актьор се поклониха президентът Румен Радев, министърът на културата Боил Банов, президентът Георги Първанов, бившите премиери Огнян Герджиков и Пламен Орешарски, председателят на Комисията по култура и медии в Народното събрание Вежди Рашидов, заместник-председателят на ПГ на ГЕРБ Красимир Велчев, депутати, председателят на Съюза на артистите в България Христо Мутафчиев, всички негови студенти, бившият треньор на националния отбор по футбол Димитър Пенев и бивши спортисти, актрисата Татяна Лолова, Астор.   Поклонението продължава и в момента, като вратите ще бъдат отворени, докато всички, които желаят да си вземат „сбогом“, успеят да го направят.      ", "date": "2019.12.02", "title": "Вижте кой как се прощава със Стефан Данаилов. Цар и двама президенти отдават почит (Снимки)"}
{"url": "http://epicenter.bg/article/Borisov--Da-se-obedinim-sreshtu-chudovishteto--koeto-idva-ot-promenite-v-klimata-/200417/2/0", "text": "„За страните с висок дял на въглища в енергийния им микс, каквато е България, Полша и други, преходът към климатична неутралност ще изисква по-високи нива на инвестиции и активни мерки в социалната сфера“.    Това заяви министър-председателят Бойко Борисов в изказването си в рамките на 25-ата конференция по изменение на климата в Мадрид.   Премиерът Борисов посочи, че в България 46% от електроенергията се произвежда от въглищни централи, които са основни базови мощности, като през зимата този процент достига до 60. „В същото време, искам да отбележа, че според статистиката на Евростат, България е на второ място в ЕС по намаляване на емисиите на въглероден диоксид от изгарянето на изкопаеми горива за 2018 г. в сравнение с 2017 г., а именно с 8,1%, следвайки Португалия, която заема водеща позиция с 9%“, каза премиерът Борисов пред лидерите на световния форум в Мадрид.  Българският министър-председател подчерта, че за страната ни ядрената енергетика играе важна роля за гарантиране на националната, регионалната и европейската енергийна сигурност, като в същото време предоставя енергия на достъпни цени и е ключов елемент за преминаване към нисковъглеродна икономика. „Нейното значение като основен стълб на европейската електроенергийна система без въглеродни емисии бе потвърдено и в публикуваната през 2018 г. дългосрочна визия на ЕК за намаляване на емисиите на парникови газове до 2050 г.“, акцентира премиерът Борисов. Той бе категоричен, че страната ни ще продължи да разчита на ядрената енергия и през следващите години.    „Емисиите на ЕС са само 9 % от световните. Първият и вторият замърсител - най-големите в света, ги няма тук. Това са САЩ и Китай“, каза още министър-председателят Бойко Борисов в рамките на Конференцията. Той отбеляза, че ЕС намалява своите емисии и добави, че по този въпрос здравето и качеството на живот на всеки един гражданин по света трябва да бъдат поставяни на първо място.    „Защото комините дали пушат в САЩ, Китай или Виетнам, атмосферата го донася и при нас. Да се обединим и всички заедно да накараме тези безспорно прогресивни в икономиката си страни да се съобразят с чудовището, което идва с промените в климата“, каза в заключение премиерът Борисов.  ", "date": "2019.12.02", "title": "Борисов: Да се обединим срещу чудовището, което идва от промените в климата! (ВИДЕО)"}
{"url": "http://epicenter.bg/article/Balgariya-vazmuti-Strasburg-s-losho-otnoshenie-kam-medii-i-maltsinstva/200420/2/0", "text": "Комисарката за човешките права на Съвета на Европа Дуня Миятович (Босна) призовава правителството да прояви повече усилие за пресичане на доминиращата днес в България омраза, особено по отношение на ромите, хората с нестандартна сексуална ориентация и други малцинства. Тя твърди, че Истанбулската конвенция и Стратегията за защита на децата се интерпретират погрешно у нас и трябва да се подложат на нов вътрешен дебат, за да станат част от българското законодателство.    Дуня Миятович посети България миналата седмица и се срещна с представители на висшите институции, включително и с министъра на правосъдието Данаил Кирилов, които я увериха, че държавата закриля основните права и свободи на гражданите, но нейното впечатление е друго.    Депутати ѝ обяснили, че тя е отхвърлена от КС като противоконституционна. Заявили, че дори Светият синод на БПЦ е против текстовете ѝ, а Дуня Миятович изригнала: \"Нали Църквата е отделена от държавата, какво се меси в делата й?\" А GREVIO е т.нар.морална полиция, чийто членове имат имунитет по-голям от президента и депутатите. GREVIO наблюдава действията, предприети от правителствата да прилагат Истанбулската конвенция. Доклади на GREVIO се смятат като оценка, след която трябва задължително да има действия. Групата може да приеме конкретни препоръки въз основа на своя мониторинг.   Според комисарката Миятович хронични проблеми у нас са непрозрачната медийна собственост, заплахите и преследванията на журналисти, съдебните дела под предлог за клевета. Освен това политическото влияние върху медиите подкопава тежко доверието в тях. Това трябва да спре, казала тя на депутатите.. Гражданите имат нужда от свободен, разследващ и независим печат, за да участват по-активно в демократичната тъкан на обществото. Журналистите трябва да бъдат свободни да изпълняват възловата си роля без намеса.    ", "date": "2019.12.02", "title": "Комисарка от Съвета на Европа натиска България да приеме Истанбулската конвенция"}
{"url": "http://epicenter.bg/article/Kaloyan-Pargov-poiska-bulevard-ili-ploshtad-v-Sofiya-da-nosi-imeto-na-Stefan-Danailov/200421/2/0", "text": "Булевард или площад в София да бъде именуван на иконата на българските театър и кино Стефан Данаилов. Това предложи лидерът на БСП - София и председател на групата на социалистите в СОС Калоян Паргов по време на днешната сесия, съобщиха от пресцентъра на БСП - София, съобщи Новини.бг    Тя започна с минута мълчание в памет на Ламбо, който напусна този свят на 27-ми ноември. Поклонението в Народния театър \"Иван Вазов\" съвпадна със заседанието на общинските съветници в София. Веднага след сесията Калоян Паргов се прости с легендата.    \"Ламбо обичаше да казва, че достойните хора ходят изправени. Той ходеше с високо вдигната глава. Беше респектираща личност с всеки жест. Беше истинско богатство да общуваш с него, каза Калоян Прагов, след като отдаде последна почит пред Маестрото и поднесе съболезнованията си на близките му. - Той вярваше безрезервно, че колкото повече обич даваш, толкова повече получаваш. Затова и хората го обожават\".    По време на днешната сесия на СОС Калоян Паргов, който е член на Постоянната комисия по образование, култура, наука и културно многообразие, предложи също в рамките на следващата година да бъде обсъдена и реализирана идеята за поставяне на барелеф или бюст-паметник на Стефан Данаилов на подходящо място в столицата.    \"В деня, в който България се прощава с великия Ламбо, сме длъжни да направим така, че ние, а и следващите поколения, да не забравяме тази светла личност, каза Калоян Паргов. - Освен именуването на булевард или площад и поставянето на барелеф или бюст-паметник, да помислим дали Столична община не може да организира конкурс или да връчи награда на името на Стефан Данаилов. С Ламбо си отиде цяла епоха от българската култура. А ние сме призвани да направим така, че поколенията да знаят за нея и да я помнят\".", "date": "2019.12.02", "title": "Калоян Паргов поиска булевард или площад в София да носи името на Стефан Данаилов"}
{"url": "http://epicenter.bg/article/Izpratiha-Stefan-Danailov-s-aplodismenti-/200422/2/0", "text": "Ковчегът на Стефан Данаилов, любимият актьор на поколения българи, бе изнесен от народния театър \"Иван Вазов\" с аплодисменти.   Безпрецедентно дълга, невиждана бе опашката от хора, които искат да се простят със Стефан Данаилов, който издъхна дни преди да навърши 77 години. Неизмерима е народната любов към непрежалимия артист. По-възрастни столичани веднага направиха паралел с обичта към Апостол Карамитев и скръбта по него преди десетилетия, когато хората пак бяха така неутешими. \"Двамата сега са заедно там, горе\", проплака много възрастна столичанка, чакаща да остави своето цвете за сбогом.    Опашката от почитатели започваше от Народния театър \"Иван Вазов\" в посока на градинката, виеше се на буквата \"п\" покрай фонтана и обратно, отново стигна до входа на театъра. Почитателите, колегите, приятелите, зрителите, съпартийците, всички, които обичат Ламбо, чинно чакаха повече от 5 часа в студа, за да дойде техният ред и да си вземат сбогом.    Повечето трябваше да се борят със сълзите, за да кажат пред микрофоните с какво ще запомнят Стефан Данаилов. Най-тъжни бяха актьорите - колеги и негови възпитаници.    \"Светъл дух, силен дух. Голям актьор, той беше верен на професията си. Знам, че Бог му е отредил свято място\", каза Стоян Алексиев.  Депресията е сериозен проблем, а не просто лошо настроение    Голямата Татяна Лолова напомни на всички: \"Всеки период в живота го е изживял пълнокръвно. Това е същество не само на България, това е извънземно, земно и сърдечно\". \"Много красиви и талантливи има, но той е посочен. Беше с нас и мисля, че ще остане. Той е неповторимото нещо, което сме имали\", убедена е актрисата.    И пак припомни, че Ламбо е казал: \"Не ме жалете, живял съм, както трябва\". \"Щурчо, прекрасен, талантлив, обичлив, той не е виновен, че беше толкова прекрасен\", каза с топлота и любов за него Лолова.    Башар Рахал, един от неговите ученици, без колебание обобщи: \"Имаше два вида хора -Стефан Данаилов и останалите. Яд ме е, че много хора не го познаваха добре. Чувствам се късметлия, че съм част от тези, които са се докоснали до него. Дано тази добрата, която носеше, да може да се предава. Той променяше хората с това, че събуждаше добротата в тях. Много се надявам българите да станем по-добри хора, защото той беше еталон за това - за човещина и доброта\".    Христо Мутафчиев му е благодарен, че е разорал пъртината на българското кино за младите. \"Изключително благородна личност, освен като голям актьор. Таран, който проправи път в българското кино на едно цяло поколение актьори. Смея да твърдя, че е уважаван от всички, срещаше любовта на хората и това му даваше криле да лети\", бяха думите за сбогом шефът на Съюза на артистите.    Президентът Румен Радев, който бе издигнат от инициативен комитет, оглавен именно от Стефан Данаилов, също дойде да се сбогува с големия актьор.    \"Много е трудно да вкараме Стефан Данаилов в някакви рамки, за да го опишем с думи. Огромният му принос към българското кино, безрезервната му любов към хората, безкрайната отдаденост на неговите ученици. За мен той бе и човешкото лице на българската политика\", категоричен е президентът.    Едни от първите на поклонението с червени рози в ръце бяха депутатите от БСП, които дойдоха да се простят с колегата и съпартиеца си. Стефан Данаилов до последно остана заместник-председател на партията. Корнелия Нинова трудно успя да овладее гласа си и да спре сълзите, за да говори.  \"Изпратихме една вселена от талант, красота, любов и мъдрост. Стефан носеше доброта в себе си и я раздаваше на другите. Винаги съпреживяваше е болките и тревогите на останалите като свои. Беше добър и широка скроен човек, почтен, за нас е вдъхновение и сила. Ние, българските социалисти загубихме свой духовен водач, осиротяхме. Макар че последните дни в болничната стая той ми каза не плачи каквото и да се случи, продължаваме заедно. И е прав. Въпреки смъртта, където и да сме, ние ще го носим в едно съкровено място в душите си. Поклон пред великия, непостижимия и незабравимия Стефан\", отрони просълзената лидерка на БСП.    Бившият министър на културата от преди началото на прехода, Георги Йорданов заключи: \"Това е една от тежките загуби на българската култура. Той не само, че беше именит и заслужил творец, но и човек с изключителна гражданска чувствителност\".   Настоящият министър на културата също бе тук. Боил Банов призна, че не познава друг такъв, като Стефан Данаилов. \"Аз по-харизматична личност не съм познавал, Извън огромния му талант, извън обичта на хората, той притежаваше рядкото качество, освен таланта на сцената и на екрана, да бъде такъв и в живота\", каза Банов-син, чийто баща Васил Банов е от талантливото поколение на Ламбо.   \"Липсата е страхотна за всички тия хора и е огромна тъга\", посочи той към виещата се рекордна опашка. \"За тия, които го познаваме, страхотна е липсата. Невероятен човек, толкова позитивен, толкова интуитивен, толкова положителен във всички момента от живота си. По-харизматичен човек от него не съм познавал\", отрони Банов.    Да се поклонят дойдоха бивши и настоящи държавници и политици, кметът на София Йорданка Фандъкова, двама бивши премиери - Пламен Орешарски и Огнян Герджиков, Даниел Вълчев, здравният министър Кирил Ананиев, бившите червени депутати Янаки Стоилов, Атанас Мерджанов, Красимир Премянов и стотици граждани.    \"Изключително тъжен и тежък момент. Отива си наистина един голям човек, голям приятел, голям хуманист с голямо сърце. За съжаление от следващите дни ние все повече ще усещаме колко много ни липсва. Познаваме се от много отдавна. С неговите филми израснахме в младежките години. След това съдбата беше такава, че ни събра професионално. Той като актьор, после като министър, депутат, а пък аз бях в министерството на финансите. Работихме прекрасно, много се разбирахме. Последно се чухме, като беше в болницата във Варна. Имаше живец, имаше надежда, но за съжаление си отиде, разказа здравният министър Кирил Ананиев.    \"Голям артист, голям учител, голяма личност. Като гледам неговите ученици, съм сигурна, че той е бил изключително добър към тях. Познавам го като министър на културата, с него работихме по някои проекти и беше изключително сърдечен, отзивчив, голяма личност\", сподели и кметът на София Йорданка Фандъкова.    \"Сбогом\" с него си взеха двама президенти - действащият Румен Радев и Горги Първанов, който бе на този пост от 2002 до 2012 г., цар Симеон II, който бе министър-председател от 2001 до 2005 г., хиляди граждани.  ", "date": "2019.12.02", "title": "Изпратиха Стефан Данаилов с аплодисменти!"}
{"url": "http://epicenter.bg/article/Ivan-Geshev--Postigna-se-sashtestven-napredak-v-sadebnata-ni-sistema/200423/2/0", "text": "Няма съмнение, че последната обща оценка на мониторинговия доклад е положителна. Докладите бяха катализатор на промени. Нямаше да има толкова добри резултати, ако механизмът не действаше. Това заяви главният прокурор Сотир Цацаров на конференция, организирана от евродепутата Емил Радев, за механизма за сътрудничество и проверка на България.    \"Механизмът беше стимул за реформи дълги години. Ключов беше докладът от януари 2017 г., който формира 17 конкретни препоръки. В последния доклад се казваше, че свършеното е достатъчно. Личното ми мнение, че ако има механизъм - то той трябва да е за всички държави-членки на ЕС. България вече далече не е най-проблемата страна. Време е за пълноправно членство\", категоричен бе Цацаров, предаде Novini.bg.  \"Конференцията се провежда във важен момент. След 12 години мониторинг, България постигна задоволителни и отчетливи резултати. Постигнатите резултати са стабилни, а процесът на реформа е необратим. Прокуратурата осъзнава, че усилията трябва да продължат. Поредна стъпка в тази посока е приемането на постановлението от МС за национален механизъм за борбата с корупцията. Този механизъм следва да осигури запазването на напредъка\", допълни по темата зам.-главният прокурор Иван Гешев.    \"В периода от 2012 до сега се постигна съществен напредък в съдебната ни система. Положени бяха значителни усилия в борбата с организираната престъпност. Създаде се цялостна система за борба с корупцията по високите етажи на властта. Бяха повдигнати обвинения на лица от политически и икономически кръгове със сериозни възможности. Видим е напредъкът е последните 2 години. За около 3 млрд. лева са предявени искове за замразяване на имущество. Иззето е имущество за над 2 млрд. лева. Прекратена беше и дейността на множество фабрики за цигари - прекратихме престъпна дейност за 700 млн. лв. Намалихме и с 50 % телефонните измами - чувствителна тема за обществото ни. България е постигнала трайни и устойчиви резултати. Постигнатото до момента е в резултат на решимостта на държавата ни\", каза още той", "date": "2019.12.02", "title": "Иван Гешев: Постигна се съществен напредък в съдебната ни система"}
{"url": "http://epicenter.bg/article/Dashterya-ubi-s-nozh-bashta-si/200372/3/0", "text": "Задържаха за 72 часа 37-годишна жена от Варна. Елеонора М. е привлечена като обвиняема за умишленото убийство на родния си баща Стоян М., съобщават от прокуратурата.    Тежкото криминално престъпление е било извършено на 29 ноември тази година в дома на 61-годишния Стоян с четири удара с нож. Смъртта на бащата е настъпила вследствие на проникване в аортата. В дома на убития мъж е намерен ножът, както и други веществени доказателства, които уличават родната му дъщеря в умишленото убийство.    Разследване ще изяснява причините и обстоятелствата за престъплението, което се наказва с лишаване от свобода от 15 до 20 години, доживотен затвор и доживотен затвор без замяна.", "date": "2019.12.02", "title": "Дъщеря уби с нож баща си във Варна"}
{"url": "http://epicenter.bg/article/Puskat-v-eksploatatsiya-gazoprovoda--quot-Silata-na-Sibir-quot-/200364/4/0", "text": "Днес ще бъде пуснат в експлоатация газопроводът \"Силата на Сибир\", който ще доставя газ от Русия за Китай, съобщава БНР.    Това е най-голямата газопреносна система в Далечния изток на Русия и чрез нея синьо гориво от находищата в Якутия и Иркутска област ще се транспортират както към вътрешния руски пазар, така и до Китай.    В церемонията чрез телевизионен мост ще се включат и президентите Владимир Путин и Си Цзинпин, отбелязват информационните агенции. ", "date": "2019.12.02", "title": "Пускат в експлоатация газопровода \"Силата на Сибир\""}
{"url": "http://epicenter.bg/article/Prof--Vanya-Dobreva--Da-chakame-li--V-usloviyata-na-prisastvie--ili--Po-vremeto-na-sazhitelstvoto-/200381/11/0", "text": "Безумията продължават! Да имаш претенциите, че превеждаш „Под игото“ на някакъв съвременен език вече е равносилно на диагноза!   И тя е резултат от всички опити за денационализация! От всички опити класиката да бъде обявена за неразбираема и скучна! Трябва да очакваме следващите „преводачи“ да преведат и заглавието: „В условията на присъствие“ или „По времето на съжителството“. И още едно предложение, за да е пълно безумието. Защо „неразбираемата“, според преводача и редактора, пословица „Вържи попа, за да е мирно селото“, „преведена“ с „Отстрани лидера и групата ще се разпадне“, да не се обогати с още един смислов нюанс: „Блокирай моториката, за да е пасивна рустикалната микроструктура“? Така ще се избягнат не само повторенията, но и ще се използва и абсолютно съвременен език    Дали в други държави биха позволили подобно посегателство върху класически автори и творби, които, още повече, са в основата на модерната литература, на съвременния език???    А може би е крайно време англичаните, а и другите народи, да си „преведат“ на съвременен език идиомите, пословиците и поговорките. А и някой и друг класически автор като Дикенс, Балзак или Зола. Германците да не губят време, че Гьоте остава неосъвременен… Да ги разберат младите, а и ние, чужденците! Все пак сме модерни хора, живеем в глобализация и пост-времена! Ако са затруднени ще им изпратим преводача и издателя на съвременния превод на „Под игото“…    ", "date": "2019.12.02", "title": "Проф. Ваня Добрева: Да чакаме ли „В условията на присъствие“ или „По времето на съжителството“?!"}
{"url": "http://epicenter.bg/article/Fond--13-veka-Balgariya--podkrepya-mladi-talanti-s-natsionalna-nagrada/200356/6/0", "text": "Националният дарителски фонд „13 века България“ обяви, че млади български творци и учени могат да кандидатстват за новоучредената национална награда за подпомагане на професионалното развитие на изявени в различни области.   Призът „13 века България“ представлява парична премия в размер на 5 000 лева, осигурени от Фонда, и е предназначена за разходи за обучение.   Националната награда ще се присъди от жури на конкурсен принцип в  два кръга. В първия етап комисията ще отсее шестима от номинираните кандидати. Имената им ще бъдат обявени през месец януари 2020.    За всеки от тях Фондът ще организира дарителска кампания под надслов „ПОДКРЕПИ ТАЛАНТА — ДАРИ“.   Спомоществувателите ще могат да разтворят сърца и кесии за предпочетен от тях млад учен или творец, за да подпомогнат развитието му чрез фонда.   Носителят на наградата ще бъде избран и обявен между 20 и 30 юни 2020.   До 31 декември 2019 година кандидатите могат да подадат документите си онлайн на    В конкурса могат да участват български граждани на възраст до 35 години със завършено висше образование в изкуството или науката и с иновативни постижения в съответната област.   Задължително условие е през 2019 кандидатите да са приети за следдипломна квалификация в акредитирани висши учебни заведения на територията на Европа, без България.   „Основната мисия на Националния фонд „13 века България” е дарителството. А то се крепи на емоция“, казва изпълнителният директор на фонда Слава Иванова и се надява новата кауза да срещне съмишленицине само в страната, а и сред общностите ни по света.  ", "date": "2019.12.02", "title": "Фонд „13 века България“ подкрепя млади таланти с национална награда"}
{"url": "http://epicenter.bg/article/1300-zemetreseniya-sa-registrirani-v-Albaniya-za-pet-dni/200382/7/0", "text": "\r\n \r\n \r\n \r\n \r\n \r\n  БГНЕС \r\n", "date": "2019.12.02", "title": "1300 земетресения са регистрирани в Албания за пет дни"}
{"url": "http://epicenter.bg/article/SASht-shte-vavedat-sanktsii-zaradi--quot-Severen-potok-2-quot--do-25-dekemvri/200384/7/0", "text": "Съединените щати ще въведат санкции срещу компаниите, които участват в строителството на газопровода \"Северен поток-2\" до 25 декември, съобщава \"Фактор\". Изданието цитира германския вестник \"Билд\", който се позовава на свои източници.    По данни на \"Билд\" санкциите, които ще ограничат достъпа на тези компании до американския пазар, ще бъдат насочени срещу швейцарската компания Allseas, както и германските фирми, които работят с \"Газпром\" и финансово участват в строителството на газопровода. Allseas се занимава с полагането на подводните тръбопроводи и кабели.    Германското издание се позовава на източници от Сената на САЩ, според които по отношение на европейските компании ще бъде извършен следният трик: партньорите по проекта на \"Газпром\" от ЕС ще бъдат включени в закона за военния бюджет на САЩ за следващата година. \"Северен поток - 2\" е газопровод, който трябва да свърже Русия с Германия по дъното на Балтийско море, заобикаляйки Украйна.    Стойността на проекта е 9,5 млрд. евро, руският \"Газпром\" финансира 50%, а останалите - пет европейски компании: англо-нидерландската Shell, германските Wintershall и Uniper, френската Engie и австрийската OMV.    Украйна, Полша, Унгария, Румъния, Молдова, Чехия, Словакия, Латвия, Литва и Естония смятат, че \"Северен поток - 2\" е заплаха за енергийната сигурност на Европа.", "date": "2019.12.02", "title": "САЩ ще въведат санкции заради \"Северен поток-2\" до 25 декември"}
{"url": "http://epicenter.bg/article/Yadove--koito-tryabva-da-ponesete-sami---v-sryada/200351/10/101", "text": "Предстои да преживеем пасивна седмица, която ще ни даде да разберем точно къде ни е мястото по отношение на работата. По-голямата част от дневните нумерологични аспекти са пасивни, затова планирайте умерено действията си. Не е нужно да преследвате каквото и да било. Успехът сам ще ви намери и всичко ще се подреди, както трябва.     Дневно предназначение:  Ден, предназначен за семейни разговори, сбирки, тържества и нова работа. Може да инвестирате парите си в покупки за дома и офиса или да разрешавате  финансови въпроси, разпределение на   наследство, плащания на сметки, вземане и връщане на заеми и парични кредити.  В случай че се налага, може да подписвате договори, да давате и получавате гаранции, както и да се забавлявате и веселите. Денят е подходящ за годеж или сватба.   Основна цифрова характеристика – 1, 2, 3,  5, 6, 7, 9. Ден за парична и финансова проекция, който може да ви подсигури добри финансови доходи в бъдеще.   Часова характеристика: 6.00 – 12.00 ч. – Сутринта е с потенциал за успех и леснина.12.00 – 18.00 ч. – На обед ще намерите истината, която да ви помогне да се справите безпроблемно.18.00 – 00.00 ч. – Вечерта е време за обсъждане на финанси, задачи,свързани със семейство, майстор, покупка. Съдбовно правило: Моето богатство е семейството ми!    Мото: Всичко ми помага да устроя празник на изобилието!  Позитивно утвърждение: Вселената ми дава разбиране как да умножавам богатството!      Дневно предназначение: Ден, който може да предизвика трудности у дома и в работата. Активират се прояви, които ще доведат до окончателен край на ваши очаквания, свързани с бъдещето. Ще се наложи да извоювате победата си чрез сила и контрол над ума. За да задоволите желанието си за изпълнение на съвършена работа, трябва да се концентрирате в целта и да устоите на предизвикателствата.   Основна цифрова характеристика – 1, 2, 3, 6, 9.  Ден за изпитание на волята, ума и силата.   Часова характеристика:  Съдбовно правило: Моят успех е в ума ми!  Мото: Моите постижения са във вход!  Позитивно утвърждение: Само аз имам контрол над живота си!     Дневно предназначение: Ден, предназначен за работа по нов проект. Дневната нумерологична карта активира лично приемане и действие, съобразяване и искане на ново мнение или запознанство с нов колега. Настроенията ще са на границата от силна любов до чувство на гняв и омраза. Денят е несоциален, подходящ да прекарате повече време в дома или в офиса. Възможно е да възникнат ядове или проблеми, които ще трябва да понесете лично. Моментът е подходящ за ремонт и подредба.   Основна цифрова характеристика – 1, 2, 3, 4, 6, 7, 9. Несоциален ден, подходящ за ремонтни дейности и подредба на дом или офис. Часова характеристика:  Съдбовно правило: Положителните ми нови мисли ми носят положителен нов успех! Мото: Днес е нов ден, неизживян никога преди! Позитивно утвърждение: Живея в настоящето и се наслаждавам на всеки миг!     Дневно предназначение: Ден, подходящ за семейни разговори, уточняване на взаимоотношения с близки и партньори, поставяне на правила, търговия, бартери и търговски уговорки. Дневната нумерологична карта активира движение, устни споразумения, пътуване в страната и командировки.   Основна цифрова характеристика – 1, 2, 3, 5 , 6, 8, 9. Ден за търговски обмен, разговори в семейството и партниране.   Часова характеристика:  Съдбовно правило: Моите мисли и убеждения постоянно оформят моите изживявания! Мото: Онова, което давам, се връща при мен! Позитивно утвърждение: Аз избирам своите мисли!     Дневно предназначение: Ден, в който всичко ще премине спокойно, леко дистанцирано и неактивно. Дневната нумерологична карта е подходяща за внасяне на баланс, хармония и уют вкъщи и на работното място. Успехът ще идва по пасивен начин, така че не е необходимо да пренавивате пружината. Накрая всичко в работата ще се подреди като по чудо.   Основна цифрова характеристика – 1, 2, 3, 6, 9. Ден за преживяване на спокойствие в работата и дома.   Часова характеристика:  Съдбовно правило: Обичам себе си и знам, че ме чака добро! Мото: Обграждам се само с позитивни хора! Позитивно утвърждение: Аз съм готов да видя живота си по нов позитивен начин!     Дневно предназначение: Ден, предназначен за подредба и ремонти в дома. Дневната нумерологична карта активира ядове, повреди, наложително вземане на решения и справяне със ситуация. Избягвайте конфликти, защото обидата ще се приеме твърде лично. Денят е подходящ да се погрижите за себе си. Препоръчват се водни процедури, миене и къпане.   Основна цифрова характеристика – 1, 2, 3, 4, 6, 7, 9. Ден за ядове в работата и ремонтни дейности.   Часова характеристика:  Съдбовно правило: Любовта отстранява и освобождава всичко! Мото: Отнасям се към всички със състрадание и любов!  Позитивно утвърждение: Аз уважавам себе си и другите!      Дневно предназначение: Ден, подходящ за активна социална изява, добри пътувания и командировки в страната, сватби и годежи, семейни тържества и мероприятия. Аспектът активира възможности за много срещи, получаване на популярност, известност и публични успехи. Моментът е подходящ за купуване на нов дом и започване на нова работа. Брачните двойки ще получат благословия за дълъг и успешен съвместен живот.   Основна цифрова характеристика – 1, 2, 3, 5, 6, 8, 9. Ден за публични изяви, успех и налагане в обществото.   Часова характеристика:  Съдбовно правило: Светлината в мен твори чудеса Тук и Сега! Мото: Аз съм изпълнен с живот и любов! Положително утвърждение: Аз съм благословен!", "date": "2019.12.02", "title": "Ядове, които трябва да понесете сами - в сряда"}
{"url": "http://epicenter.bg/article/Skumriya-s-domaten-sos-na-furna/200386/9/25", "text": "4 бр. скумрия  сокът от 1/2 лимон  5 домата  2 стръка зелен лук  1 стрък зелен чесън  6-7 с.л. олио  5 стръка копър  сол черен пипер    Рибата се почиства от вътрешностите, измива се. Посолява се, полива се с лимоновия сок и се оставя настрана.  Доматите се нарязват на дребно. В намаслена тавичка се поставя под лек наклон риба,вътху нея се слагат няколко лъжици домати.  В купа се смесват нарязаните надребно лук, чесън и копър. Прибавят се олиото, сол и черен пипер на вкус. Рибата се покрива с тази смес. Отгоре се слага резен лимон.", "date": "2019.12.02", "title": "Скумрия с доматен сос на фурна"}
{"url": "http://epicenter.bg/article/Vazgolemite-obuvki-na-Megan-Markal---modnata-katastrofa-na-desetiletieto/200399/10/84", "text": "„Love The Sales“ публикува списък с модни грешки, допуснати от известни личности.   Списъкът на модните бедствия изненадващо включва жени, които се считат за модни икони на днешния ден. На върха на списъка са Меган Маркъл и риалити звездата Ким Кардашиян.   Грешките им в стила ги поставят в списъка на най-големите модни провали през последното десетилетие.   Става въпрос за възголеми обувки на Меган Маркъл, които тя е носила на годежа с принц Хари и вече известната флорална рокля на Ким Кардашиян с надпис Givenchy, с която тя се появи на Мет Гала в деветия си месец от бременността си.   Източник: БГНЕС", "date": "2019.12.02", "title": "Възголемите обувки на Меган Маркъл – модната катастрофа на десетилетието"}
{"url": "http://epicenter.bg/article/Borisov-shte-uchastva-v-25-ata-konferentsiya-po-izmenenie-na-klimata-v-Madrid/200353/2/0", "text": "Министър-председателят Бойко Борисов ще участва в 25-ата конференция по изменение на климата в Мадрид, Испания.    На форума премиерът ще представи позициите на България по важни въпроси и приоритетни теми, свързани с изпълнението и отчитането на целите на Парижкото споразумение.  Въпреки че се провежда в Испания, всъщност домакин на форума е ООН. На нея се очаква страните от Рамковата конвенция на ООН по измененията на климата да постигнат напредък по редица въпроси.   Сред тях са финансирането на дейности в борбата с климатичните промени в развиващите се страни, както и пазарни механизми за сътрудничество. Така държавните лидери на страните от Конвенцията, сред които и самия Борисов, ще изложат позициите си и ще отчетат постигнатото.   Целта е така да се стигне до финализиране на правилата за нов пазарен механизъм по т.нар. Парижко споразумение. В него се залага възможността за използването на доброволни механизми за намаляване на емисиите, предназначени за развиващите се държави.   ЕС е отговорен за едва 9% от парниковите емисии в света. Именно затова България застъпва становището, че ЕС не може да се справи самостоятелно с проблема без поне толкова активно участие и на другите големи държави, като Китай, Индия и САЩ, които произвеждат парникови газове.   В рамките на форума ще се проведе среща на държавните и правителствените ръководители на ЕС, уточняват от МС.   Вчера Борисов заяви, че първоначално не е планирал да ходи на срещата, но тя прераснала в едно изключително важно събитие.   От думите му стана ясно, че новият председател на ЕК ги събира в 09.00 час, всички държавни ръководители. Той разясни, че ЕП и ЕК поставят климатичните промени и опазването на околната среда на първо място.\"Аз ще се опитам да защитя нашите въглищни централи и някои вредни производства, но те казват – първо помислете за продължителността на живота във вашата страна\", каза Борисов. и добави, че ние дишаме най-мръсния въздух в целия ЕС.   Премиерът коментира, че трябва да се направи един голям дебат. Той увери, че искат да увеличат продължителността и качеството на живота. \"Оттук трябва да тръгнем.   Сигурно ще струва скъпо, но ще се опитаме да го направим. Ако преценим, че здравето е на първо място, ще мислим как. Това трябва да го реши правителството. Затова искам и широк дебат – медици, еколози, граждани да кажат кое, как и какво“, допълни още Борисов.   Само седмица по-късно на 12 и 13 декември пък Борисов трябва да е в Брюксел за поредната среща на Европейския съвет, която ще е първата председателствана от Шарл Мишел.   На нея евролидерите също ще обсъждат климатичите проблеми, както и бюджета на ЕС,икономическия и парични съюз и външно-политически въпроси. Същевременно между 12 и 14 декември Международният републикански институт организира в София регионален форум за екстремизма. Очаква се през декември да бъде и поредната среща на т.нар. Варненска четворка в резиденция Евксиноград с лидерите на Гърция, Румъния и Сърбия, но дата за нея все още не е уточнена.    ", "date": "2019.12.02", "title": "Борисов ще участва в 25-ата конференция по изменение на климата в Мадрид"}
{"url": "http://epicenter.bg/article/Siderov-se-zavarna-v-BNT--Stanem-li-front-sreshtu-Osvoboditelkata-ni--shte-platim-zhestoka-tsena/200362/2/0", "text": "Бисер Петков отдавна трябваше да бъде отстранен, защото Министерството на труда и социалната политика отдавна не е социално.   Това каза лидерът на ПП „Атака“ Волен Сидеров в интервю за сутрешния блок на БНТ.   „Доволен съм, че не съм в парламента при подготвянето и вземането на такива антинародни решения като неизплащането на болничните. Това е антисоциална политика и това се решава на Коалиционен съвет, на който „Атака“ не е поканена. Каракачанов и Симеонов говорят, че „Атака“ като напуснала управлението. „Атака“ беше част от Тройната коалиция патриоти, която сключи споразумение с ГЕРБ за управлението на държавата. ГЕРБ стимулира изолирането на „Атака“, защото вече не сме удобни и те са основен виновник и поддръжник на тезата „Атака“ да не са в управлението, а ВМРО и НФСБ бяха просто инструмент. Ръководството на ГЕРБ са основен виновник. Никой не е отправил покана към мен за коалиционния съвет утре. Съвсем логично няма да сме на съвета“, посочи той.    „Не може да ми липсва парламент, в който се взимат антинародни решения и се мачка малкият бизнес. Това е антинародна политика“, добави Сидеров.    За останката на Бисер Петков Сидеров посочи: „Къде е оставката на зам.-министъра Султанка Петрова от ВМРО? Защо министърът е отстранен, а заместничката му не, която е изготвила потресаващата стратегия за социалните услуги? Това застрашава утре частни фирми от чужбина да могат да вземат детето ви под предлог, че не се грижите за него. Този закон не трябва да влиза в сила и питам премиера защо тя не е отстранена? Ние внесохме поправка“.    „Бисер Петков отдавна трябваше да бъде отстранен, защото Министерството на труда и социалната политика отдавна не е социално, а по-скоро работи за НПО-та и то чужди. Там се плащат пари на организации, които работят за джендър политиката. Това, за което направихме политическо споразумение за управление, не се изпълнява. Ако излезе Деница Сачева и каже, че е против закона за социалните услуги, аз ще ѝ ръкопляскам. Необходима е смяна на министри в кабинета, но с ясна визия“, посочи Сидеров. По думите ми във МВнР и МВР трябва да се вземат мерки най-вече, както и във министерствата на отбраната и енергетиката.    „Онзи ден Менда Стоянова извърши грубо нарушение, като не преброи двата гласа на „Атака“, които гласуваха за да се внесе в зала предложение за минимална пенсия от 300 лв. С тези два гласа решението щеше да влезе от комисията в зала. Мента Стоянова и нейните квестори се правят, че не виждат. Властимащите се самозабравят и решават, че те могат да определят кой да бъде забелязан и кой не“, заяви лидерът на партията.    Той посочи, че „Атака“ ще свали политическо доверие срещу Каракачанов. „Той отдавна е сваляне и за разследване заради сериозни и крупни далавери в Министерството на отбраната, където потъват стотици милиони от нашите пари. Всичко това е една антибългарска политика и Каракачанов е носител на тази политика. Имаме една необлечена и ненахранена войска и 2 млрд. лв. за чертежи на някакви самолети. Мога да направя критичен анализ на доста министерства, като се започне от МВнР и до МВР. Едва ли ще остане министерство, което да похваля. Подкрепил съм технократи, а не партийни активисти.  Работата на един министър е част от работата на целия кабинет. Когато целия кабинет каже, че в България ще има военни бази на САЩ и ще открием още една във Варна, аз не искам да бъда част от този кабинет. България става фронт срещу своята освободителна и аз не искам да участвам в такъв театър, защото един ден ще платим жестока цена за това“, посочи той.    По повод протестите срещу избирането на Валери Симеонов за зам.-председател на Народното събрание Сидеров посочи: „Майките бяха подтикнати да излязат на студа на протест от неадекватното решение на ГЕРБ, защото те движат нещата в политиката в България. Това решение за одобряване на Валери Симеонов за зам.-председател на най-висшия орган с държавата предизвика отново недоволството на тези хора, които бяха много жестоко обидени от него. Той си бил платил ента. Това, че вече не е вицепремиер не означава, че е платил цената. Бих се наредил до тези жени, но знам, че веднага ще кажат, че яхвам него. Симеонов не трябва изобщо да е на някакъв видим пост в политиката. Той е удобен. Защо не казаха на остатъка от групата на Обединени патриоти да издигнат кандидат? Греховете на ГЕРБ те ще си ги понесат сами“.    По темата за новата сесия на Столичен общински съвет и дали той ще подкрепя предложения на ГЕРБ Сидеров заяви: „Не виждам в какво да подкрепям ГЕРБ за прокарване на политика в общината. Те още в началото на сесията излязоха с антинародни решения като вдигане на данъци и огромни неоправдани средства за чистота. Ако предложат разумна политика и се вслушат поне в няколко от предложенията ми като идеите ми за жилищната политика, бих ги подкрепил. Не може само да дереш народа, трябва и да му даваш“.   Ще се опитам да организирам някакъв вид граждански протести срещу намерението на кмета Йорданка Фандъкова да вдигне данъците за така наречените стари коли, каза лидерът на ПП „Атака“ Волен Сидеров.    „На заседанията на Столичния общински съвет се взимат решения по теми, които касаят стотици хиляди хора, като намерението на кмета Йорданка Фандъкова да вдигне данъците за така наречените стари коли. Това ще засегне 300 - 400 хиляди автомобили, като част от тях имат газови уред и не замърсяват въздуха. Това е едно недомислено решение. Аз съм против него и ще се опитам да организирам някакъв вид обществени граждански протести срещу това намерение на кметството и на част от Общинския съвет. Няма никаква добра мотивация за това как и колко ще се намали замърсяването на въздуха заради вдигането на данъка на старите автомобили. Цялата работа е да се приберат едни пари от хората“, посочи Сидеров. По думите му достатъчно са данъците върху столичани и не е нужно те да се увеличават. „Видът кола, която карат хората, зависи от техните възможности, а не от желанието им. Нека управлението да направи така, че хората да могат да си купят най-новите и модерни коли и да не е нужно да замърсяват въздуха“.  „Против увеличаването на данъците съм. Тези, които управляват сега, са ГЕРБ. Те са се заявили като дясноцентристка партия. Дясното е известно с намаляването на данъци, а ГЕРБ иска да ги увеличава. Достатъчно са постъпленията в бюджета на Столичния общински съвет и държавата. Постоянно се говори се за излишъци. Тогава защо ще вдигаме данъците?“, посочи Сидеров    „Ще се обсъди план-сметката за парите за чистотата на София за 2020 г. на 30 декември. Предвиждат се 217 млн. лв. за чистотата за следващата година. В доклада за тази сметка няма никаква мотивация защо са нужни толкова пари за почистване на София. Аз казах, че би могло София да се почисти с половината дори една трета от тези пари. Това е надписана сметка. На базата на какво се изчисляват тези пари? Обикновено тук участват частни фирми. Предстои да осветля кои са те, как са сключвани договорите с тях и има ли корупция.  Държа на предложението си общинска фирма да се занимава с почистването на София. Ако бяха ме избрали за кмет столичани, щях да прекратя договорите с частните фирми. Искам да видя кои са фирмите, към които се правят тези гигантски плащания. Като общински съветник отново се боря да добия информация за тях“, каза още лидерът на ПП „Атака“. Според него тези пари могат да отидат за безплатни детски градини и безплатен градски транспорт. „Скоро улиците ще трябва да бъдат чистени от сняг и отново зимата ще ни изненада. Крайните квартали никога не са били чистени от сняг“, допълни Сидеров.     ", "date": "2019.12.02", "title": "Сидеров се завърна в БНТ: Станем ли фронт срещу Освободителката ни, ще платим жестока цена"}
{"url": "http://epicenter.bg/article/Vezhdi-Rashidov--Stefan-Danailov-ne-beshe-otchayan--beshe-mu-tazhno-za-zhivota/200363/2/0", "text": "Стефан Данаилов беше много земен човек. Аз го познавах много отдавна, станахме добри приятели. Това каза в сутрешния блок на Нова телевизия председателят на Комисията по културата и медиите и бивш министър на културата Вежди Рашидов.   \"Това, което си спомням за него е, че съдбата така подреди нещата, че да наследя министерството от него. Тогава той ми каза на пловдивчански: \"Майна, да знаеш, дойдох здрав като скала тука, излизам с шепа с хапчета. Да се пазиш!\", а пък то се случи и с мен същото, спомни си Рашидов.     \"Постоянно следях развитието на болестта му и често му звънях по телефона. Чисто приятелски бях с топло отношение. Аз може би бях един от последните хора, които го видяха след излизането му от комата. Благодаря на професора, който ми даде възможност да вляза при него в реанимацията\", каза бившият културен министър.    \"Той се зарадва, разбира се. Тук трябва да кажа, моите съболезнования на една жена, която седи в сянка, но беше до него всеки ден, това е госпожа Малчева\", поде той.     \"Тя се грижи за него като сестра. Стефан беше умен човек и само попита за сина си в Америка кога ще дойде. Очакваше го с нетърпение. Това му бяха последните думи\", заяви Рашидов.    \"Професорът полагаше за него много грижи, усилия и внимание. Имаме нужда да хвалим лекарите, не само да ги хулим. В такива ситуации разбираме колко важни са те\", смята той.    \"Странното е, че аз изживях подобно нещо като него. Бях на ръба да си замина. Лошо е усещането, на никой не му с иска да си отиде от този свят. Но има един феномен, който видях и при Стефан.   За него се интересуваха само няколко души - племенницата му, доведеният му син и синът му от Америка - само те\", коментира Рашидов.  \"В такива моменти хората звънят и питат как си. Как да е? По-важното е в тия моменти да се пита дали този човек има нужда от нещо. Докато сме живи трябва да си помагаме\", смята той.   \"Той бе един век в нашия живот. Изключително присъствие. Беше много широко скроен човек\", каза Рашидов.  Бившият културен министър призна кое е било първото обаждане, което е получил, след като е станало ясно, че Ламбо е издъхнал: \"Първо Борисов ми звънна, след като разбра, че Стефан е починал. Няма как да го крия. При такива ситуации той забравя за партийността\", отсече Рашидов и добави: \"Борисов ме пита как да го направим, Ламбо не искаше помпозност, защото можеше да се направят шествия, кортежи. Нещо, като това, което направихме за Хайтов. Стефан обаче не искаше това. Той нямаше комплекси...   Децата, които някога си играеха по улиците, искаха да бъдат Сергей, героя му от \"На всеки километър\". Стефан Данаилов за децата тогава беше това, което е днес Хари Потър. Сега Стефан е една икона, много висока летва в българския театър, каза още Вежди Рашидов.  ", "date": "2019.12.02", "title": "Вежди Рашидов за Стефан Данаилов: Той беше един век в нашия живот! Жалон!"}
{"url": "http://epicenter.bg/article/Stanislav-Vladimirov--Vodniyat-rezhim-v-Pernik-dava-rezultat--problemite-s-ViK-ostavat/200365/2/0", "text": "„Водният режим дава резултат, водата в язовир „Студена“ се е повишила за последните три денонощия с около 100 хиляди кубика“. Това каза пред БНР кметът на града Станислав Владимиров.    Той посочи, че проблемите с ВиК дружеството обаче остават – няма организация по отношение на водоснабдяването на кварталите, които се намират в по-високата част на града, и няма организация за отстраняването на многобройните аварии.    „Трябва по-добра организация при спирането и пускането на водата, за да се постигне достатъчно налягане да отиде до високите квартали… Надявам се за по-добра комуникация с новото ръководство на ВиК дружеството и за по-добра организация от тяхна страна“, допълни Владимиров в предаването „Преди всички“.    Сред другите мерки, които да облекчат ситуацията и да се увеличи притокът на язовир „Студена“, са връзка с Владайския канал и сондажи в горната част на язовира. Кметът изрази надежда, че преди април водният режим може да бъде намален в денонощието.    Днес Станислав Владимиров и министърът на околната среда и водите Нено Димов ще обсъдят кризата с безводието в Перник и проблема с река Струма. ", "date": "2019.12.02", "title": "Станислав Владимиров: Водният режим в Перник дава резултат, проблемите с ВиК остават"}
{"url": "http://epicenter.bg/article/Neno-Dimov--Nyama-nezakonna-traba-ot-yaz---Studena--ima-nereglamentirano-iztochvane/200369/2/0", "text": "Няма незаконна тръба от яз. „Студена, но има нерегламентирано източване към Радомир през помпена станция „Крапец”. Това каза министърът на околната среда и водите Нено Димов в интервю за предаването „Тази сутрин” за бТВ по повод водната криза в Перник, заради която градът е на воден режим от 18 ноември.    По думите му, Радомир може да получава питейна вода от яз. „Студена”, но само при аварийна ситуация, а Министерството на околната среда и водите (МОСВ) не е било уведомени за такава.  Според Димов освен нерегламентирано източване на язовира проверка на Министерството е установила и липса на разходомер, заради което не може да се каже какво количество вода е източено. МОСВ е направило предписание да бъде поставен такъв.    Димов уточни, че само разследване може да установи кой е разрешил нерегламентираното източване на яз. „Студена”. Според него са нужни законови промени, които да забранят използването на вода за питейни нужди и за индустриални. Сега това не категорично забранено. „Трябва да се работи и за намаляване на загубите по ВиК мрежата, които за Перник са 75%“, каза още министърът.    Той коментира и замърсяването на река „Струма” от миналата седмица. Зрители на bTV сигнализираха за ръждиво-кафява вода в реката край Перник. Установено е, че замърсяването идва от бившия комбинат „Ленин” – част, която не е приватизирана. Сега обаче се търси собственикът на този обект.    „Проверката за разкопаването на коритото около река Вит, показала, че има нарушение „Хидрсотрой”, които били наето от областния управител да разчистват, но не поискали разрешение от Басейнова дирекция. Фирмата е глобена, засега не е обжалвала“, уточни министърът.", "date": "2019.12.02", "title": "Нено Димов: Няма незаконна тръба от яз. „Студена”, има нерегламентирано източване"}
{"url": "http://epicenter.bg/article/Ekspert-za-ostavkata-na-Biser-Petkov--Borisov-natisna-greshniya-klapan/200373/2/0", "text": "За мен лично поисканата оставка на Бисер Петков е изпускане на напрежението, но в този случай премиерът Борисов натисна грешния клапан. Бисер Петков е единственият министър, който бе на мястото си, защото е специалист и с него се говореше на базата на аргументите. Това сподели в сутрешния блок на БНТ финансовият експерт Мика Зайкова по повод оставката на социалния министър Бисер Петков.    ,,Не се прави така, защото виждаме, че хората защитават този министър, виждаме майките на деца с увреждания. Не става чрез изпускане на пара, а трябва анализ на състоянието, трябва да се направи оценка на въздействието и едва след това да се взимат такива решения'', допълни тя.    По отношение на въпросът с болничите Зайкова посочи, че това е въпрос на контрол от страна на социалното министерство, министерството на здравеопазването и НОИ.    ,,Оставката на Бисер Петков не ме изненада. Тя е една палиативна грижа и няма да реши проблемите в социалната сфера. Изгоря един кадър, който се е опитал да направи нещо, но не получи нужната политическа подкрепа'', обясни по темата здравният икономист Аркади Шарков.  По думите му най-големият проблем с болничните е, че към момента липсва електронна отчетност за тях.    ,,Предстои да разберем дали е поставена докато приключи мандата, или да извърши някаква реална реформа'', каза Шарков за Деница Сачева, която е спрягана за новия социален министър.", "date": "2019.12.02", "title": "Мика Зайкова за оставката на Бисер Петков: Борисов натисна грешния клапан"}
{"url": "http://epicenter.bg/article/Dete-otkri-igla-v-parzholata-si/200374/2/0", "text": "Дете откри медицинска игла в пържолата си. За това сигнализира бащата на детето, фотографът Васил Къркеланов във Facebook.    Месото било закупено от квартален супермаркет в петък вечерта. Къркеланов и друг път си купувал месо от тази фирма и бил доволен.   „Детето е добре. Откри иглата в парчето, преди да го яде, защото й направи впечатление странният цвят на месото в тази част”, пише Къркеланов.    ", "date": "2019.12.02", "title": "Дете откри медицинска игла в пържолата си"}
{"url": "http://epicenter.bg/article/Borisov-pozdravi-noviya-predsedatel-na-Evropeyskiya-savet-i-go-pokani-u-nas/200376/2/0", "text": "Министър-председателят Бойко Борисов поздрави новия председател на Европейския съвет Шарл Мишел по повод встъпването му в длъжност по време на 25-ата конференция по изменение на климата, която се провежда в испанската столица Мадрид.    ,,Чакаме те да дойдеш в България'', сподели му Борисов, като преди това двамата се прегърнаха.    Шарл Мишел му отвърна, че е имал такова намерение, но по същото време Борисов е бил на посещение в САЩ.    ,,Е, сега… Тръмп е все пак'', отговори му с усмивка българският премиер.  По-рано Борисов се срещна и с домакина на събитието - министър-председателят на Испания Педро Санчес, както и с новия председател на Европейската комисия Урсула фон дер Лайен.  На форума премиерът ще представи позициите на България по важни въпроси и приоритетни теми, свързани с изпълнението и отчитането на целите на Парижкото споразумение.    Очаква се страните по Рамковата конвенция на ООН по изменение на климата да постигнат напредък по редица въпроси, свързани с финансирането на дейности в борбата с изменение на климата в развиващите се държави, с пазарни механизми за сътрудничество, както и докладване на поетите ангажименти заради климатичните промени.    Първа в дневния ред в рамките на Конференцията е Срещата на държавните и правителствените ръководители на страните членки на ЕС. Те ще обсъдят важни въпроси, налагани от климатичните промени и опазването на околната среда, които са сред приоритетните теми за целия ЕС.   В разговора си с държавния секретар на Ватикана Негово Високопреосвещенство кардинал Пиетро Паролин Борисов сподели  страховете си, че живеем във време, в което религиите твърде често се използват с користни цели. \"Винаги съм работил за издигането авторитета на вярата пред обществото. В България различните религиозни общности съжителстват в мир и разбирателство\", каза министър-председателят на България. Той предаде чрез държавния секретар Паролин почитания си към Негово светейшество папа Франциск.   По-късно премиерът написа във Фейсбук:    ", "date": "2019.12.02", "title": "Борисов поздрави новия председател на Европейския съвет и го покани у нас (Видео)"}
{"url": "http://epicenter.bg/article/Rumyana-Milova-poe-vremenno-rakovodstvoto-na-Tsentara-za-gradska-mobilnost/200377/2/0", "text": "Румяна Милова застава временно на поста директор на Центъра за градска мобилност.    Досега Румяна Милова беше директор на Дирекция „Паркиране и гаражи“ в дружеството, съобщава Фокус.    Румяна Милова е член на Съвета на директорите, ще заема поста изпълнителен директор на ЦГМ до избора на нов съвет на директорите, който предстои да бъде определен от Столичния общински съвет. Процедурата по избора му отнема между 1 и 3 месеца.    Избирането на нов състав на съвета на директорите се налага заради изтичащия му мандат, както и на повечето му членове. Нов съвет на директорите предстои да бъде избран и за останалите общински дружества.", "date": "2019.12.02", "title": "Румяна Милова пое временно ръководството на Центъра за градска мобилност"}
{"url": "http://epicenter.bg/article/Filip-Popov--Nazryal-e-momentat-za-poveche-sadeben-kontrol-v-prokuraturata/200390/2/0", "text": "\"Има обществено съгласие, че е назрял моментът за повече съдебен контрол върху прокуратурата\". Това каза Филип Попов, народен представител и секретар на ПГ \"БСП за България\", пред БСТВ.   \"В рамките на тази конституционна рамка, която имаме в момента, БСП сме направили това предложение - актът, с който прокурорът се произнася по това дали да образува едно досъдебно производство, и отказът с това постановление да се образува досъдебно производство да подлежи на обжалване пред съда. Запазва се и възможността, ако това не бъде обжалвано пред съда, по-горестоящият прокурор съответно да упражни контрол\". Така той обясни законодателното предложение на левицата. Попов изрази надежда, че предложението ще срещне подкрепа сред другите парламентарни сили, тъй като така може още другата седмица то да влезе в правната комисия, после да се гласува в заседателната зала и съответно да стане закон. Филип Попов очерта и основните проблеми на изборното законодателство, които, по неговите думи, са се видяли на последните местни избори - над 600 хил. недействителни бюлетини, възможност за административен натиск, вземането на решения в секционните комисии с обикновено мнозинство. \"Това са тежки пороци и водят до изкривяване на представителната демокрация. С едно машинно гласуване, каквото ние искахме, броят на недействителните бюлетини щеше да бъде сведен до минимум\", каза той. Според него прокуратурата и МВР, органите, които е трябвало да упражнят контрол по време на изборите, са бездействали. \"Понеже на много населени места българите са доведени до състояние на липса на всякакви възможности и перспектива, дървата за огрев победиха демокрацията. Купуваха се гласове с брашно, олио, стоки от първа необходимост. Това показва на какво дередже е обикновеният българин\", добави още той по темата за изборите. Спред Филип Попов управляващите гузно мълчат за Северозапада. От обещаните инвестиции хората там нищо добро не са видяли за 10 години, а регионът изостава все повече и повече. По думите на Попов, когато министри идват в Северозапада то е да закрият нещо и даде за пример такъв случай, когато в химическия завод във Видин са се съкратили 200-300 човека след министерска визита. Според народния представител БСП бележи ръст- като се позовава на изборните резултати от президентските до последните местни избори. \"Вътрешната опозиция в БСП обича да приглася на критикарите от ГЕРБ, че нямаме никакъв растеж. Но те си останаха необосновани и доказаха, че по-скоро са продиктувани от някакъв субективен интерес. Очертахме се като единствената алтернатива на това безхаберно управление. Доказваме го ежедневно със законопроектите, които предлагаме, с \"Визия за България\", като ние сме единствената партия, направила такъв документ в последното десетилетие. На фона на всички социалистически партии в Европа, БСП е единствената , която бележи ръст. Това е така, защото БСП е тази партия, в която хората намират своята надежда за по-добро и социално управление на страната\", каза още Филип Попов.", "date": "2019.12.02", "title": "Филип Попов: Назрял е моментът за повече съдебен контрол в прокуратурата"}
{"url": "http://epicenter.bg/article/Rumen-Radev-na-poklonenieto-na-Lambo--Toy-beshe-choveshkoto-litse-na-balgarskata-politika/200393/2/0", "text": "Много е трудно да вкараме Стефан Данаилов в рамки, за да го опишем с думи. Това заяви президентът Румен Радев на поклонението на Данаилов.    \"Данаилов имаше огромен принос към българското кино и театър, обичаше безрезервно хората, а учениците му са отдадени на работата си\", каза още президентът.     \"За мен той беше и човешкото лице на българската политика\", разкри Радев.", "date": "2019.12.02", "title": "Румен Радев на поклонението на Ламбо: Той беше човешкото лице на българската политика"}
{"url": "http://epicenter.bg/article/Borisov-pozhela-uspeh-na-Ursula-fon-der-Layen/200394/2/0", "text": "\"Разговарях с новия председател на Европейската комисия Урсула фон дер Лайен\", написа във Фейсбук премиерът Бойко Борисов.   Министър-председателят се срещна с шефа на Еврокомисията в Мадрид, където и двамата са на конференция по климата.   \"Сърдечно й успех пожелах на новата позиция. И двамата сме убедени, че изменението на климата е сериозна и пряка заплаха, която няма да подмине никого. От всички нас, както и от решенията на форуми като днешния, зависи бъдещето на следващите поколения\", написа още премиерът в социалната мрежа.   Домакин на световния форум е министър-председателят на Кралство Испания Педро Санчес.    Първа в дневния ред в рамките на Конференцията е Срещата на държавните и правителствените ръководители на страните членки на ЕС. Те ще обсъдят важни въпроси, налагани от климатичните промени и опазването на околната среда, които са сред приоритетните теми за целия ЕС.  Очаква се страните по Рамковата конвенция на ООН по изменение на климата да постигнат напредък по редица въпроси, свързани с финансирането на дейности в борбата с изменение на климата в развиващите се държави, с пазарни механизми за сътрудничество, както и докладване на поетите ангажименти заради климатичните промени.  ", "date": "2019.12.02", "title": "Борисов пожела успех на Урсула фон дер Лайен"}
{"url": "http://epicenter.bg/article/Ninova-za-Stefan-Danailov--Izpratihme-edna-vselena-ot-talant--krasota--lyubov-i-madrost-/200395/2/0", "text": "\"Изпратихме една вселена от талант, красота, любов и мъдрост. Стефан носеше доброта в себе си и я раздаваше на другите. Винаги съпреживяваше болките и страданията на останалите като свои. Беше добър човек, почтен и широкоскроен. За нас е вдъхновение, опора и сила. Ние, българските социалисти, загубихме своя духовен водач, осиротяхме. В ключови моменти за БСП и България той спокойно и с мъдрост даваше верни решения и чертаеше път за десетилетия напред. И ние го следвахме. Стефан е политик с достойнство. Остана верен на себе си и на идеите си. В последните си дни, в болничната стая, той ми каза: \"Не плачи, каквото и да се случи с мен, продължаваме заедно\". И е прав. Въпреки смъртта, където и да сме, каквото и да правим, ние ще го носим в едно съкровено място в душите си. Заедно сме. Поклон пред великия, недостижимия и незабравимия Стефан\".   Това заяви председателят на БСП Корнелия Нинова на поклонението на Стефан Данаилов.   ", "date": "2019.12.02", "title": "Нинова за Стефан Данаилов: Изпратихме една вселена от талант, красота, любов и мъдрост!"}
{"url": "http://epicenter.bg/article/Borisov-pred-kardinal-Parolin--Religiite-tvarde-chesto-se-izpolzvat-s-koristni-tseli/200396/2/0", "text": "В Мадрид, където е на форум по измененията на форума, премиерът Бойко Борисов се срещна с държавния секретар на Ватикана Негово Високопреосвещенство кардинал Пиетро Паролин. В разговора Борисов сподели страховете си, че живеем във време, в което религиите твърде често се използват с користни цели.    \"Винаги съм работил за издигането авторитета на вярата пред обществото. В България различните религиозни общности съжителстват в мир и разбирателство\", каза министър-председателят на България. Той предаде чрез държавния секретар Паролин почитания си към Негово светейшество папа Франциск.  По-късно премиерът написа във Фейсбук: ", "date": "2019.12.02", "title": "Борисов пред кардинал Паролин: Религиите твърде често се използват с користни цели"}
{"url": "http://epicenter.bg/article/Georgi-Kiryakov--Prikrivat-se-istinskite-argumenti-za-rokadata-v-pravitelstvoto/200397/2/0", "text": ". Това коментира пред БНР политологът Георги Киряков по повод смяната на социалния министър, която стана факт през уикенда.   По думите на политолога докато при смяната на областния управител на Перник Ирена Соколова имаше основания   и беше ясно, че някой трябва да поеме отговорност, при социалния министър нямаше такива индикации. „Или най-малкото, хората, които са заинтересовани от социалната политика в парламента, правителството и т.н. не бяха наясно. Например – Хасан Адемов“, каза Киряков.  „В България няма власт или институция, която да не е заложник по някакъв начин на финансовия министър. В случая заложник е целият Министерски съвет, защото доста  от системите са издънени откъм финанси“, допълни Киряков в предаването „Преди  всички“ на националната медия.  По думите на политолога в момента Борисов постига временно укрепване на коалицията с Обединените  патриоти, „защото те очевидно са застанали зад искането на социалния министър да вдигне определен тип възнаграждение на определен тип хора“.  Киряков цитира бившия социален министър Иван Нейков, който изнесе следните данни: преди време на 100 пенсиониращи се българи в пазара на труда са влизали 120 работници. Сега при 100 напускащи активната си трудова дейност идват едва 62-ма. ", "date": "2019.12.02", "title": "Георги Киряков: Прикриват се истинските аргументи за рокадата в правителството"}
{"url": "http://epicenter.bg/article/Borisov-razgovarya-s-premiera-na-Ispaniya-Pedro-Sanches/200398/2/0", "text": "Премиерът Бойко Борисов разговаря с домакина на 25-ата конференция по изменение на климата, премиера на Испания Педро Санчес. Форумът се провежда в Мадрид.   , написа по-късно във Фейсбук Бойко Борисов.  ", "date": "2019.12.02", "title": "Борисов разговаря с премиера на Испания Педро Санчес"}
{"url": "http://epicenter.bg/article/Studeno-e--Termometarat-padna-pod-minus-5-gradusa/200352/2/0", "text": "В сутрешните часове на места в равнините ще се образува мъгла.    През деня вятърът ще се ориентира от югозапад, ще се усили - особено в източната половина от страната, и дневните температури слабо ще се повишат.    Преобладаващите максимални температури ще бъдат 5 и 10 градуса, а минималните - предимно между минус 5 и нула градуса.    Над Черноморието през деня от запад облачността, средна и висока, ще се увеличава. Ще духа до умерен югозападен вятър. Максималните температури на въздуха ще са 10 - 11 градуса.    Над планините облачността ще се увеличава и вплътнява. Ще духа силен - по билата и временно бурен вятър, от запад-югозапад. Максималната температура на височина 1200 метра ще е около 5 градуса, на 2000 метра - около нула градуса.", "date": "2019.12.02", "title": "Студено е! Термометърът падна под минус 5 градуса"}
{"url": "http://epicenter.bg/article/Iliyana-Yotova-shte-otkrie-v-Bryuksel-konferentsiya-za-monitoringa-nad-Balgariya/200357/2/0", "text": "В Европейския парламент в Брюксел вицепрезидентът Илияна Йотова ще открие конференция „12 години Механизъм за сътрудничество и проверка в България: Равносметка“. Това съобщиха от прессекретариата на държавния глава.    Във форума, който започва в 14.00 часа българско време, ще участват евродепутати, еврокомисари, експерти, както и висши представители на българската съдебна власт.  Конференцията се организира от евродепутата Емил Радев, който е заместник-председател на Комисията по граждански свободи, правосъдие и вътрешни работи.    Като евродепутат Илияна Йотова беше заместник-председател на тази комисия и през 2016 г. организира първия такъв форум по темата. ", "date": "2019.12.02", "title": "Илияна Йотова ще открие в Брюксел конференция за мониторинга над България"}
{"url": "http://epicenter.bg/article/Advokat-Markovski-za-bankerkata-ot-Varna--Edva-li-se-e-vlyubila-taka-bezpametno--che-da-otkradne-1-mln/200358/2/0", "text": "Когато има такова престъпление, основният въпрос е къде са парите. Фактът на престъплението е доказан, оттук нататък започва издирването на парите, каза в сутрешния блок на Нова телевизия адвокат Марин Марковски по повод случая с банковата служителка от Варна, обвинена в присвояването на 1 млн. лева. Жената твърди, че изпратила крупната сума на свой виртуален приятел, когото никога не била виждала.    Механизмът е скучен като бюрократична операция, но е много важен, защото банката би трябвало много повече да охранява влога. Служителката има право да извършва операции с влога, но е трябвало да информира друга своя колежка, която да направи проверка. Такъв е редът, обаче не са го правили, посочи адвокат Марковски.  Той отбеляза, че не вярва в романтичния елемент в казуса. Едва ли една жена ще се влюби толкова безпаметно, че да открадне 1 млн., заяви адвокат Марин Марковски. ", "date": "2019.12.02", "title": "Адвокат Марковски за банкерката от Варна: Едва ли се е влюбила така безпаметно, че да открадне 1 млн"}
{"url": "http://epicenter.bg/article/Ivan-Neykov-za-ostavkata-na-Biser-Petkov--Toy-beshe-svoy-sred-chuzhdi/200359/2/0", "text": "Постът на социалния министър е един от най-ветровитите. Явно проблемите са се натрупали, за да се стигне до смяната на Бисер Петков. Това каза директорът на Балканския институт по труда и социалната политика и бивш социален министър Иван Нейков в ефира на БТВ.    „Вероятно до смяната му се стига след комплекс от причини. Има много натрупани проблеми в социалната политика, които министърът се опита да реши, които министърът се опита да реши, но не успя. Затова беше нужно да има огромна подкрепа от правителството“, заяви председателят на синдиката на социалните работници към КТ \"Подкрепа\" Кремена Атанасова.    „Бисер Петков беше свой сред чужди“, добави Нейков.  „Големите проблеми се решават с много пари и навременни мерки. Министър Петков не срещна подкрепа от останалите министри“, обясни Атанасова.    „Социалните служби са Пепеляшката на министерството. Там трябва да не се спира стартиралият процес по увеличаване на възнагражденията на социалните работници“, стана ясно от думите на Нейков. \"Според мен причина за оставката са опитите да се прави реформа и стопирането ѝ. Вече има много натрупани мълчания в социалната сфера\", допусна той.    „В социалната сфера е добре да си супер експерт, но академичният модел не е много добър. Това е огромно натоварване на човека, който е там. Считам, че с огромно облекчение Бисер Петков ще си тръгне от поста“, прогнозира Нейков.    „Деница Сачева е позната в социалната сфера. Дано си дава сметка в какъв горещ стол сяда“, каза още той.         ", "date": "2019.12.02", "title": "Иван Нейков за оставката на Бисер Петков: Той беше свой сред чужди"}
{"url": "http://epicenter.bg/article/Prezidentat-shte-prisastva-na-godishninata-ot-osnovavaneto-na-VMA/200360/2/0", "text": "Президентът и върховен главнокомандващ на Въоръжените сили Румен Радев ще присъства на тържественото отбелязване на 128-ата годишнина от основаването на Военномедицинска академия.    Държавният глава ще приеме почетния караул и ще поднесе венец пред Паметника на загиналите медицински чинове за свободата и обединението на България.  Румен Радев ще участва в Тържественото събрание на личния състав на академията. ", "date": "2019.12.02", "title": "Президентът ще присъства на годишнината от основаването на ВМА"}
{"url": "http://epicenter.bg/article/Strahil-Deliyski--Borisov-smenya-bushoni--no-sistemite-shte-prodalzhavat-da-garmyat/200361/2/0", "text": "Ако следваме логиката на уволнения по силата на лошата комуникация, то би следвало скоро целият Министерски съвет да си търси нова работа, защото лоша комуникация има и на много други места в управлението. Това каза в сутрешния блок на Нова телевизия политологът Страхил Делийски по повод поисканата от премиера Бойко Борисов и подадена оставка на социалния министър Бисер Петков.    Тук става дума за нещо типично за Борисов – нещо не работи добре, имаме гърмяща система, сменя се един бушон, но това не променя тежкото състояние на самата система, заяви Делийски.    Ще продължаваме да виждаме подобно гърмене на системи. Във водния сектор например около 85% от дружествата имат проблеми. Борисов умее да властва, умее да прави ходове, които да го държат на власт, но е много спорно дали умее да управлява публични системи. Ако продължават така да се управляват публичните системи, не ни чака нищо добро. Този тип философия, която се води вече 10 години, загърбва доброто управление на публичните системи, коментира още Страхил Делийски. ", "date": "2019.12.02", "title": "Страхил Делийски: Борисов сменя бушони, но системите ще продължават да гърмят"}
{"url": "http://epicenter.bg/article/Studentite-na-Stefan-Danailov-se-prostiha-s-nego--Blagodarim-ti--che-ni-zarazi-s-ludostta-si-/200403/2/0", "text": "Студентите на СТЕФАН ДАНАИЛОВ се простиха с него с думи, прочетени на поклонението в Народния театър от актрисата Силвия Лулчева: Сбогом, Мастър! Благодарим ти за смелостта да поемеш кръста да поведеш млади хора към светлината на изкуството! Благодарим ти за безпощадно точната искреност! Благодарим ти, че когато обсъждаше актьорската ни работа, вниманието ти беше съсредоточено върху това, колко сме пораснали като човеци. Благодарим ти, че ни наказваше, като ни прощаваш! Благодарим ти, че говореше просто, честно и човешки, с безмилостна автоирония, че не се къпеше в суета и самовлюбеност, а ни респектираше с нечовешка човечност! Благодарим ти, че смущаващо земен, оставаш завинаги толкова високо, че всички ще преминем живота си, протегнали мечти да те заслужим! Благодарим ти, че ни беляза с любовта си към живота! Благодарим ти, че ни зарази с лудостта си! Благодарим ти, че ни учеше на екипност и партньорство в професия, в която всеки се изкушава да изпъкне, да е пръв, да е по-напред! Благодарим ти, че преди да станеш професор, беше Академик по човекознание, човеколюбие и човещина! Благодарим ти за широтата, за свободата, за мащаба на смелото ти сърце! Благодарим ти за щедростта, за замаха, за смеха! Благодарим ти, че ни научи на уважение и памет към твоите учители, към твоите състуденти и приятели! Благодарим ти, че ни научи на уважение и памет към твоите учители, към твоите състуденти и приятели! Благодарим ти, че ни покори с непосилната лекота на любовта и усмивката си! Благодарим ти, че ни показа какво е диалогичност, дипломатичност и внимание към всеки! Благодарим ти, че ни остави домашно, да напишем отговор на литературния въпрос: достоен ли съм да съм твой ученик? Сбогом, Мастър! Прости ни! Обичаме те, Учителю!", "date": "2019.12.02", "title": "Студентите на Стефан Данаилов се простиха с него: Благодарим ти, че ни зарази с лудостта си!"}
{"url": "http://epicenter.bg/article/Rumen-Radev--Pokoleniya-voenni-i-tsivilni-spetsialisti-prevarnaha-VMA-v-natsionalna-institutsiya/200406/2/0", "text": "Поколения военни и цивилни специалисти превърнаха Военномедицинска академия в национална институция, в която има визия, цели, ред и отговорност. Това каза държавният глава и върховен главнокомандващ на Въоръжените сили Румен Радев в словото си по повод 128-ата годишнина от основаването на Военномедицинска академия /ВМА/. Президентът участва в Тържественото събрание на личния състав на академията.    В здравната ни система има редица неуредици, често и бездушие, но все повече хора имат вяра във ВМА, защото тук здравето е висша ценност и вие го доказвате с вашите действия всеки ден, заяви държавният глава. По думите му успехите на академията се дължат най-вече на професионалистите, които работят в нея, и им благодари за това, че не просто връщат здравето и живота на хиляди българи. С това, което правите, и начина по който го правите, вие връщате вярата ни за бъдещето на нашата нация, подчерта Румен Радев.    Държавният глава оцени високо работата на ВМА през годините. „За всички тези години, от моите лични наблюдения, пред очите ми се сменяха оборудването, условията, хората, но едно оставаше непроменено – духът на ВМА, отдадеността, дългът и призванието към пациента, към българските граждани и към България. Точно този дух е ключът към успехите, които постигате днес“, посочи президентът Румен Радев. По думите му, академията се ползва с доказан авторитет и в чужбина.    Румен Радев изрази удовлетворение от това, че по ефективен начин се разгръща визията, която началникът на ВМА генерал-майор Венцислав Мутафчийски е представил преди назначаването си. Пример за това е реновирането на клиники, запазването и развитието на кадровия потенциал, придобиването на най-съвременно високотехнологично оборудване, прилагането на съвременни и на световно ниво, иновативни методи за диагностика, лечение и рехабилитация. Най-важното е, че паралелно с всичко това се разгръща мащабна научно-изследователска дейност, подчерта президентът. По думите му една от най-важните,стратегически инвестиции на ВМА са младите курсанти, бъдещите военни лекари.    Държавният глава Румен Радев прие почетния караул и поднесе венец пред Паметника на загиналите медицински чинове за свободата и обединението на България. Президентът разгледа изцяло реновираните клиники по токсикология и онкологична гинекология на ВМА.", "date": "2019.12.02", "title": "Румен Радев: Поколения военни и цивилни специалисти превърнаха ВМА в национална институция"}
{"url": "http://epicenter.bg/article/Za-11-ta-poredna-godina-shte-badat-vracheni-nay-prestizhnite-nagradi-za-stil----quot-BG-modna-ikona-quot-/200402/10/84", "text": "За 11-а поредна година ще бъдат връчени най-престижните награди за стил и елегантност у нас - \"БГ модна икона\". По утвърдена традиция Експертен съвет на Академията за мода, съставен от изявени лайфстайл, модни и светски журналисти, редактори от водещите електронни и печатни медии, даде своите предложения за номинации на най-стилните и успели българи през 2019 година. Както досега, критериите известни български личности да получат статут на БГ модни икони са качества и добродетели като изискан и модерен вкус и стил, високи професионални постижения, безупречна култура, морал и репутация.   За най-стилни и елегантни български жени са номинирани (по азбучен ред): Александра Петканова, Александра Сърчаджиева, Десислава Стоянова, Диана Димитрова, Ивет Лалова, Мария Илиева, Мира Добрева, Михаела Филева, Райна Кабаиванска, Славена Вътова. Номинациите за най-стилни и елегантни български мъже включват: Александър Кадиев, Башар Рахал, Ваня Джаферович, Васил Петров, Влади Ампов-Графа, Григор Димитров, Димитър Бербатов, Ивайло Захариев, Иво Аръков, Николай Дойнов.   Връчването на приза \"БГ модна икона 2019\" ще се състои през декември на изискана церемония във \"Витоша парк хотел\".   \"Вярвам, че с избора на най-стилните и успешни българи тазгодишната надпревара ще даде нови естетически, културни и социални ориентири за успех и добра репутация. Обичайно сред номинираните преобладават личности, които са се превърнали в еталон за отлично публично поведение и висока визуална култура. Те са не само от медийните среди, но и от артистичната, музикалната и спортната сфера. Особено съм удовлетворен, че е номинирана за своя уникален стил и великата оперна певица Райна Кабаиванска. Благодаря на всички колеги - лайфстайл журналисти от реномирани медии, които предложиха тези номинации!\", сподели председателят на Академията за мода проф. Любомир Стойков.   Онлайн гласуването вече започна и ще продължи до 26 ноември. Организатори и спонсори са предвидили атрактивни награди за позналите резултатите от вота.  ", "date": "2019.12.02", "title": "За 11-та поредна година ще бъдат връчени най-престижните награди за стил - \"БГ модна икона\""}
{"url": "http://epicenter.bg/article/Rok-veteranat-Rod-Styuart-razkritikuva-prints-Hari-i-saprugata-mu/200409/10/100", "text": "Рок ветеранът Род Стюарт разкритикува принц Хари и съпругата му, херцогинята на Съсекс Меган, заради решението им да не прекарат Коледа с кралица Елизабет II, предаде БТА.   Вместо да сподели коледната трапеза с Нейно Величество, двойката планира да прекара празника с майката на Меган, Дория Рагланд, в Калифорния, САЩ. От Бъкингамския дворец миналия месец съобщиха, че след като са прекарали предишните две Коледи в Сандрингам, херцозите на Съсекс са решили тази година да пропуснат кралското семейно събиране. \"Разочарован съм, че принц Хари и Меган тази година решиха да не прекарат Коледа с кралицата. Ако аз бях на мястото на Хари, щях да помисля, че има достатъчно празници, които мога да прекарам сам или с майката на Меган. Кралицата е на 93 години. Аз лично съм гледал да прекарвам коледните празници с майка ми и баща ми, знаейки, че не са им останали много\", споделя Род Стюарт.   Рок ветеранът не е единственият, разкритикувал принц Хари и херцогинята на Съсекс Меган заради решението им да прекарат Коледа в САЩ заедно със сина си Арчи. Телевизионният водещ Пиърс Морган неотдавна заяви, че по този начин двойката иска да избяга от британската преса.", "date": "2019.12.02", "title": "Рок ветеранът Род Стюарт разкритикува принц Хари и съпругата му"}
{"url": "http://epicenter.bg/article/Vizhte-Gorbachov-v-reklama-na-amerikanska-pitsa--Video-/200414/10/99", "text": "Бившият президент на СССР Михаил Горбачов е участвал в реклама на американската верига за пици „Пица Хът“ през 90-те години заради парите, от които се нуждае неговият фонд, пише Форин Полиси с позоваване на биографа на Горбачов Уилям Таубман. В своята статия доцентът по политически науки в Масачузетския университет в Амхърст Пол Масгрейв говори за историята зад създаването на рекламата. По неговите думи след поражението на Горбачов на президентските избори през 1996 г. бившият съветски лидер е останал без никакви средства за подкрепа на фонда. Хонорарите от лекциите не са могли да покрият разходите за неговото съществуване, а размерът на увеличената президентска пенсия след хиперинфлацията е намалял от 4 000 рубли (в цени от 1991 г.) до около два долара месечно (1994 г.).    Американската мрежа, която влиза на пазара през 1990 г., подема мащабна рекламна кампания, за да изгони конкурентите от руския пазар. Горбачов е избран за нейно лице.    Според Масгрейв бившият лидер на СССР дълго се колебаел, но в крайна сметка се съгласил да се снима при собствени условия. Политикът си запазил правото да одобри окончателния сценарий на видеото и категорично отказал да яде пица в кадър.    „Като бивш лидер просто не мога да го направя“, цитира Масгрейв Горбачов.    В рекламата заедно с него участва и внучката му Анастасия.    Размерът на хонорара на бившия съветски президент не е разкрит. Според автора на статията обаче политикът е спечелил около милион долара в съотношение с цените през 2019 г.    Източник: БГНЕС", "date": "2019.12.02", "title": "Вижте Горбачов в реклама на американска пица (Видео)"}
{"url": "http://epicenter.bg/article/Dara-Ekimova-s-parva-samostoyatelna--koledna-pesen/200448/10/0", "text": "Коледната атмосфера в най-новата песен на Дара Екимова е пресъздадена, чрез обичайната за младите хора подготовка на най-вълнуващия празник в годината. В ролята на близките й приятелки влизат моделите на МА Visages – Евелин Бошнакова и Стефани Василева.   Любопитното е, че истинско приятелство свързва Дара и Евелин, отвъд камерите и професионалните им ангажименти по заснемането на клипа към  „Follow me”.   Премиерата на клипа е на 5-и декември в You Tube канала на Дара Екимова, а на 14-и декември, събота, от 18.00 часа песента ще бъде представена на водна сцена в Paradise Center.   След колосалния успех на летния хит Sagapao, Дара Екимова отново работи с безспорния хит-мейкър Искрен Тончев – Искрата, който написва музиката на „Follow me”. Видео-заснемането младата певица поверява на Павлин Иванов - Башмоушън и неговия екип.   Камерата на талантливия режисьор Андрей Андреев проследява трите момичета по време на коледен шопинг в Paradise Center. Избирайки подаръци за най-близките си, Дара, Евелин и Стефани срещат трима връстници със слухови нарушения.   Алекс Йорданов е глух, учи в професионална гимназия по електротехника и автоматика и вече има опит пред камерата, Венцислав Велев е възпитаник на 96-о СУ „Лев Николаевич Толстой” и също като Алекс е със слухови нарушения, но е с кохлеарен имплант.   Яна Димитрова, от 81-о СУ „Виктор Юго” е приятелка на двете момчета, израснала е в среда на глухи и владее жестов език. Тя е дъщеря на Таня Димитрова, основател на Център за деца със слухови нарушения\"Яника\".   Предложението за включването на Яна, Алекс и Венци е на самата Дара, провокирана от идеята музиката и посланията на „Follow me” да достигнат до всички, повече от 200 000 българи със слухови нарушения.   „ ” – споделя Дара Екимова по време на снимачния процес.   Благодарение на Яна за броени минути певицата научава жестовете за своите реплики. На 15-и декември, Дара Екимова ще се включи в традиционния коледен празник на децата със слухови нарушения в столичния хотел Маринела.   В клипа към „Follow me”, както и в реалния живот, Дара и приятелят й са в трепетно очакване на коледното вълшебство, обвито в златни панделки и дъх на коледни сладки.   Заради кратките срокове, в които трябва да се подготви за снимките, Дара сама се заема със стайлинга, а на помощ й се притичват професионалистите от MDL Group, осигурявайки най-актуалните модели от есенно-зимната колекция на Benetton за снимките в Paradise Center.   Гримът отново е дело на талантливата Цвети Борисова, която пристига от Варна, за да се включи в заснемането на „Follow me”. Грета Николова се заема с грима на Евелин и Стефани, а косите са поверени в ръцете на топ-стилиста Любен Николов и младия фризьор Мартин Димитров от Luksor club fashion salons.   „Follow me” е част от коледната кампания на Paradise Center.  ", "date": "2019.12.02", "title": "Дара Екимова с първа самостоятелна, коледна песен"}
{"url": "http://epicenter.bg/article/11-dushi-sa-raneni-pri-strelba-vav-Frenskiya-kvartal-v-Nyu-Orlians/200392/7/0", "text": "Двама души са убити и 10 са ранени при стрелба във Френския квартал в американския град Ню Орлиънс, който е популярна туристическа дестинация, съобщиха от местната полиция, цитирани от Би Би Си.   Сигналът за стрелбата е подаден около 3.20 часа местно време. Престрелката е станала на оживена търговска улица близо до много хотели в историческия квартал, който привлича посетители от цял свят. Всички ранени са транспортирани в болница.   От полицията обявиха, че бързо са реагирали на инцидента, тъй като допълнителни патрули са били дежурни по време на годишния университетски футболен мач в Деня на благодарността.   \"Имахме офицери в този район, които са чули и са реагирали на стрелбата. За съжаление, имаше толкова много хора, че не успяхме да определим кой всъщност е стрелял по това време. Не знаем как е започнало\", заяви , каза пред репортери началникът на полицията в града Шон Фъргюсън. \"Това, което се случи в нашия град за една нощ, беше страхлив и безсмислен акт, който не можем и няма да толерираме\", казва Фъргюсън в изявление.   До момента няма задържани, разследването продължава. Това е третата стрелба по улиците на Френския квартал през последните пет години. ", "date": "2019.12.02", "title": " Двама убити и 10 ранени при стрелба във Френския квартал в Ню Орлиънс"}
{"url": "http://epicenter.bg/article/Zelenski-otreche-dogovorka-s-Tramp--quot-usluga-za-usluga-quot--/200401/7/0", "text": "Украинският президент Володимир Зеленски отново отрече да е постигал с американския си колега Доналд Тръмп договорка \"услуга срещу услуга\" относно отпускането на военна помощ за Украйна, предаде Франс прес.  \"Не съм разговарял по този начин с американския президент Тръмп: аз ти давам това, ти ще ми дадеш онова\", заяви Зеленски в интервю, публикувано или анонсирано за публикуване днес в изданията \"Шпигел\", \"Тайм\", \"Монд\" и \"Газета виборча\".   Зеленски изтъкна, че въобще не разбира обвиненията в шантаж срещу Тръмп в рамките на разследването за импийчмънт в Съединените щати и че \"не иска да създава впечатлението, че ние /в Украйна/ сме просяци\".    Скандалът, провокирал разследването за импийчмънт, започна заради телефонен разговор на Тръмп със Зеленски на 25 юли. Подозира се, че по време на разговора Тръмп е шантажирал Киев, обвързвайки предоставянето на военната помощ за Украйна със започването на разследване срещу бившия американски вицепрезидент Джо Байдън и сина му, заемал управленска позиция в украинска газова компания, отбелязва Франс прес.    Постоянният представител на САЩ в ЕС Гордън Сандланд заяви, че е имало \"услуга за услуга\" съгласно исканията на президента Тръмп, припомня Франс прес.    В интервюто Зеленски демонстрира умереност по отношение на планираната за 9 декември среща за Украйна в Париж, на която той ще се срещне за първи път с руския президент Владимир Путин. Според украинския лидер спирането на конфликта с проруските сепаратисти в Източна Украйна може да бъде обсъждано едва след преминаването през няколко предварителни етапа - размяна на затворници, истинско спиране на огъня и изтеглянето на всички въоръжени сили, за да бъдат организирани местни избори в конфликтната зона.    \"Ако тези три въпроса бъдат решени, тогава ще видим дали всички искат да сложат край на войната. Що се отнася до нас, ние със сигурност го искаме, но ще видим дали Русия наистина също го иска\", изтъкна Зеленски. Предстоящата среща ще е първата в така наречения Нормандски формат /Русия, Украйна, Франция и Германия/ от 2016 г. и ще има за цел постигане на прогрес в мирния процес в Източна Украйна, където войната отне живота на над 13 000 души.    Русия и Украйна са в конфликт от 2014 г., когато на власт в Киев дойдоха прозападни политици. Последва анексията на Крим от Москва и войната между украинските сили и проруските сепаратисти в Източна Украйна.    Междувременно стана ясно, че президентът на САЩ Доналд Тръмп няма да изпрати свой представител на изслушванията по процедурата за импийчмънт тази седмица, съобщи Белият дом, предаде Ройтерс.    Предвожданата от демократи комисия по юридическите въпроси към Камарата на представителите бе дала на Тръмп срок до вчера да отговори дали ще изпрати адвокат изслушването в сряда.    \"Не може да се очаква да участваме в изслушване, при положение че свидетелите още не са назовани и е неясно дали правната комисия ще осигури на президента справедлив процес\", се казва в писмо на Белия дом до председателя на комисията Джеролд Надлър.    Правната комисия трябва да изготви юридическата основа, върху която могат да стъпят обвиненията срещу Тръмп за целите на процедурата по импийчмънт. Тръмп е обвиняван, че е оказал натиск върху Украйна да започне разследване срещу неговия политически опонент Джо Байдън.", "date": "2019.12.02", "title": "Зеленски отрече договорка с Тръмп \"услуга за услуга\"  "}
{"url": "http://epicenter.bg/article/Merkel-gotova-da-razgovarya-sas-sotsialdemokratite--no-bez-prerazglezhdane-na-koalitsionniya-dogovor/200407/7/0", "text": "Германският канцлер Ангела Меркел е готова да разговаря и да работи с новите лидери на социалдемократическата партия, която е част от правителството, заедно с Християндемократическия съюз (ХДС), но нови коалиционни преговори не се предвиждат.   Това заяви нейният говорител, цитиран от Reuters и \"Фокус\". Германската социалдемократическа партия (ГСДП) е част от коалиционното правителство на Меркел и по-рано бяха проведени нови избори за ръководители на лявата политическа формация, при които начело излязоха Норберт Валтер-Борянс и Саския Ексен. Това постави Германия на политически кръстопът, тъй като двамата са сред най-силните критици на коалицията с ХДС.   Представителите на лявото крило в ГСДП Норберт Валтер-Борянс и Саския Ескен се кандидатираха заедно и спечелиха 53,06% от гласовете на партийните членове. Те искат да предоговорят коалиционното споразумение, защото имат забележки по политиката в социалната сфера, инвестициите и климата. Всичко това увеличи перспективата за предсрочни избори или правителството на малцинството, тъй като консерваторите на Меркел може да откажат сътрудничество. ГСДП, най-старата партия в Германия, е в смут след редица слаби резултати на регионални и европейски избори и шестмесечна надпревара за лидерския пост. В момента социалдемократите изостават сериозно в социологическите анкети. Много редови членове смятат, че единственото спасение е излизане от правителството с ХДС/ХСС (Християндемократическия и Християнсоциалния съюз) и възобновяване на партията в опозиция.", "date": "2019.12.02", "title": "Меркел готова да разговаря със социалдемократите, но без преразглеждане на коалиционния договор"}
{"url": "http://epicenter.bg/article/Golyamo-delo-za-koruptsiya-v-Gartsiya-priklyuchi-s-15-godishni-prisadi/200410/7/0", "text": "Основните виновници в дългогодишно дело за корупция, свързано с германската група „Сименс“ и гръцкия телекомуникационен оператор OTE, бяха осъдени на 15 години затвор от гръцките съдии днес, съобщава \"Канал 3\".    Базираната в Бавария „Сименс“, чиито връзки с Гърция започват в далечния 19-ти век, се подозирала, че е подкупила различни служители, за да сключи един от най-доходоносните договори в страната - голямото обновяване на телекомуникационната мрежа в края на 90-те години.    Гръцки апелативен съд миналия месец обяви 22 присъди по делото, включително на бивши ръководители на „Сименс“ и банкери. Днес той постанови 15-годишни присъди на бившия местен шеф на „Сименс“ Михалис Христофоракос, който избяга в Германия преди десетилетие, и на неговия заместник Христос Каравелас, който също е в бягство, наред с други хора.    Процесът започна през 2015 г., но първоначалното разследване започна преди повече от десетилетие. Оттогава са починали десет обвиняеми.    През 2011 г. парламентарна комисия определи, че завишените договорни цени струват на страната поне два милиарда евро (2,2 милиарда долара при сегашните темпове) през 90-те години.    Като цяло се твърди, че „Сименс“ е похарчил около 70 милиона евро за подкупи в Гърция, според гръцките съдебни източници. Смята се, че част от тези пари са попаднали в джобовете на различни високопоставени гръцки служители, които са помагали при посредничеството на договорите. Парламентарната комисия включва 15 министри или бивши министри от двете основни тогава партии Пасок и Нова демокрация, които се редуваха във властта през предходните три десетилетия.  Двама бивши служители на Пасок - бившият партиен стратег и помощник на бившия премиер Костас Симитис и бивш министър, признаха, че са вземали пари от „Сименс“.    Единият от тях получи условна присъда през 2017 г., а другият бе оправдан миналия месец.  ", "date": "2019.12.02", "title": "Голямо дело за корупция в Гърция приключи с 15-годишни присъди"}
{"url": "http://epicenter.bg/article/Turtsiya--Pokupkata-na-ruskite-raketi-S-400-e-ot-polza-za-NATO/200415/7/0", "text": "Турция смята, че закупуването на руската система за противоракетна отбрана С-400 е нещо положително за Организацията на Северноатлантическия договор (НАТО), заяви в понеделник Исмаил Сафи, член на Съвета за сигурност и външна политика на турското президентство.    Исмаил Сафи отбеляза: \"Турция трябваше да придобие тези руски системи за отбрана С-400, като този ход няма да намали отбранителната способност на НАТО, а вместо това дори ще я засили. Ние го правим обаче не в името на НАТО, а за подсилване на нашата противовъздушна отбрана\".  През миналата седмица Турция започна да тества внесените от Русия противоракетни системи С-400 въпреки критиките на своите съюзници от НАТО и по-специално от САЩ.    В тази връзка турският външен министър Мевлют Чавушоглу заяви преди дни, че Турция не е закупила руските ракети С-400, за да \"ги държи в кутии\". По думите му страната има нужда от системи за противовъздушна защита поради обширните си граници и допълни, че в момента бойно дежурство носят само испански батареи \"Пейтриът\" (на южната граница на страната, в рамките на партньорството в НАТО), отбелязва БНР. ", "date": "2019.12.02", "title": "Турция: Покупката на руските ракети С-400 е от полза за НАТО"}
{"url": "http://epicenter.bg/article/Priklyuchi-razsledvaneto-sreshtu-premiera-na-Chehiya-za-konflikt-na-interesi/200418/7/0", "text": "Европейската комисия днес потвърди, че европейската служба за борба с измамите ОЛАФ е приключила разследването срещу премиера на Чехия Андрей Бабиш за конфликт на интереси. Докладът на ОЛАФ е изпратен в Прага, уточни говорителят на комисията, цитира Дарикнюз.    По неговите думи засега съдържанието на доклада остава поверително, тъй като процедурата не е приключила. Все още е необходимо ОЛАФ да изпрати доклада си на чешки език. След това чешките власти ще разполагат със срок от два месеца за отговор.  Според медийни съобщения проверката е потвърдила, че Бабиш е в конфликт на интереси, защото негови фирми са сред най-големите получатели на европейско финансиране в страната. От 2017 г. управлението на тези фирми е прехвърлено, за да се спазят изискванията на закона.  Говорител на ЕК днес уточни, че изпратеният в Прага в края на миналата седмица доклад е окончателен. Фактите са установени, очакваме чешките власти да съобщят как възнамеряват да изпълнят отправените препоръки, добави той.  ЕК днес отказа да коментира разследването, водено в Малта за смъртта на журналиста Дафне Галиция. Неведнъж комисията е призовавала за независимо и задълбочено разследване, както и за изправяне на виновниците пред съда, посочи говорителят. Той отбеляза, че ЕК вече е препоръчала на малтийските власти да търсят съдебна отговорност от корумпираните.", "date": "2019.12.02", "title": "Приключи разследването ОЛАФ срещу премиера на Чехия за конфликт на интереси"}
{"url": "http://epicenter.bg/article/Prints-Uilyam-za-kralitsa-Elizabet-II--Tya-se-otkroi-v-edin-mazhki-svyat/200419/7/0", "text": "В телевизионно коледно интервю за Би Би Си, което ще бъде излъчено по-късно този месец, принц Уилям похвали своята баба, кралица Елизабет Втора, че се е откроила и наложила в един мъжки свят, съобщава „Контактмюзик”, цитиран от БТА. Внукът на Нейно Величество припомни, че тя се е възкачила на престола на млади години в един доминиран от мъжете свят. \"Тя успя да извоюва своето място и да се наложи по един уникален начин. Кралицата остави своя отпечатък и заедно с нейния съпруг принц Филип се превърнаха в образец за отдаденост към обществото\", коментира принц Уилям.   Той спомена и за благотворителността на своите родители - принц Чарлз и лейди Даяна. \"Баща ми основа своя благотворителна организация. Покойната ми майка отдаде много сили в помощ на бездомните, на болните от СПИН и на други благотворителни дейности. Ние с брат ми израснахме в семейство, в което ни се внушаваше, че сме се родили с късмет, но трябва и да върнем нещо на обществото. Лично за мен благотворителността ме изпълва с чувство за удовлетвореност. Получавам много, когато помагам на другите хора\", сподели принц Уилям.   ", "date": "2019.12.02", "title": "Принц Уилям за кралица Елизабет II: Тя се открои в един мъжки свят"}
{"url": "http://epicenter.bg/article/Kitay-nalozhi-novi-sanktsii-na-SASht/200424/7/0", "text": "Китай обяви днес незабавното прекратяване на приема на акостиращи военноморски съдове на САЩ за презареждане в Хонконг и наложи санкции на няколко американски неправителствени организации, предаде БТА, цитирана от Нова телевизия.    Санкциите са приети в отговор на приемането от САЩ на закон в подкрепа на продемократичните протести, обхванали китайския специален административен район от шест месеца, съобщи говорителката на китайското външно министерство Хуа Чунин.  Миналата седмица Пекин заплаши, че ще предприеме ответни мерки на подписването от американския президент Доналд Тръмп на закона за човешките права и демокрацията в Хонконг.  Сред санкционираните неправителствени организации са Националният фонд за демокрация (NED), Националният демократичен институт за международни отношения, Международният републикански институт, \"Хюмън райтс уоч\" и \"Фридъм хаус\", уточни Хуа Чунин, без да дава подробности в какво се състоят санкциите.    Пекин смята американския закон за намеса във вътрешните работи на Китай.  ", "date": "2019.12.02", "title": "Китай наложи нови санкции на САЩ"}
{"url": "http://epicenter.bg/article/Turtsiya-ne--iznudva--NATO-chrez-plana-za-otbrana-na-Pribaltika/200425/7/0", "text": "Турция не изнудва НАТО с отхвърлянето на плана за отбрана на Прибалтика и Полша и има пълни права да налага вето в съюза, заяви турски източник, предава Reuters, цитирана от Агенция \"Фокус\".    Reuters съобщи, че Турция отказва да подкрепи плана за отбрана на НАТО за Прибалтика и Полша, докато не получи повече подкрепа за борбата си срещу сирийската кюрдска милиция \"Отряди за народна самоотбрана\" (ОНС), която смята за терористична организация.    „НАТО е институция, в която Турция има пълни права на вето, политическо и военно и тук има процедури“, каза източникът. „Турция не изнудва, това е неприемливо“.    Представителите на НАТО се нуждаят от официално одобрение от всички 29 членове за плана за подобряване на отбраната на Полша, Литва, Латвия и Естония срещу всяка заплаха от съседна Русия. По-късно турски дипломатически източник заяви, че Турция е „отворена за оферти“ и че генералният секретар на НАТО Йенс Столтенберг се опитва да намери обща позиция между съюзниците.", "date": "2019.12.02", "title": "Турция не „изнудва“ НАТО чрез плана за отбрана на Прибалтика"}
{"url": "http://epicenter.bg/article/Putin-obeshtava-poveche-investitsii-v-ruskiya-voennomorski-flot/200429/7/0", "text": "Руският президент Владимир Путин заяви в понеделник, че военноморските сили (ВМС) на страната трябва да разширят своя боен потенциал, съобщи БНР.    Путин отбеляза, че през следващите няколко години Русия ще се сдобие с подводници и фрегати, които са способни да разполагат със свръхзвукови крилати ракети \"Циркон\" и добави, че ракетите са от съществено значение за \"стратегическата стабилност на страната\".    Той също така добави, че военните инвестиции вървят добре с оглед на факта, че вече са изпълнени 70% от инструкциите, дадени на по време на различни военни конференции.    През миналата седмица на инспектори от САЩ беше показано най-новото свръхзвуково въздухоплавателно средство, разработено от Русия и разкрито през март 2018 година от президента на страната Владимир Путин.    Междувременно руският президент също така заяви, че като част от военните инвестиции ще продължи и разработването на оръжието, което предизвика преди време сериозен инцидент в Северодвинск.   ", "date": "2019.12.02", "title": "Путин обещава повече инвестиции в руския военноморски флот"}
{"url": "http://epicenter.bg/article/Doyche-vele--Nyakolko-vazmozhni-stsenariya-za-kraya-na-Merkel/200441/7/0", "text": "    Германските социалдемократи ще имат ново ръководство, което не държи особено на участието на партията в коалиционното правителство.    В момента са възможни няколко сценария. Решителният тласък ще дойде от конгреса на ГСДП в края на седмицата. На него социалдемократите ще направят оценка на досегашната дейност на широката коалиция и ще решат дали искат да управляват заедно с ХДС/ХСС до края на мандата през есента на 2021 година.  ГСДП остава в коалицията без никакви възражения.    ГСДП решава начаса да излезе от коалицията.    ГСДП приема предложението на номинираните си нови лидери и заявява на християндемократите, че коалиционният договор трябва да се преразгледа. Лидерите на ХДС и ХСС Анегрет Крамп-Каренбауер и Маркус Зьодер вече отговориха, че не желаят да преразглеждат договора. В техните партии и без това мнозина смятат, че социалдемократите вече са получили достатъчно отстъпки. И че всяка нова отстъпка ще снижи електоралната подкрепа за християндемократическия лагер.      ГСДП остава в коалиционното правителство. Тази партия всъщност няма интерес от предсрочни избори, защото в допитванията през последните месеци получава едва 12-15 процента подкрепа. Според последното допитване, ГСДП вече е трета политическа сила - след ХДС и Зелените. Тъй че на конгреса всички министри и премиери на федерални провинции, излъчени от ГСДП, със сигурност ще изтъкнат този аргумент.  ГСДП напуска правителство, а Ангела Меркел остава като канцлер на малцинствен кабинет. По Конституция тя може да запази поста си, освен ако Бундестагът не гласува с мнозинство вот на недоверие срещу нея. В същото време обаче тя няма право да посочи свой заместник и да се оттегли преди края на мандата си, защото германският канцлер се избира директно от парламента. Доколкото държавният бюджет за 2020 година вече е приет, Меркел би могла да управлява без проблеми с малцинствено правителство. Самата тя обаче не гледа с добро око на такъв вариант. Още повече, че през втората половина на 2020 година Германия поема председателството на ЕС, а за такава задача определено се изисква напълно дееспособно правителство.    Коалиция Ямайка. В рамките на сегашния правителствен мандат християндемократите могат да сменят коалиционните си партньори. Още след изборите през 2017 година Ангела Меркел всъщност искаше да сформира коалиция със Зелените и либералите от СвДП, която журналистите наричат „Ямайка\" – защото цветовете на четирите партии съвпадат с цветовете от националното знаме на Ямайка. Тогава либералите провалиха преговорите, но днес е възможно Зелените да са тези, които ще се откажат от подобна коалиция, защото партията им събира много голяма електорална подкрепа и няма спешна нужда да участва веднага във властта.    Нови избори. Ако ГСДП напусне правителството, на хоризонта вече ще се появят и предсрочните парламентарни избори. За да се стигне до тях обаче канцлерката Ангела Меркел трябва да поиска вот на доверие и да изгуби гласуването. При такова развитие на събитията президентът в рамките на три седмици може да разпусне Бундестага, след което най-късно до два месеца трябва да се проведат нови избори.", "date": "2019.12.02", "title": "Дойче веле: Няколко възможни сценария за края на Меркел"}
{"url": "http://epicenter.bg/article/Tramp-se-razgnevi-na-demokratite/200445/7/0", "text": "Американският президент Доналд Тръмп се разгневи на демократите, че продължават изслушванията по процедурата за импийчмънт в момент, в който той пътува за Лондон за среща с лидерите на страните членки на НАТО, на която ще отбележат 70-годишнината на алианса, предаде ДПА.    \"Абсолютна срамота е това, което причиняват на нашата страна\", каза Тръмп, приготвяйки се да отпътува от Вашингтон за Лондон, и добави, че срещата на върха на НАТО е планирана доста отдавна.  Президентът повтори, че няма да изпрати свои адвокати на слушанията в Камарата на представителите и нарече ставащото там \"измама\".    Тръмп се зарече да повдигне пред лидерите в Лондон въпроса за военните разходи на страните от НАТО. \"Те трябва да поемат малко повече от бремето на разходите\", подчерта той и добави, че сегашното статукво е \"нечестно\" за САЩ.   Източник: Новини.бг", "date": "2019.12.02", "title": "Тръмп се разгневи на демократите"}
{"url": "http://epicenter.bg/article/Pompeyo-zashtiti-politikata-na-SASht-spryamo-Venetsuela/200447/7/0", "text": "Американският държавен секретар Майк Помпейо защити днес политиката на \"военна сдържаност\" на САЩ спрямо Венецуела, отхвърляйки както изглежда по този начин идеята за евентуална въоръжена интервенция там, за да бъде изгонен социалистическият лидер Николас Мадуро, предаде АФП, цитира Новини.бг   В реч в Университета в Луизвил в щата Кентъки Помпейо обаче прогнозира, че рано или късно Мадуро ще се оттегли от власт. Той каза, че приоритет в политиката на администрацията на Доналд Тръмп в Латинска Америка е борба срещу социализма, но защити идеята за дипломация, базираща се на реализъм, сдържаност и уважение. \"Ние казахме, че всички опции са на масата, за да помогнем на венецуелците да си върнат своята демокрация и просперитет\", каза Помпейо. Той поясни, че реалистичната стратегия на президента относно Венецуела предвижда икономически и дипломатически натиск, но също и сдържаност. \"Взехме си поука от историята за значимите рискове, свързани с използването на военна сила\", каза държавният секретар.  Вашингтон призна през януари венецуелския опозиционер Хуан Гуайдо за временен президент на Венецуела и наложи строги икономически санкции, за да накара Николас Мадуро да напусне властта.   Първоначално се очакваше това да се случи бързо, но сега кризата във Венецуела продължава. По този повод Помпейо призова за търпение и припомни случилото се с бившия румънски комунистически диктатор Николае Чаушеску. \"През юли 1989 г. Чаушеску каза, че капитализмът ще дойде в Румъния в деня, в който на тополите поникнат ябълки и през декември на същата година той беше екзекутиран\", каза Помпейо. \"Краят е близък и за Мадуро. Ние просто не знаем датата\", допълни той.    Държавният секретар освен това обвини Венецуела, а също и Куба, че се опитват да \"похитят\" демократичните протестите в Латинска Америка и обеща, че Вашингтон ще подкрепи страните, които се опитват да попречат на бунтовете в региона да се превърнат в метежи, цитирайки Ройтерс. Помпейо не спомена конкретни подробности в подкрепа на твърденията си срещу Венецуела и Куба. Той спомена обаче неотдавнашните протести в Боливия, Чили, Колумбия и Еквадор и каза, че Колумбия е затворила границата си с Венецуела заради безпокойство, че протестиращи от съседната страна може да влязат на нейна територия.    В речта си още държавният секретар спомена и протестите в Близкия изток, предаде АФП. Според него отхвърлянето на Иран е в основата на народните протестни движения, разтърсили няколко страни от региона, сред които Ливан и Ирак. \"Иракският премиер подаде оставка и го направи, защото хората искаха свобода, докато силите за сигурност убиха десетки и десетки хора. Всичко това се дължи до голяма степен на иранското влияние\", каза той.  \"Същото е валидно и за Ливан. Протестите в Бейрут отразяват желанието на ливанците от всички вероизповедания, които искат Хизбула и Иран да оставят страната на спокойствие, да излязат от системата и да престанат да бъдат насилствена и репресивна сила\", заяви Помпейо. Той обаче призна, че е трудно да се правят сравнения между масовите антиправителствени и антикорупционни протести из четири краища на планетата.", "date": "2019.12.02", "title": "Помпейо защити политиката на САЩ спрямо Венецуела"}
{"url": "http://epicenter.bg/article/Amerikanski-kongresmeni-poiskaha-Tramp-da-nalozhi-sanktsii-na-Turtsiya-zaradi-pokupkata-na-ruskite-S-400/200449/7/0", "text": "Сенаторите от Републиканската и Демократическата партия на САЩ Линдзи Греъм и Крис ван Холън призоваха днес администрацията на Доналд Тръмп да наложи санкции на Турция заради това, че тя е купила руски ракетни системи, предаде Ройтерс, цитира Новини.бг   Според двамата сенатори ако санкции не бъдат наложени, това ще изпрати \"ужасен сигнал\" на другите страни. \"Времето за проявяване на търпение отдавна изтече. Време е да приложите закона\", казват двамата сенатори в писмо, адресирано до американския държавен секретар Майк Помпейо, с което се е запознал Ройтерс.   \"Ако не го направите, това ще прати ужасен сигнал на други страни, че те могат да пренебрегват американските закони, без да има последици за тях\", допълват сенаторите. Анкара и Вашингтон са в конфликт заради това, че Турция, която е член на НАТО, купи руски ракетни системи С-400, за които Вашингтон твърди, че не са съвместими със средствата за защита на алианса и представляват заплаха за изтребителите по технология стелт Ф-35. Турция започна да получава първите руски системи през юли, което разгневи много американски конгресмени. В отговор САЩ отстраниха Турция от програмата за изтребителите Ф-35.  Досега администрацията на Тръмп се въздържаше от налагане на санкции на Турция, въпреки че Тръмп подписа закон през 2017 г., който прави задължително въвеждането на санкции за страни, които правят бизнес с Русия във военнопромишлената област. Американски законодатели се разгневиха още повече на Анкара заради турската операция в Сирия срещу кюрдските милиции, подпомогнали на американските сили в борбата с ислямистите от Ислямска държава.", "date": "2019.12.02", "title": "Американски конгресмени поискаха Тръмп да наложи санкции на Турция заради покупката на руските С-400"}
{"url": "http://epicenter.bg/article/Horat-na-tsivilizatsiite-ot-Antakiya-iznese-kontsert-v-Sofiya/200433/6/0", "text": "Световноизвестният Хор на цивилизациите от Антакия изнесе концерт в Централния военен клуб в София.   Домакин бе Посолството на Република Турция, а събитието се осъществи с ценната подкрепа на дирекция „Европейски съюз“ към Министерството на външните работи на Република Турция, в контекста на Стратегията за комуникация с ЕС.   По време на концерта, който е продължение на серията от културни и художествени прояви, организирани от посолството в приятелска и съюзническа България, с цел развиване на културата на съжителство, бяха изпълнени много народни песни, песнопения, фолклорни произведения на турски и български език, както и на много други езици от различни култури.   На събитието присъстваха посланик Волкан Бозкър, председател на Комисията по външни работи на Великото национално събрание на Турция и депутати, членове на Комисията, които бяха в София по повод участие в пленарна тристранна среща на комисиите по външна политика на парламентите на Турция, България и Румъния.   Също така г-н Кристиан Вигенин, заместник-председател на Народното събрание на Република България, г-жа Джема Грозданова, председател на Комисията по външна политика, председатели на други комисии, заместник министри, председателя и заместник-председателя на Комисията за защита от дискриминация, д-р Мустафа Хаджъ, главен мюфтия на мюсюлманите в България, представители на Българската православна църква и ръководители на други вероизповедания, множество висши служители, членове на дипломатическия корпус и любители на музиката.  ", "date": "2019.12.02", "title": "Хорът на цивилизациите от Антакия изнесе концерт в София"}
{"url": "http://epicenter.bg/article/Nova-kniga-na-golyamata-poetesa-Stanka-Pencheva/200434/6/0", "text": "„С очите на новородена“ се нарича новата книга на голямата поетеса Станка Пенчева, съобщи БНР. Премиерата е утре в галерия \"Кредо Бонум\", съставител е София Несторова. Издател на книгата е пловдивското издателство \"Жанет 45\", а художественото оформление е дело на Христо Гочев.   Изданието е по повод 90-годишнината от рождението на поетесата (9 юли 1929 – 27 май 2014).    Макар да е с подзаглавие „Любовна лирика“, стихосбирката има амбицията да представи Станка Пенчева далеч по-обхватно. В голяма степен тя проследява творческия път на поетесата и разкрива вълненията и стремежите на целия ѝ живот, в който както любовта, така и литературата са определящи.   Самата поетеса признава: „Не бях богата и преуспяваща, но получих от тоя живот толкова много радости“. Нещо, което се съдържа и в кода на цялата ѝ поезия.   Станка Пенчева е автор на 27 стихосбирки, 3 книги с публицистика, една с автобиографична проза и една повест за деца.     ", "date": "2019.12.02", "title": "Нова книга на голямата поетеса Станка Пенчева"}
{"url": "http://epicenter.bg/article/Valentin-Radomirski--Na-Balkanite-zapochna-izgrazhdaneto-na-vanshnata--krepostna-stena--na-NATO/200391/11/0", "text": "  В края на 80-те години и началото на 90-те години на миналия век се оказах свидетел и участник в преговорите, започнали след една инициатива на Турция.    Инициативата идваше от единствената черноморска по онова време страна-член на НАТО и бе насочена към три от страните-членки на организацията на Варшавския договор, което я правеше неочаквано екстравагантна. Но турската дипломация, която вече имаше сериозни основания да се съмнява във възможността да бъде приета в тогавашната ЕИО и беше анализирала процесите в „източния лагер“, беше решила да се опита да организира свой „регионален блок“. Тези съображения по всяка вероятност се оказаха важни и за съветското ръководство и то подкрепи турското начинание. България, а както по-късно ме увериха, и румънските колеги се изправиха пред трудна задача. От една страна те бяха обвързани със съюзни и партньорски отношения със СССР, но от друга процесите на перестройка в Москва вече бяха очертали перспективата за ново развитие на отношенията ни със страните от Западна Европа. А турската инициатива съдържаше елементи, които биха ограничили възможностите на подобно развитие. Поради това започнаха мъчителни преговори.   Като пълномощен министър в посолството ни в Москва бях член на нашата делегация на третия кръг от преговорите през 1991 г., които се провеждаха след промените в България и Румъния, но преди разпадането на СССР.    Това ни даваше възможност да задълбочим току-що започналия диалог с ЕИО, Съвета на Европа и всички други западни институции, с които до 1989 г. не контактувахме официално. Спомням си, че успешно обосновахме промяна в названието на инициативата, като се аргументирахме, че „зона“ й придава военен смисъл, с какъвто не можем да се съгласим.  Това спомогна инициативата да бъде разглеждана по друг начин, различен от първоначалния замисъл, което пък й осигури по-голяма международна подкрепа.    То съществува и до днес като единствената институционализирана регионална политическа организация. Подчертавам думата институционализирана, защото други две значителни инициативи „Източното партньорство“ и „Черноморската синергия“ останаха без свои учреждения. Ограничената ефективност на ЧИС през тези  почти 30 години от съществуването й в голяма степен се дължи на последствията от нерешените конфликтите, които съществуваха  между отделните й членове и бяха привнесени при създаването й. За тези конфликти ще стане дума по-нататък в изложението ми.     Може би тук е мястото да обозначим разликата между разбиранията на големите геополитически сили и останалите регионални играчи. Първо, трябва да се има предвид, че Русия и Турция, които са водили над десет войни помежду си, винаги са имали два фронта – Балкански и Кавказки, т.е за тях това е бил един, общ театър на военните действия, условно наричан Черноморски. Убеден съм, че и сега във Вашингтон и Москва генералните щабове при планирането си ползват, ако не същото название, то неговите географски граници и параметри.   За разлика от тях вижданията на балканските и кавказките държави се съсредоточават в един от двата подрайона – Кавказ и Балканите, и по този начин се лишават от по-тясно взаимодействие в по-големия формат, в който оперират геополитическите суперсили.   Събитията през 2014 г. в Украйна и започналото сближаване между Москва и Анкара след опита за преврат в Турция преди три и половина години потвърдиха тези опасения. В момента този ситуационен съюз, към който чрез т.н. Астанински процес се присъедини и Иран, оказва съществено, ако не и най-значимо влияние върху целия район на Балканите, Черно море и Кавказ.    Анкара не беше допусната до европейския проект, а Москва постепенно се превръща в неин партньор и ситуационен съюзник. В допълнение към това, както пишат турски експерти, страната има шанс да участва в „концерта на силите“ с участието на Русия и Иран. Интригата сега е дали напрежението между Вашингтон и Анкара ще се увеличава допълнително или постепенно ще бъде смекчено от Русия. Като не изисква от Турция да се откаже напълно от прозападната стратегия и да се оттегли от НАТО.    В диалога с американците Турция започна да изпреварва Брюксел, след като му отказа предлаганите от него посреднически услуги, води равнопоставен диалог с Москва и започна да провежда независима политика за надграждане на военния си потенциал. Тя показва, че не разчита само на прилагането на член 5 от Устава на НАТО, според който всички членове на алианса трябва да се подкрепят взаимно, точно както и съюзниците в алианса демонстрират съмнения дали Анкара би ги подкрепила в случай на евентуален конфликт. Напълно възможно е Вашингтон да намери компромис с Турция по отношение на сирийските кюрди и да си „затвори очите“ на случващото се с демокрацията в самата Турция. Според Bloomberg американците работят, за да гарантират, че „по въпроса за кюрдите, турците ще се карат не с тях, а с руснаците“. Формулата е проста: Вашингтон както и преди декларира официално, че разглежда сирийските кюрди като важна сила в борбата срещу ИДИЛ. А на турците им се оставя да се оправят със Сирия. Президентът на Сирия Башар Асад каза, че Дамаск е поканил кюрдите да се присъединят към сирийската правителствена армия и заедно да се бият срещу турската армия. И макар че според него те „все още не са се съгласили“, кюрдите вече могат да бъдат представяни като „един от участниците в борбата срещу турската окупация“.  Спрях се толкова подробно на „голямата игра“ в Сирия, защото тя е показателна за новата обстановка край черноморския театър на военните действия. Тази нова обстановка обяснява много от събитията в нашия подрегион през последните две години.   Тази необходимост беше „подсказана“ на местните партньори и те усърдно се заеха да осъществяват „свои“ външнополитически и военностратегически „инициативи“.  В ускорен порядък се приемат в съюза балкански държави и упорито се говори за „перспективата за членство на останалите и перспектива за държавите от Кавказ”.   Беше приложен определен натиск върху правителствата в Атина и София, от една страна, и Скопие, от друга, да бъдат сключени двустранните договори между тях, осигуряващи приемането на вече Република Северна Македония в НАТО.    Активизирана бе докрай пропагандата срещу влиянието на Русия и като резултат се появиха „шпионски скандали” в редица балкански държави и протестни движения в кавказките държави.       Само преди няколко дни бяха публикувани данни за   Ето част от характеристиките, които потвърждават гореказаното.   Трасето ще преминава източно от Комотини, след това влиза в тунел дълъг 11 км, който излиза над Кирково, след това преминава покрай Момчилград. Основно линията ще бъде предназначена за товари, но по нея ще се превозват и пътници. Междурелсието е 1435 мм, съвместимо за стандартите на Европейския съюз. По линията ще се движат влакове с дължина на композицията 1800 м. Скоростта, с която е предвидено да се движат товарните влакове, е 200 км/ч, а пътническите влакове с до 250 км/ч.   Тя ще бъде дълга около 4 км, за да може да приема товарните влакове. Следващата жп гара по трасето ще бъде при хасковското село Сираково, след това Чирпан, казанлъшкото село Копринка, Габрово, Павликени. Между Белене и Свищов жп трасето ще напуска България и влиза в Румъния. Не се уточнява, но очевидно там някъде се планира построяването и на „Дунав мост 3“. Абсурдно би било стоките да се извозват с шлепове „река-море“.  По проект магистралата ще започва от Дунав мост при Русе и ще завършва при бъдещето пристанище на Мароня. Ще има 38 пътни възли, 33 тунела, 56,6 км мостове и виадукти и т.н. Заложена е реконструкция на ГКПП-Дунав мост и изграждане на два нови гранични пункта на Маказа от българска и гръцка страна.   Обърнахте ли внимание къде се планират връзки с досегашната ж.п. структура на България? А сега вижте какво написаха атлантиците ни в понеделник тази седмица. Горепосочените логистични детайли ще ви дадат представа къде ще е местоположението на предлаганите от тях обекти. Според мен   А Черно море и Кавказ ще играят ролята на пълния с вода „защитен ров пред крепостта“. Защото във времеви план Кавказ (без да искам да звучи обидно) прилича на Балканите преди две десетилетия.   В медиите на големите геополитически сили все по-често се споменава районът на Черно море като център, в който всяка от тях обвинява другите, че се опитват да го дестабилизират. В тази връзка се споменават и регионалните конфликти, част от които през последните десетилетия се оформиха като „замразени“.   В тази връзка ще се опитам да проведа паралел между проблемите на регионалните черноморски и балкански конфликти.  Най-очевидното заключение е, че различните съществуващи регионални структури и в двата ареала не са развили способности да се справят с местните конфликти и да гарантират безопасното развитие на района. Опитът на Балканите при уреждането на етнополитическите конфликти разкрива няколко важни различия с конфликтите в черноморските страни.  намесата на международни структури на Балканите започва във фазата на „горещия конфликт“ и обикновено взема страната на губещите в този момент.  разрешаването на конфликта на международно ниво чрез ООН и ЕС се предхожда или чрез осъществяването на мащабна военна намеса на НАТО (както беше в Босна и Херцеговина и в Косово), или чрез пряка политическа намеса на съюза в зоните на конфликта (примерът тук е Македония). В постсъветскотото пространство досега това не се наблюдава, тъй като Русия не желае международна организация да заеме нейното място и да ограничи нейните интереси в Кавказ. Русия често пренебрегва усилията на ЕС и ОССЕ , като провежда паралелно едностранно посредничество, без да ги информира. Всъщност Руската федерация, като многонационална държава, не желае разширяването на етнически конфликт в своята периферия, защото той означава пряка вътрешнополитическа заплаха за националната й сигурност.  документите, регулиращи отношенията между балканските страни в конфликта, се разработват от международните посредници, а не от участниците в конфликта. Характерен пример в това отношение е Дейтънското споразумение. В конфликтите в постсъветското пространство участниците в конфликта под една или друга форма вземат участие в този процес. Т.е в отличие от балканските конфликти влиянието в Кавказ на външни военни и политически организации е сведено до минимум, а посредничеството се осъществява от глобалните и регионалните суперсили. Това обаче води до сблъсък на техните интереси в региона и затруднява решаването на конфликта. Пример за това е руската реакция след срещите на Болтън с ръководителите на Азърбайджан и Армения при посещенията му в тези държави през миналата година.    предложените модели на Балканите не отчитат равноценно интересите на участниците в конфликта, павирайки и защитавайки само позициите на онези, които (по някаква причина) са патронизирани от Запада. Тази констатация затруднява приемането на сходни модели в постсъветското пространство.    прилагането на предложените модели на Балканите изисква постоянно международно военно и политическо присъствие и строг контрол. И тези мерки са включени в съответните документи от международните структури. Това обаче от руска гледна точка е недопустимо в непосредствена близост до нейните граници, а част от черноморските конфликти са именно в такива райони.   В крайна сметка, по мое скромно мнение,   Няма ефективна комуникация и продуктивна интеграция в рамките на прилаганите модели за регулиране на конфликтите нито в Босна и Херцеговина, нито в Косово.    И Русия охотно или неохотно прие този подход на Балканите.    Ето защо балканският опит за справяне със замразените конфликти не е приложим  за конфликтите в Черноморския регион. Най-малко в краткосрочен план. Както на Балканите след разпадането на Югославия, така и в Кавказ след разпадането на СССР остават геополитически разломи, които са основната причина за регионалната и даже за глобална нестабилност.    Международната общност трябва да търси нови подходи за преодоляване на констатираните недостатъци. И в това може да има принос и България със своята съвременна експертиза и исторически опит в отношенията както на Балканите, така и с държавите от Кавказ и Черноморския ареал. И да завърша с оптимистична нотка. Може би продължаващото разбиване на досегашния международен порядък ще създаде предпоставки и за нови иновативни миротворчески решения, с които да преодолеем досегашните затруднения и да намерим успешен изход от заобикалящите ни замразени конфликти в района на Балканите, Черно море и Кавказ. Дано България успее да помогне в това отношение. (Доклад на кръглата маса „КАВКАЗКИ ПЛЕННИЦИ: ИЗТОЧНОТО ПАРТНЬОРСТВО НА ЕС – ПОЛИТИКА НА ПРИОБЩАВАНЕ ИЛИ ИНСТРУМЕНТ ЗА СДЪРЖАНЕ?. Дискусията се проведе на 29 ноември 2019 г. в София) Текстът е публикуван и в 24may.bg    ", "date": "2019.12.02", "title": "Валентин Радомирски: На Балканите започна изграждането на външната „крепостна стена“ на НАТО"}
{"url": "http://epicenter.bg/article/Denitsa-Sacheva---idealnata-ministarka--Mozhe-da-prokara-vsichki-dzhendar-ideologii-/200411/11/0", "text": " чието име лично премиерът Бойко Борисов обяви в неделя.     бивш член на здравната каса от първите години на създаването й, участвала в разработването на някои от първите стратегически документи за реформи в здравеопазването по времето на министър Илко Семерджиев (1999 - 2001 г.), зам.-министър в социалното и в образователното министерство по времето на правителства на ГЕРБ.  Това накратно е богатата биография на наследничката на Бисер Петков в социалното министерство.      След това Висше училище по туристически мениджмънт в Маастрихт, Холандия и Международен колеж по туризъм в Албена.  Бакалавър по социална педагогика в Югозападен университет “Неофит Рилски” в гр. Благоевград, магистър по здравен мениджмънт на Университет „Проф. д-р Асен Златаров“, гр. Бургас.  Магистър (Cum Laude) по връзки с обществеността във Факултета по журналистика и масова комуникация към Софийския университет „Св. Климент Охридски“.  Преминала е курсове за обучение по социален маркетинг, връзки с обществеността, политически маркетинг, управление на социалното подпомагане и услуги, управление на външни ресурси и управление на риска във Великобритания, Холандия, Бразилия, Колумбия, Австралия и САЩ.  Хоноруван преподавател в Нов български университет по политически комуникации.  Работила е като консултант по над 15 международни проекта, финансирани от Европейската комисия, Световната банка и Американската агенция за международно развитие.        През 2001 г. Деница Сачева е основател и изпълнителен директор на PR агенция IntelDay Solutions (www.intelday.com), двукратен носител на Световна златна награда за отлични постижения в PR за 2007 и 2012 година и носител на номиниция през 2009 за най-добра кампания за Източна Европа в престижния PR конкурс SABRE. Агенцията работи за клиенти в областта на финасовия сектор, информационните технологии, здравеопазването, социалния сектор, политиката, международни организации. Специален фокус има върху междукултурните комуникации и по-специално работата с малцинства, бежанци и мигранти.    За своята правозащитна дейност беше номинирана за наградите на Български хелзинкски комитет Човек на годината            По-точно скандални моменти.     В качеството си на зам.-министър на образованието Деница Сачева е пробутала скандална анкета на 9-годишните, които са питани къде ходят до тоалетната - в мъжката или в дамската, както и какви дрехи носят - рокля или суичър. И в отговорите, странно как, освен \"момче\" и \"момиче\", се е промъкнало и неизвестното досега \"друго\". Уж никой не бил видял.  Тогава министър Красимир Вълчев заяви: \"Всички носим отговорност за този пропуск\", но зам.-министър Сачева не понесе отговорност, а анкетата бе тихомълком изтеглена, преди още тайфунът от недоволство да бе повлякъл цялото правителство.      Анкетата беше организирана от НПО \"Фондация „Джендър образование, изследване и технологии”, която е внедрена от МО в бългаското образование и развива мащабна дейност.  По това време Сачева отговаря за евроинтеграцията и европроектите в сферата на образованието.  Преди това бе и зам.-министър в социалното министерство в кабинета Борисов 2. Подчертаваме не случайно: кариерата й започва като началник на кабинета на здравния министър на Иван Костов в кабинета на СДС - Илко Семерджиев. После го следва в Здравната каса като директор на дирекция, когато Семерджиев я оглави. Стана и негов съветник в МЗ, когато Семерджиев беше служебен министър на здравеопазването в кабинета на Огнян Герджиков.    А преди това Сачева се пробва в политиката - като кандидат-депутат от ДСБ и водач на листа на парламентарните избори през 2013 г. Година по-късно се пробва да стане депутат от коалицията \"Десните\", която направи Илко Семерджиев през 2014 г.  Беше върл критик на Борисов и на ГЕРБ.  Но времената се менят. Точно преди година се заговори, че заместник-министърът на образованието   който я гласи за министър в свой бъдещ кабинет. Слуховете витаеха из министерските коридори и потънаха там.      Това бе поредният скандал, забъркан от напористата администраторка. Предишната буря, която предизвика в обществото, бе с неверни твърдения за непробиваемост на интернет системата на образованието, след като сайтът Биволъ вече беше извършил проникване и доказа колко некадърно е направена.     С тях открито се толерираше хомосексуалноста като нещо нормално. Интересното е, че листовките бяха разпространени в точно подходящата таргет група - десетокласниците. И тогава Сачева се направи на незнаеща, а МО тръгна да проверява защо и как се е случило и имало ли е организирана провокация. Бурята отново мина покрай Сачева, макар че това е нейният сектор на отговорност.    Продължаваме с подвизите на Сачева в българското образование.    Да не забравяме дейността ѝ в областта на миграцията.В разгара на най-голямата бежанска вълна 2014-2015 година Деница Сачева бе в групата, която измисли правила как да се вкарват бежанци, като се заобиколи охраната на границата. Според Сачева коментарите, че бежанците искали да се възползват от социалните помощи, са безпочвен Тя прокарва тезата,че според международното определение бежанците бягат не само от война, но и от репресивни политически режими и затова хората от повечето от тези страни могат да се приемат и като бежанци. Сачева обаче не зашити онова дете от социален дом, което преди време бе изнасилено от двама бежанци от Афганистан.     и това се случва, не защото Бисер Петков не се е справял с работата си, а защото на Борисов му е нужен експерт по т.нар. Истанбулска конвенция, която макар и вече отхвърлена от КС, ще бъде прокарвана от 01.01.2020 година в България чрез Закона за социалното подпомогане.     Деница Сачева е идеалната министърка, споделят запознати с убежденията ѝ и добавят, ако някой може да прокара всичките джендър идеологии в България, то това е точно тя - все пак цял живот отрича българското и налага онова, което ѝ кажат от Европа.   ", "date": "2019.12.02", "title": "Деница Сачева - идеалната министърка! Може да прокара всички джендър идеологии!"}
{"url": "http://epicenter.bg/article/Edna-ostavka-ne-izgrazhda-doverie--V-kriza-li-e-upravlenieto--/200431/11/0", "text": "Блицрокадата на върха на социалното министерство остави стъписани широк кръг от хора - политици, депутати, експерти, наблюдатели, коментатори, социолози, синдикалисти.  Майки на деца с увреждания, които протестираха с искане за оставката на Валери Симеонов като заместник-председател на парламента, също бяха изненадани в петък вечер и бяха готови да предизвикат римейк на първата оставка на Бисер Петков.   Трябва да се припомни, че когато преди година тяхното оправдано недоволство заля улиците на София, премиерът се опита да потуши своеобразния бунт, като светкавично обяви оттеглянето на министъра. Това бе изцяло в стила на Борисов и затова изненадани по-скоро липсваха.   Примерите в тази посока оформят дълъг списък – от катастрофата край Своге през случая „Силвия Великова и БНР“ до незаплащането на първия ден от болничния и отстраняването на областния управител на Перник заради водната криза. През 2018-а обаче протестиращите майки се възпротивиха на оставката на Петков, с когото имаха добра комуникация, и премиерът ревизира решението си.  Сега – не.   Очаква се кандидатурата на Деница Савчева да бъде гласувана в парламента още тези дни.  В потока от коментари през почивните дни, последвал оставката на Петков, лоша дума за него не се открои. Нещо повече – работата му като министър бе оценена с петица по шестобалната система и бе подчертано дебело, че е специалист, че е диалогичен и че най-вероятно просто е станал „курбан“.   Само за последния месец се взривиха няколко бомби, които на практика засягат цялото активно население.    където се оказа, че две пенсии са по-малко от една. Най-ощетени ще бъдат първите пенсиониращи се, които задължително са се осигурявали и в частен фонд. За разлика от тези, които са се възползвали от възможността да си прехвърлят вноските изцяло в НОИ.  Проблемът не възниква форсмажорно, но не е бил огласен, за да не се предизвиква паника. От реакциите на частните осигурителни фондове пък се разбра, че проблеми има и около НОИ. Тоест, цялата система изглежда е попаднала в зоната на риска.   На пръв поглед засегнати са само тези, на които им предстои оттегляне от активна трудова дейност, но не е така. Най-младите на пазара на труда оценяват ситуацията като несигурна и настояват парите им от осигуровките да се събират в лични партиди, а не в общия кюп.   Преговарящите страни – синдикати и работодатели - си разменят ултиматуми и нито една от тях не е готова на остъпки. В края на ноември Бисер Петков обеща в парламента, че Тристранният съвет ще търси баланси. Сега балансите, ако изобщо са възможни, ще ги търси друг(а).  Нека сме наясно отсега обаче –   както и да е опакована пиарски (да се спрели фалшивите болнични, за което, впрочем, пътят е друг).   в България акумулираха напрежение, като станаха тема на документалисти от Би Би Си. Филм със заглавие „Скритите деца на България“ показва тези дни, че деинституционализацията им дава плачевни резултати.  Подкрепени от опозицията,   чиито възнаграждения не отговарят на предизвикателствата в тяхната работа, искат по-голямо увеличение на месечните пари.   желаят по-енергична социална политика, защото се видя, че губят електората си с участието в правителството и стигат санитарен минимум на подкрепа.   без да си вдигне производителността на труда, без да се намери кураж за реформи, без да се промени цялостният климат за работа и живот в страната, чиито демографски показатели (застаряващо и емигриращо население) вече са катастрофални.  След като правителството пропусна времето за радикални мерки в началото на своя мандат, сега редица системи са буквално пред рухване, което намира израз в серия от сюжети:  - перманентни протести и колективни оставки в здравеопазването; - недостиг на кадри за бизнеса и засилващ се натиск на едрия капитал върху правителството във всички възможни посоки; - влошаваща се информационна среда с ескалиращи амбиции за контрол върху медиите; - областни градове с воден режим като спомен от кризисните 80-те и 90-те години; - екологични безобразия, за които се разчува първо от социалните мрежи.  В последния си мандат Борисов направи шест правителствени промени, като пет от тях бяха генерирани от скандали и кризи. Но напредък в положителна посока не може да бъде отчетен. Проблемите, следователно, не са персонални, а структурни.    Това е драмата на властта в момента и на този фон оставката на Бисер Петков изглежда като клапан за изпускане на напрежението, акумулирано не само в социалния сектор.  Което автоматично води до въпроса дали пък оставката не е симптом за криза в управлението, а не просто в социалната сфера „въз основа на натрупани във времето основания“ и разминаване с „обществено-политическите очаквания“*?  *Цитатите са от информационното съобщения на правителствената пресслужба за оставката на Бисер Петков", "date": "2019.12.02", "title": "Една оставка не изгражда доверие. В криза ли е управлението? "}
{"url": "http://epicenter.bg/article/Uchredyavat--quot-Eksporten-hab---Balgariya-quot-/200380/4/0", "text": "Агенцията за насърчаване на малките и средните предприятия учредява днес от 11.00 часа \"Експортен хъб-България\", съобщава БГНЕС.   Целта на инициативата е да развива експортния потенциал на страната. Церемонията ще се състои в сградата на иновационен форум „Джон Атанасов“ в София Тех Парк.   Събитието ще отбележи подписването на Споразумението за учредяване на Експортен хъб България и ще бъде открито от министъра на икономиката на Република България г-н Емил Караниколов.   Сред гостите на събитието ще бъдат над 130 посланици, търговски аташета, представители на работодателски организации и двустранни камари и журналисти.   Зад Експортен Хъб България стоят 12 организации, представители на правителствения и частния сектор на Република България – държавни институции, работодателски организации, висши учебни заведения, клъстерни, комуникационни и бизнес организации. Той ще организира експортната програма за 15 български компании в реализиран на пазара продукт.   Целта на инициативата е да осигури необходимото пространство, в което представителите на българските предприятия да получат правилните насоки относно стъпките, които трябва да предприемат, за да продават успешно на международните пазари.   Основателите на Експортен хъб България си поставят за цел да развият среда, в която бизнеса, държавата и международната общност с представителство в България да общува, обменя опит и създава нови партньорства.   Стартът на програмата ще бъде обявен в началото на 2020 година.", "date": "2019.12.02", "title": "Учредяват \"Експортен хъб - България\""}
{"url": "http://epicenter.bg/article/Zapochnaha-proverkite-na-BABH-za-Nikulden/200383/4/0", "text": "От днес започнаха проверките на Българската агенция по безопасност на храните (БАБХ) във връзка с наближаването на Никулден. Те ще продължат до 6 декември, предаде Агенция \"Фокус\" .    В отговор на журналистически въпрос какви са санкциите при констатирано нарушение, началникът на отдел контрол на храните в БАБХ София-град д-р Галя Викьова отговори, че зависи от нарушението. „Размерът на санкциите варира от 1500 до 3000 лв., в зависимост от това дали е физическо или юридическо лице. Ако има съмнение, че рибата не е прясна, се взима проба за лабораторни изследвания, възбранява се съответната партида и след излизане на резултатите се предприемат съответните административно-наказателни мерки, ако има нарушения\", посочи д-р Викьова.    Тя допълни, че най-честите нарушения, които са констатирали предходните години, са продажба в нерегистрирани обекти, неправилно съхранение на рибата и необявяване на това, ако е била размразена.    Началникът на отдела по контрол на храните в БАБХ София-град обясни кои са показателите, по които се гледа дали една риба е прясна. По думите ѝ първо се гледат очите на рибата - те трябва да са изпъкнали и бистри. „Другият показател са хрилете. Те трябва да бъдат с розово-червен цвят. Слузта по тялото ѝ трябва да бъде бистра и в да не бъде в обилно количество. Плътно прилепналите люспи към тялото също е признак на прясната риба, също така коремчето не трябва да бъде издуто\", поясни д-р Викьова. Тя подчерта, че има разлика между замразената и размразената риба. По думите ѝ цветът на размразената риба е малко по-сив, а хрилете са сиви към бели.    Д-р Викьова отправи съвет към потребителите да пазаруват от регламентирани места и ако има нарушения, да сигнализират навреме. \"Може да подадат сигнал на телефоните и интернет страницата на БАБХ, както и на място в Областната дирекция\", поясни тя.", "date": "2019.12.02", "title": "Започнаха проверките на БАБХ за Никулден"}
{"url": "http://epicenter.bg/article/-quot-Earbas-quot--uvolni-bez-predizvestie-za-shpionazh-16-svoi-sluzhiteli-/200387/4/0", "text": "\"Еърбъс\" (Airbus) уволни 16 свои служители без предизвестие във връзка с разследване, свързано с шпиониране на германски военни програми, съобщават световните агенции.   Прокуратурата в Мюнхен е започнала разследването през септември, след като компанията известила властите за потенциални нередности с документи за две сделки. Уволнените 16 служители, включително и мениджър на отдел, са заподозрени в индустриален шпионаж и незаконно придобиване на конфиденциални документи за бъдещи проекти с германските въоръжени сили.   \"Някои от нашите служители имаха документи, с които не би трябвало да разполагат\", заявиха още през септември източници. Според германски медии въпросните служители са се сдобили със секретни документи на германската армия, свързани с комуникационна система. \"Еърбъс\" е един от основните доставчици за нуждите на германските въоръжени сили и редовно печели договори за снабдяване на армията с нови самолети и хеликоптери. Случаят с индустриалния шпионаж датира от есента на 2018 г., когато служител попитал началниците си и правния отдел дали трябва да има достъп до класифициран документ, който е получил. Последвала голяма проверка на 1.5 милиона документа, разпитани са и служители. Първоначално 90 души били заподозрени в незаконно придобиване и притежание на секретни документи, включително и някои данни от военни договори с армията.", "date": "2019.12.02", "title": "\"Еърбъс\" уволни без предизвестие за шпионаж 16 свои служители "}
{"url": "http://epicenter.bg/article/-Ekspert--Tri-novi-gazoprovoda-ukrepvat-polozhenieto-na-Rusiya-na-trona-na-gazoviya-pazar/200388/4/0", "text": "Освен „Силата на Сибир“, Газпром също планира в близко бъдеще да пусне още два газопровода, по които руският газ ще отиде на запад, към Европа, заобикаляйки Украйна. Президентите Путин и Ердоган трябва да открият „Турски поток“ през януари 2020 г., а „Северен поток 2“, чрез който обемът на доставения в Германия руски газ ще се удвои, трябва да бъде пуснат в средата на следващата година. Анализаторите са сигурни, че трите изброени проекта ще донесат на Русия дългосрочни икономически и политически ползи. Прави впечатление, че Русия, не забравяйки за Запада (Европа), традиционния потребител на руски газ, през последните няколко години обръща голямо внимание на Изтока и най-вече на Китай. „Русия не само създава нови потоци на приходи, но също така се застрахова от рисковете и засилва стратегическите си позиции“, обяснява специалистът по енергийните пазари Ендрю Хил, който оглавява аналитичната група S&P Global Platts EMEA. „Нито Кремъл, нито Газпром са загубили способността си да използват конкурентите един срещу друг“. Той смята, че почти едновременното въвеждане в експлоатация на три нови газопровода свидетелства за нарастващата зрялост на Русия, която е „кралят на глобалния газов сектор“. Според прессекретаря на руския президент Дмитрий Песков значението на 3000-километровия газопровод „Силата на Сибир“, който ще свързва отдалечени райони на Източен Сибир с Благовещенск, е трудно да се оцени. „Това (стартирането на проекта) е важно за страната ни, важно е и за Китай“, обясни той в интервю за РИА Новости. „Осъществяването на такива трансрегионални проекти в страната подпомага и е отправна точка за развитието на много региони. Регионите, които получават такъв обект на своя територия, впоследствие печелят от допълнителна инфраструктура, работни места и т.н. Това е много важен проект не само за Русия, но и за страните, които потенциално могат да станат клиенти“. Владимир Путин счита „Силата на Сибир“ за най-големия строителен проект в света. Москва и Пекин подписаха през 2014 г., след десет години трудни преговори, 30-годишно споразумение за доставка на руски газ в Китай на стойност 400 милиарда долара,. Това е най-големият договор на \"Газпром\", според който той трябва да доставя 38 милиарда кубически метра газ годишно в Китай, след като тръбопроводът започне да работи с пълен капацитет през 2025 година. „Газпром“ подчертава трудностите при изграждането на газопровода „Силата на Сибир“, който преминава през блатисти, планински, сеизмично активни райони, включително вечно замръзнали. Строителството се извършваше в екстремни условия. Достатъчно е да се каже, че в Якутия например термометърът понякога пада до -60 ° C, а в района на Далечния Изток до -40 ° C. Заместник-министърът на външните работи на Китай Льо Ючен, който посети Москва миналата седмица, подчерта, че газопроводът \"Силата на Сибир\" ще задълбочи и разшири сътрудничеството между Китай и Русия и ще позволи на двете страни да засилят икономическата си мощ. В навечерието на пускането на газопровода беше завършено изграждането на първия трансграничен автомобилен мост между Русия и Китай над река Амур, свързващ Благовещенск с китайския град Хейхе. Всеки партньор изгради 540 метра пътно платно. За разлика от „Силата на Сибир“, изграждането на втората фаза на газопровода „Северен поток“, който преминава по дъното на Балтийско море, се осъществява в средата на силна упорита съпротива от балтийските страни и Източна Европа, оглавявани от САЩ, които усилено налагат своя скъп втечнен газ. Особено рязко против 11-милиардния проект се обявява Украйна, която заради него ще загуби големи доходи от транзита на руски газ на запад.  ", "date": "2019.12.02", "title": "„Експерт“: Три нови газопровода укрепват положението на Русия на трона на газовия пазар"}
{"url": "http://epicenter.bg/article/Spetsialni-predlozheniya-ot-magazini-ZORA/200400/4/0", "text": "          \r\n \r\n \r\n   \r\n \r\n \r\n \r\n \r\n   \r\n   \r\n      ", "date": "2019.12.02", "title": "Специални предложения от магазини ЗОРА"}
{"url": "http://epicenter.bg/article/Izticha-srokat--v-koyto-stopanite-ot-Kyustendilsko-tryabva-dobrovolno-da-umartvyat-prasetata-si/200427/4/0", "text": "Днес е последният ден, в който стопаните от Кюстендилско трябва доброволно да умъртвят прасетата си от лични дворове заради заболяването африканска чума, съобщи БНР.   По решение на епизоотичната комисия в Дупница този срок е удължен с още 3 дни, до 5 декември.   В Кюстендилско, където последно в страната бяха установени два случая на убити диви прасета, от които взетите проби се оказаха положителни, закланите прасета тип \"заден двор\" в края на ноември бяха около две хиляди. До днес трябва да бъдат умъртвени доброволно всички прасета, мотивира в заповедта си от 25 ноември областният управител на Кютендил Виктор Янев: \"Трябва до септември да има репопулация, защото в противен случай се обричаме поне 20 години да не се отървем от африканската чума\". В селата от региона обаче има недоволство, че доброволно трябва да заколят и прасетата, които са закупили да гледат и за догодина. Ловци от Невестинско, където в селата Страдалово и Четирци бяха открити убити диви прасета, с положителна проба за АЧС, коментират, че вторите проби на дивите свине са отрицателни и разпоредените мерки за доброволно унищожаване на домашните прасета трябва да се отменят. Към днешна дата обаче няма официално становище, че пробите са отрицателни.", "date": "2019.12.02", "title": "Изтича срокът, в който стопаните от Кюстендилско трябва доброволно да умъртвят прасетата си"}
{"url": "http://epicenter.bg/article/ES-potvardi--che-e-startiral-novo-razsledvane-na-tehnologichniya-gigant--quot-Gugal-quot-/200430/4/0", "text": "Антимонополният регулатор на европейския съюз потвърди, че е стартирал ново разследване на технологичния гигант \"Гугъл\" (Google) относно събирането на данни, заявиха от Европейската комисия пред агенция Ройтерс, което означава, че най-популярната интернет търсачка в света ще остане в полезрението на европейските антитръстови власти въпреки наложените през последните години рекордни по размер глоби.    Отговарящите за конкуренцията правоприлагащи регулатори и от двете страни на Атлантическия океан започват да разследват как доминиращите технологични компании използват и остойностяват събираните от тях данни.    Европейската комисия заяви, че нейният атнимонополен регулатори започва да търси информация за това как и защо компанията-майка на \"Гугъл\" - Alphabet Inc. събира данни, потвърждавайки по този начин информация на Ройтерс от края на предходната работна седмица.    \"Комисията изпрати на компанията Aplhabet въпросници като част от предварително проучване на практиките на Google, свързани със събирането и използването на данни. В ход е предварително разследване\", посочи в имейл до Ройтерс европейският антитръстов регулатор.    Според този документ разследването на ЕС се фокусира върху данните, свързани с локалните услуги за търсене, онлайн рекламата, онлайн услугите за целенасочена реклама, услугите за вход, уеб браузъри и други.    От \"Гугъл\" посочиха, че използват постъпващите данни за подобряване на услугите си и че потребителите могат да управляват, изтриват и прехвърлят свои данни по всяко едно време.    Новото разследване е факт, след като през последните две години еврокомисарят по конкуренцията Маргрет Вестагер наложи глоби на \"Гугъл\" на обща стойност от над 8 милиарда евро и нареди на технологичният интернет гигант да промени своите бизнес практики. Последната глоба, която беше наложена на компанията от страна на европейския антимонополен регулатор, беше в размер на 1,49 млрд. евро (около 2,4 млрд. долара).    През ноември г-жа Вестагер заяви, че не са достатъчни предложенията на \"Гугъл\" за това как да помогне за подобряване на конкуренцията между сайтовете при сравняване на възможностите за електронна търговия.    Компанията \"Гугъл\" също така е изправена пред антимонополни разследвания и от Министерството на правосъдието на САЩ, както и от щатски прокурори в 47 американски щата.", "date": "2019.12.02", "title": "ЕС потвърди, че е стартирал ново разследване на технологичния гигант \"Гугъл\""}
{"url": "http://epicenter.bg/article/Tsatsarov-i-Geshev-v-Bryuksel--komentirat-Mehanizma-za-satrudnichestvo-i-proverka-za-Balgariya/200375/3/0", "text": "Конференция, посветена на Механизма за сътрудничество и проверка за България, организира евродепутатът от ЕНП и заместник-председател на Комисията по граждански свободи, правосъдие и вътрешни работи Емил Радев.   Форумът ще се проведе днес, 2 декември в Европейския парламент в Брюксел.    Участие в събитието ще вземат представители на редица български институции – вицепрезидентът Илияна Йотова, главният прокурор Сотир Цацаров, зам.-главният прокурор Иван Гешев, председателят на Върховния административен съд Георги Чолаков, представляващият Висшия съдебен съвет Боян Магдалинчев. Сред представителите на европейските институции, които ще се включат в конференцията, са българският еврокомисар Мария Габриел, директорът от Генералния секретариат на Европейската комисия – Уилям Слийт, както и членове на Европейския парламент.    „Време е за окончателна равносметка относно прилагането на Механизма за сътрудничество и проверка. Смятам, че страната ни е изпълнила отправените препоръки, така че мониторингът трябва да бъде прекратен”, коментира Емил Радев по повод мотивите си да организира конференцията. Евродепутатът от ЕНП/ГЕРБ от години отстоява позицията, че въпросният механизъм е пример за двоен стандарт спрямо България, а критериите за проверка трябва да бъдат обективни и общовалидни за държавите в ЕС.    Близо тринадесет години след приемането си в Европейския съюз България и Румъния все още са единствените страни-членки, подложени на мониторинг от Европейската комисия под формата на Механизъм за сътрудничество и проверка. В последния си доклад Европейската комисия препоръчва прекратяване на действието на механизма за България.", "date": "2019.12.02", "title": "Цацаров и Гешев в Брюксел, коментират Механизма за сътрудничество и проверка за България"}
{"url": "http://epicenter.bg/article/Deloto-za-kasirane-na-izborite-v-Sofiya-e-prenasrocheno-za-10-dekemvri/200378/3/0", "text": "Делото за касиране на местните избори в София е пренасрочено за 10 декември, казаха за \"Хоризонт\" от Административен съд  София – град, съобщава БНР. Причината е жалба от Иван Петров от \"БСП за България\" срещу отказа на съдия Галин Несторов да го конституира като страна в процеса. По жалбата трябва да се произнесе Върховният административен съд.   За днес трябваше да е готова съдебно-техническа-математическа и компютърна експертиза и да бъдат разпитани по трима свидетели, доведени от страните по  делото  - Инициативният комитет, издигнал Мая Манолова, и Общинската избирателна комисия и ПП \"ГЕРБ\". Съдът възложи на две вещи лица да изчислят математическия модел на резултатите на Мая Манолова и Йорданка Фанкокова от всички протоколи на СИК, да установят дали резултатите съответстват на посочените в  протоколите и дали са въведени правилно, както и колко имащи право на глас са били включени в избирателните списъци на ЦИК за първи и втори тур на местните избори. Свидетилите пък са във връзка с твърдения на загубилата Мая Манолова за хаос и сериозни нарушения при предаването на бюлетините и протоколите в зала \"Арена Армеец\", с което категорично не са съгласни от Обинската избирателна комисия.   Мая Манолова, която остана втора на вота за столицата, твърди, че на втория тур на местните избори са допуснати поредица от нарушения в мащаб, който може да обърне разликата между нея и спечелилата Йорданка Фандъкова: \"Формалният сбор на 7 хиляди недействителни, 7 хиляди дописани в избирателните списъци, 7 хиляди купен ромски вот - даже грубата сметка показва, че нарушенията са много повече от разликата между двамата кандидати\". Искането на екипа на Манолова за ръчно броене на бюлените вече беше отхвърлено от съдия Галин Несторов, който обаче не изключи да има броене в отделни секции. Това ще зависи от заключенията на вещите лица и от общо шестимата свидетели, от които се очакваше да разкажат каква е била организацията при предаването на чувалите с бюлетини и протоколите в зала \"Арена Армеец\".    Според загубилата Мая Манолова - налице са драстични нарушения. \"Грешките, които са направени в протоколите, са аритметични. Те няма да променят и не променят резултата дори и след математическата експертиза\", беше отговорът на Полина Витанова, председател на Общинската избирателна комисия.", "date": "2019.12.02", "title": "Делото за касиране на изборите в София е пренасрочено за 10 декември"}
{"url": "http://epicenter.bg/article/Gl--komisar-Ivaylo-Ivanov--Proveryavame-tsyalostnata-deynost-na-Balgarski-futbolen-sayuz/200385/3/0", "text": "Нашите действия, освен тези, които бяха извършени миналата седмица, продължават и то не само на територията на София, а въобще в цялата страна. Когато сме готови и има повдигнати обвинения, ще кажем. Проверяваме цялостната дейност на Българския футболен съюз. Това каза на брифинг главният секретар на МВР Ивайло Иванов, предаде репортер на Агенция „Фокус“. Иванов припомни, че по разследването за икономически престъпления на БФС има образувано досъдебно производство, но отказа да даде подробности. „Всички дейности, които се извършват в момента, са под ръководството на наблюдаващ прокурор от Специализираната прокуратура и затова не искам да влизам в конкретика, нямам разрешение от него да давам подробности“, обясни гл. комисар Иванов.     Главният секретар на МВР коментира и възникналите груби нарушения на обществения ред след футболната среща между отборите на „Локомотив“ - София и „Хебър“ - Пазарджик в събота. Така наречените стюарди - служителите на частна охранителна фирма, според нас категорично не са си свършили работата, бе категоричен Ивайло Иванов. Той отбеляза, че от МВР имат договорни отношения за охрана на спортни мероприятия с повечето големи столични отбори и посочи, че дори при отсъствие на такива, МВР отново се включва в опазването на обществения ред. „Клубът-организатор е длъжен да информира МВР и съответната община на територията, на която се провежда спортното мероприятие, за провеждането му. Преди всяка среща се прави анализ от нас и когато се прецени, че срещата е с висока степен на обществена опасност и съществуват рискове за обществения ред, даже и да не искат самите клубове, ние се намесваме. Дори и да нямаме сключен договор за охрана на самото мероприятие, както е било на въпросната среща, е имало наши сили по територия, които наблюдават придвижването на феновете и гарантират обществения ред, но извън стадиона“, добави той. Иванов напомни, че един от задържаните, на когото е повдигнато и обвинение, е изпълнителният директор, а и служител по сигурността на „Локомотив“ - София. „Не искам да обвинявам и самите фенове, защото те са се подвели от своето ръководство. Нормално е хората, които са съпричастни и обичат клуба, като видят своите ръководители да действат така, те се увличат и са подвластни на емоцията“, допълни той.  ", "date": "2019.12.02", "title": "Гл. комисар Ивайло Иванов: Проверяваме цялостната дейност на Български футболен съюз"}
{"url": "http://epicenter.bg/article/Arestuvaha-politsai-pri-aktsiya-sreshtu-narkogrupa-v-Sofiya/200389/3/0", "text": "При проведена специализирана операция на 29 ноември са задържани 10 лица, като са извършени претърсвания и изземвания на 18 адреса и 10 автомобила. Намерени и иззети са голямо количества марухуана и амфетамини на малки дози, готови за разпространение. Това каза по време на брифинг говорителят на Специализираната прокуратура Сийка Милева, предаде репортер на Агенция „Фокус“.    „Организираната престъпна група е действала от началото на 2017 година на територията на град София, квартал „Требич“, село Мировяне, град Нови Искър и село Доброславци. Групата е създадена с цел разпространение на наркотични вещества, основно амфетамини и марихуана. Имала е строго изградена пирамидална структура. На долното ниво са били уличните дилъри, които са се снабдявали от членовете на средно ниво.  Свидетелите описват групата като „Фирмата“, която е отговаряла за разпространението на наркотичните вещества в град Нови Искър, село Мировяне, квартал „Требич“ и село Доброславци“, заяви Сийка Милева.  „За грам трева за пушене и амфетамин се е заплащала сумата от 25 лв. Голяма част от членовете на групата са криминално проявени, с предходни осъждания за телесни повреди, разпространение на наркотични вещества, кражби и грабежи. Събрани са доказателства, че членовете на организираната престъпна група със сила, заплаха, нанасяне на телесни повреди и палежи на автомобили принуждавали различни лица да разпространяват наркотични вещества за тях“, допълни още говорителят на Специализираната прокуратура.    В състава на групата участват двама полицейски служители, които са на длъжност „Старши инспектор“ в група „Охранителна полиция“ във Второ РПУ, съобщи още Милева.  \"Те са играели много важна роля – подпомагали дейността на групата като разчиствали терена от други разпространители на наркотични вещества. Също така те арестували посочени от ръководителя на групата лица срещу заплащане. Събрани са доказателства, че единият от служителите на МВР е пренасял наркотични вещества в патрулния автомобил по време на изпълнение на служебните си задължения. Срещите между полицейските служители и членовете на групата се провеждали в сервиз за автомобили с цел да не се буди подозрение“, заяви тя.    „Наркотичните вещества са намерени на различни места в обитаваните от обвиняемите жилища. На всички е повдигнато обвинение за участие в организирана престъпна група, с цел разпространение на наркотични вещества. Като по отношение на 8 от лицата Специализиран наказателен съд е определил мярка за неотклонение „Задържане под стража“. На един от тях е определена мярка за неотклонение – парична гаранция, а другият участник от групата е обявен за общодържавно издирване. Като предстои издаването на европейска заповед за арест“, допълни още Сийка Милева.    Служителите, които са участвали в групата имат 6-годишен стаж в МВР. Те са наблюдавани от дирекция „Вътрешна сигурност“. Това каза по време на брифинга Стефан Банков – зам.-началник на дирекция „Вътрешна сигурност“ в МВР.    „Стигнахме до фрапантни заключение, а именно, че служителите на вътрешното министерство си позволяват да малтретират лица на улицата, които употребяват наркотични вещества. Установено е, че единият от служителите е в съседски и приятелски отношения с един от участниците в групата. Връзката между тях датира отдавна. Връзката между участниците в групата е по т. нар. „прави телефони“. Продължават активните оперативно-издирвателни действия по установяване и на други служители на вътрешното министерство, които са съпричастни към това или допуснали това да се случи“, допълни още Стефан Банков.               ", "date": "2019.12.02", "title": "Арестуваха полицаи при акция срещу наркогрупа в София"}
{"url": "http://epicenter.bg/article/Dete-e-postradalo-v-katastrofa-s-obarnat-avtomobil-vav-Varnensko/200405/3/0", "text": "Малко дете е с контузии след катастрофа с обърнат автомобил във Варненско. Това съобщават от пресцентъра на Областната дирекция на МВР и Агенция \"Фокус\".   Случаят е регистриран около 20.45 часа в събота. Катастрофата е станала в района на град Провадия. 25-годишната водачка на лек автомобил, по време на движение, поради несъобразена скорост, губи контрол над превозното средство и се обръща извън платното за движение.    Вследствие на инцидента е пострадало дете, пътуващо в автомобила. Момиченцето е получило контузия на глава. То е прегледано е и освободено за домашно лечение. Няма опасност за живота му.", "date": "2019.12.02", "title": "Дете е пострадало в катастрофа с обърнат автомобил във Варненско"}
{"url": "http://epicenter.bg/article/DNSK-proveri-103-imota-na-obvineni-za-telefonni-izmami--zapochna-premahvane-/200408/3/0", "text": "Специализираната прокуратура възложи на Дирекция за национален строителен контрол да извърши проверка на законността на 103 недвижими имота, собственост на 27 обвинени лица за участие в три неутрализирани през 2019 г. организирани престъпни групи за телефонни измами. Това съобщиха от пресцентъра на Специализираната прокуратура.    Днес началникът на ДНСК изпрати доклад в Специализираната прокуратура за предприетите от служителите на дирекцията действия за проверка на законността на строителството в посочените от прокуратурата имоти.    Проверените 103 обекта са на територията на гр. Горна Оряховица (община Горна Оряховица), с. Ружинци (община Ружинци), с. Арчар (община Димово), гр. Берковица (община Берковица), гр. Левски (община Левски), гр. Ветово (община Ветово).    Издадени са 17 заповеди за премахване на незаконни строежи, от които 1 вече е премахнат, а 2 са в процес на доброволно премахване. За други 20 обекта тече процедура по издаване на заповеди за премахване от кметовете на съответните общини. Забрана за ползване е наложена за 5 обекта. 23 от останалите проверени сгради са в категорията на т.нар. търпими строежи (незаконни, за които липсват строителни книжа, но са вписани в действащите устройствени планове и не подлежат на премахване и на забрана за ползване), други 26 строежа са в процедура по изследване на търпимост.  Заварените строежи са 9, проверени са и 3 преместваеми обекта, като 1 от тях е с документи, а два са незаконни и са в процедура на издаване на заповед за премахване.    Срещу виновните длъжностни лица от общинската администрация, неизпълнили служебните си задължения, са образувани 11 административнонаказателни производства: на трима служители в община Ружинци, на двама в община Берковица, трима в община Левски и трима в община Ветово.  За окончателните решения по образуваните преписки в общинските администрации ДНСК ще представи информация своевременно.", "date": "2019.12.02", "title": "ДНСК проверява 103 имота на обвинени за телефонни измами"}
{"url": "http://epicenter.bg/article/Tezhka-katastrofa-blokira--quot-Trakiya-quot--pozharnikari-vadyat-zatisnata-shofyorka/200412/3/0", "text": "Катастрофа затруднява в момента движението по магистрала \"Тракия\" в посока София. В участъка между 108-и и 109-и километър е самокатастрофирала жена, съобщиха от пловдивската полиция, цитирана от \"Канал 3\".    Сигналът е получен на 112 към 13 ч. Към местопроизшествието са насочени екип на пожарната, които ще извадят затиснатата водачка със специализирана техника. Движението във въпросния участък е спряно. Все още няма информация за състоянието на жената. Обходният маршрут към столицата е през Цалапица.", "date": "2019.12.02", "title": "Тежка катастрофа блокира \"Тракия\", пожарникари вадят затисната шофьорка"}
{"url": "http://epicenter.bg/article/-Grazhdanin-tvardi--che-v-UMBAL--quot-Plovdiv-quot--e-napraven-opit-da-mu-postavyat-stent-na-zdravo-sartse/200413/3/0", "text": "Районната прокуратура е образувала проверка по жалба на гражданин, който твърди, че в УМБАЛ \"Пловдив\" е направен опит да му поставят стент на сърцето, без да има нужда от него. Това съобщи за Радио \"Фокус\"- Пловдив прокурор Атанас Илиев. По думите на прокурора, в жалбата пострадалото лице Динко Бобчев твърди, че е направил консултация с водещи специалисти в страната, които му казали, че няма необходимост от поставяне на стенд.    \"В момента се води предварителна проверка на образуваното производство в Икономическа полиция. Надяваме се тя да приключи в най-кратки срокове - за 10 дена и ще уведомим за резултатите\", каза прокурор Илиев. Той поясни още, че жалбата е била подадена в средата на месец октомври в Окръжна прокуратура, но оттам е била препратена по компетентност към Районна. След като приключи предварителната проверка, прокуратурата ще излезе със становище по случая.    Прокуратурата и полицията ще проверяват действията на ръководителя на Отделението по инвазивна кардиология в УМБАЛ \"Пловдив\" доц. д-р Иван Мануков, във връзка с разследването на една от водещите телевизии по разказ на самия пациент, според който е бил направен опит да му се постави стент, при положени, че няма нужда от него.    Поставянето на стент в сърцето на здрав човек сериозно уврежда неговото здраве. Освен това по този начин се източва и Здравната каса, която праща по 5000 лева на пациент за тази процедура, коментираха водещи специалисти.", "date": "2019.12.02", "title": " Гражданин твърди, че в УМБАЛ Пловдив е направен опит да му поставят стент на здраво сърце"}
{"url": "http://epicenter.bg/article/Tyaloto-na-83-godishen-mazh-e-namereno-v-chasten-imot-v-Ahtopol/200416/3/0", "text": "Тялото на 83-годишен мъж е намерено в частен имот в Ахтопол. Това съобщиха от ОДМВР - Бургас и Агенция \"Фокус\".   Около 08,20 часа тази сутрин в Районно управление – Царево е получено съобщение за това, че в частен дом в Ахтопол е открито тялото на възрастен мъж с прободни рани. Установено е, че това е 83-годишният собственик на имота, в който живеел заедно с 55-годишния си психично болен син.    Своевременно към мястото на инцидента се отправили полицейски служители, които отцепили местопроизшествието и със съдействието на служители от отдел „Криминална полиция” при ОДМВР – Бургас извършили щателен оглед. Констатирано е, че в областта на гърдите на възрастния мъж, с тежка степен на инвалидност, има две прободни рани, вероятно нанесени с кухненски нож.    За установяване съпричастността към извършеното деяние е задържан 55-годишният син на възрастния мъж, който нееднократно е отвеждан за лечение в Центъра за психично здраве с диагноза „шизофрения”. По случая се провеждат различни процесуално-следствени действия. Назначени са и множество експертизи. Образуваното досъдебно производство се наблюдава от Окръжна прокуратура – Бургас.", "date": "2019.12.02", "title": "Тялото на 83-годишен мъж е намерено в частен имот в Ахтопол"}
{"url": "http://epicenter.bg/article/Arestuvaha-izraeletsa-Gal-Barak-v-sadebnata-zala--predavat-go-na-Avstriya/200440/3/0", "text": "С решение на Софийския апелативен съд прокурор от Окръжна прокуратура - София е предоставил на властите на Австрия израелския гражданин Гал Барак, обвинен за онлайн измами, съобщава news.bg.    Софийският апелативен съд е преценил като основателни доводите на прокурора, че има опасност исканото лице да се укрие и да извърши ново престъпление. С решението е допуснато предаването на Барак и той е с мярка \"задържане под стража\", като същият е арестуван в съдебната зала.    Припомняме, че Софийския окръжен съд с решение отказа да изпълни Европейска заповед за арест, издадена от Първи прокурор при Прокуратура на Фелдкирх, Австрия.    В протеста е изразено несъгласие с изводите на СОС, че европейската заповед за арест е издадена от некомпетентен орган, като е пренебрегнато обстоятелството, че има одобрение на направеното искане от съд. Оспорва се становището на преобладаващата част от първоинстанционния съдебен състав, че издадената ЕЗА не съдържа конкретни данни за обстоятелствата - време, място и степен на участието на исканото лице в извършване на престъпленията, за които е образувано наказателното производство.    Гал Барак е разследван в Австрия за няколко тежки престъпления - измама, в особено големи размери и особено тежък случай, пране на пари, участие в престъпна група и др.    От европейската заповед за арест и допълнителната информация става ясно, че се касае за широкомащабна, трансгранична престъпна дейност, извършвана на територията на Австрия, Германия, Конфедерация Швейцария, Република Сърбия и България от 2015 г. до настоящия момент, вредите от която възлизат на над 10 000 000 евро.    Гал Барак е арестуван при излизането си от България, на ГКПП Калотина. Той се е легитимирал с официален документ - редовен паспорт на гражданин на Р Израел.", "date": "2019.12.02", "title": "Арестуваха Гал Барак - \"Вълкът от София\" в съдебната зала, предават го на Австрия"}
{"url": "http://epicenter.bg/article/Temenuzhka-Petkova-i-Florans-Robin-obsadiha-energiynoto-satrudnichestvo-mezhdu-Balgariya-i-Frantsiya/200426/2/0", "text": "Бъдещото развитие на енергийните системи в България и в региона на Западните Балкани в контекста на предизвикателствата, свързани с изискванията за декарбонизация на икономиката, бе основна тема на разговора между министъра на енергетиката Теменужка Петкова и посланика на Република Франция в България Н. Пр. г-жа Флоранс Робин. Това съобщиха от пресцентъра на министерството на енергетиката. Преходът към нисковъглеродна икономика е важен приоритет на ЕС и България стриктно го следва, заяви Петкова и поясни, че този преход следва да бъде справедлив, плавен и съобразен със спецификите на всяка държава. Енергийният министър очерта перспективата за бъдещ недостиг на базови мощности в региона, тъй като най-голям дял от електроенергията тук се произвежда от въглищните централи, които имат лимитиран живот. Това развитие е посочено и в анализа, който преди около две години направи Българската академия на науките. Само в България става въпрос за 4 хил. мегавата. В интегрирания план „Енергетика и климат“ сме предвидили въглищните ни централи да участват в енергийния микс до 2030 г., а в преходния период до 2026 г. ще се възползваме от механизма за капацитет, който осигурява допълнителен финансов ресурс на тези централи, поясни Теменужка Петкова. По нейните думи, една от възможностите за справяне с предизвикателствата за декарбонизация на икономиката, е свързана с изграждане на втора АЕЦ у нас. Министър Петкова запозна своя гост с настоящия етап на процедурата за избор на стратегически инвеститор за АЕЦ „Белене“. Обект на интерес от страна на френския посланик бе нуждата от електроенергия в региона на Западните Балкани и перспективата България да отговори на тази нужда. В отговор на това министър Петкова запозна посланик Робин с интереса на Република Северна Македония да участва миноритарно в процедурата за изграждане на АЕЦ „Белене“ и да изкупува електроенергия от бъдещата централа. Черна гора също проявява интерес да продава електроенергия чрез подводния кабел към Италия, стана ясно по време на срещата. Н.пр. Флоранс Робин декларира силния ангажимент на своята страна да подкрепи прехода към нисковъглеродна икономика в България. Като пример в тази посока бе изтъкнато доброто сътрудничество между АЕЦ „Козлодуй“ и Фраматом. Енергийният министър и нейният гост се съгласиха, че енергетиката е един от секторите, които разполагат с най-голям потенциал за задълбочаване на двустранните отношения. Предстои двете страни да подпишат съвместна декларация, която ще конкретизира перспективите за сътрудничество в областта на енергетиката.", "date": "2019.12.02", "title": "Теменужка Петкова и Флоранс Робин обсъдиха енергийното сътрудничество между България и Франция"}
{"url": "http://epicenter.bg/article/Tsatsarov--KPKONPI-ne-se-nuzhdae-ot-novi-pravomoshtiya--a-deystvashtite-da-ne-se-ogranichavat/200428/2/0", "text": " и най-вече правомощията на Дирекция Противодействие на корупцията. В същото време обаче тази дирекция и самата комисия не се нуждае от допълнителни правомощия. Действащите трябва да бъдат запазени. Комисията има потенциал да изпълни задачите си.   Това каза настоящият главен прокурор Сотир Цацаров преди изслушването му в парламентарната комисия като кандидат за председател на КПКОНПИ, предаде БГНЕС.   Цацаров съобщи, че по време на изслушването си във вторник ще акцентира основно върху необходимостта от промяна в работата на Дирекция Противодействие на корупцията, на увеличаването на нейния числен състав, ще акцентира върху необходимостта от коренно нов подход в работата на самата комисия и нейната администрация.    В момента те са един огромен и неработещ брой, каза Цацаров и даде пример: кое налага сред тия лица да бъде включен управителя или изпълнителния директор на Българския спортен тотализатор, както и шефове на регионални поделения на изпълнителни агенции.    тази, която всъщност е водеща при процедурата по избор на председател, каза още Цацаров.   Настоящият главен прокурор съобщи, че на 5 или 6 декември би следвало да е ясно решението на Венецианската комисия по питането на правосъдния министър за отговорността на тримата големи в съдебната власт.   Българската държава ще изпълни решението на комисията в рамките на конституционния ред, заяви Цацаров.   Запитан за пожара в „Пирогов”, главният прокурор каза, че водещата версия за момента е тютюнопушене в близост до опасен източник. Пожаротехническата комисия трябва да потвърди тази версия. Цацаров изрази благодарност към лекарските екипи и огнеборците, които са предотвратили огромна трагедия.   Дебатите за промени в Конституцията не започват сега, те просто продължават. Ако някой има тезата за това, че може да ги провежда и в друг формат и в друг мащаб – това трябва да бъде приветствано, заяви от своя страна Сотир Цацаров.   Цацаров и Гешев участваха днес в Европейския парламент в Брюксел в конференция „12 години Механизъм за сътрудничество и проверка в България: Равносметка“. Форумът е организиран от евродепутата Емил Радев, който е заместник-председател на Комисията по граждански свободи, правосъдие и вътрешни работи.   Механизмът за сътрудничество и проверка е изчерпал своята полезност, той по същество не съдейства за напредък.  коментира Иван Гешев.  ", "date": "2019.12.02", "title": "Цацаров: КПКОНПИ не се нуждае от нови правомощия, а действащите да не се ограничават"}
{"url": "http://epicenter.bg/article/Dimitar-Ganev--Opozitsiyata-v-BSP-shte-napravi-vsichko-vazmozhno-pryak-izbor-na-lider-da-ne-se-sastoi/200435/2/0", "text": "Противоречието между вътрешнопартийната опозиция и ръководството на БСП продължава. От днес, утре буквално започва отчетно-изборната кампания на БСП, която в крайна сметка ще завърши с пряк избор и конгрес. Така че очаквайте в следващите 5 месеца БСП да се занимава със себе си изцяло, заяви в предаването \"Плюс минус\" по Нова телевизия политологът Димитър Ганев.   \"Не съм привърженик да говоря за битка между Станишев и Нинова, защото се съмнявам, че Станишев въобще ще играе за лидерския пост. Да, възможно е да има подставено лице, ще има няколко претенденти във вътрешнопартийния избор, които ще се представят като легитимни представители на вътрешнопартийната опозиция. Красимир Янков е единият човек, Валери Жаблянов също, той определи отношението си към сегашното ръководство. Но, ако изборът е пряк, не виждам как Нинова въобще ще бъде оспорена по една много проста причина - това е специфичен електорат, той е приел, че това е председателят на партията, избран на национално ниво. Проблемът на Нинова не е в партийния електорат, а в ръководните органи, най-вече в Националния съвет и тази вътрешнопартийна опозиция. Не е изключен вариантът вътрешнопартийната опозиция да направи всичко възможно пряк избор да не се състои, а отново да се върнат правилата, които важаха преди това, а именно председателят на партията да се избира от конгреса. Тогава опозицията може да пренесе тази битка в Националния съвет\", посочи политологът.    Той коментира и темата за оставката на социалния министър Бисер Петков. \"В сектора се натрупаха редица напрежения. Това е традиционен стил на Бойко Борисов - където има напрежение, се действа рязко и се иска оставка. Трябва да отбележим, че никой не оспорва експертните качества на Бисер Петков, но когато ти си министър - ставаш политическо лице. Явно г-н Петков не успя да се справи с политическите си задължения. Последните месеци има много протести срещу социалното законодателство с абсурдните твърдения, че държавата ще отнема деца. Бисер Петков не успя да обясни на хората, че това няма как да се случи. Наложи се Бойко Борисов да излиза и да обяснява. Това потвърждава тезата ми, че експертното ниво не може да бъде водещо\", според Димитър Ганев.    За искането на президента Радев да отвори дискусия по конституционни въпроси, политологът заяви: \"За мен отварянето на темата за промени в Конституцията е отваряне на кутията на Пандора. Все пак си мисля, че сме защитени, защото за мен тази тема ще остане без реални последствия за момента, защото не виждам как в парламента ще се събере 2/3 мнозинство за промени в Конституцията. Един такъв въпрос може да се постави при едно ново Народно събрание. Аз винаги съм защитавал Конституцията и за мен тя е адекватна на времето си. Не виждам абсолютно никаква пречка г-н Сотир Цацаров да стане председател на КПКОНПИ. Според мен той ще бъде подкрепен от почти всички в парламента.\"  ", "date": "2019.12.02", "title": "Димитър Ганев: Опозицията в БСП ще направи всичко възможно да няма пряк избор на лидер"}
{"url": "http://epicenter.bg/article/Yotova--Obshtoevropeyski-mehanizam-za-varhovenstvo-na-zakona---yasni-kriterii-i-bez-dvoyni-stand/200436/2/0", "text": "За да бъде успешен предлаганият общоевропейски механизъм за върховенство на закона, трябва да има обективност на критериите и да се елиминира възможността за двойни стандарти. Тази позиция изрази вицепрезидентът Илияна Йотова, която откри в Европейския парламент в Брюксел конференция „12 години Механизъм за сътрудничество и проверка в България: Равносметка“, съобщи \"Фокус\".    Форумът бе организиран от евродепутата Емил Радев, който е заместник-председател на Комисията по граждански свободи, правосъдие и вътрешни работи. Като член на Европарламента Илияна Йотова, която бе заместник-председател на тази комисия, през 2016 г. организира първия форум по темата. По думите на вицепрезидента необходимостта от общ преглед за проблемите с върховенството на закона стана задължително, особено през последните години. Илияна Йотова припомни, че през 2013 г. общоевропейски доклад за нивата на корупцията е показал, че проблеми има във всички страни. Намерението такъв доклад да се изготвя на две години обаче не се осъществи. Вместо ЕК да излезе с пакет от законодателни инициативи, представи План за действие за укрепване на върховенството на закона.    Вицепрезидентът е категорична, че отпадането на мониторинга върху България не бива да се обвързва с приемането на предложения от ЕК общоевропейски механизъм за върховенството на закона. „Затрудненията, които среща още при първото обсъждане, могат да изтеглят решението за България напред във времето. Това би довело до ново обезкуражаване, тъй като наблюдаваните критерии са изпълнени, но отново ставаме зависими от нови решения“, изтъкна Илияна Йотова. На 22 октомври т. г. ЕК направи препоръка Механизмът за сътрудничество и проверка да бъде прекратен спрямо България. Предстоят становищата на Европейския парламент и Съвета.  В изказването си вицепрезидентът припомни, че въвеждането на Механизма за сътрудничество и проверка с приемането на България в ЕС през 2007 г. е абсолютен прецедент и по същество означава „пълноправно членство“ „под условие“. Такъв механизъм не бе въведен за Хърватия, която е последната приета държава членка.    Илияна Йотова подчерта безспорната роля на мониторинга над България, но посочи основните му дефекти. Сред тях са липсата на достатъчно конкретика на критериите, по които се оценява напредъкът, като и на вида на изискваните реформи; прибавянето на нови и нови условия към заложените шест индикативни показателя. Вицепрезидентът заяви, че въпреки парламентарните питания към Европейската комисия, включително и три от страна на Илияна Йотова, институцията не е давала конкретни отговори, освен дежурния: Не може да се говори за отпадането на нито един от тези показатели, докато не отпаднат всички.    „Мониторингът остана затворен в институционалното пространство между София и Брюксел и непонятен за мнозинството български граждани. Дори медийният интерес към темата заглъхваше през годините“, подчерта вицепрезидентът.    Илияна Йотова заяви, че Механизмът за сътрудничество и проверка се е превърнал в политически инструмент. „Политиците говореха много повече от експертите. Политизирането на този инструмент създаде допълнителни съмнения в неговата обективност и реално желание за сътрудничество“, изтъкна вицепрезидентът Йотова.    Според вицепрезидента оценките за България са се превърнали в аргумент за проява на двоен стандарт. „Най-драстичният пример е членството ни в Шенген, където трябваше да бъдем приети още през 2011 г. Освен техническите критерии се включиха политически, на основата на заключенията на ЕК, въпреки че самата комисия нееднократно е подчертавала, че „механизмът не трябва да се обвързва с други области на правото на ЕС“ като еврофондовете и Шенген“, отбеляза Илияна Йотова.    Тезите на вицепрезидента бяха в центъра на последвалата оживена дискусия, в която се включиха евродепутати, еврокомисари, експерти, както и висши представители на българската съдебна власт.", "date": "2019.12.02", "title": "Илияна Йотова: Мониторингът остана непонятен за мнозинството български граждани"}
{"url": "http://epicenter.bg/article/Evro-atlanticheskiyat-tsentar-za-sigurnost-na-Tsvetanov-pravi-kragla-masa-za-prehoda/200437/2/0", "text": "Евро-атлантическият център за сигурност организира кръгла маса „Тридесет години демокрация – откъде започнахме, какво постигнахме и къде искаме да бъдем?“.    Участие на събитието на 3-и декември в хотел „Хилтън“ от 18:00 часа ще вземат участие председателят на ЕАЦС Цветан Цветанов, политологът Огнян Минчев, разследващият журналист Христо Христов, социалният антрополог Харалан Александров, експертът по международни отношения Румен Кънчев, икономистът Красен Станчев и историкът Евелина Келбечева. Те ще направят конструктивен преглед на периода на прехода.    Събитието ще събере представители на академичните среди, неправителствения сектор, общественици, интелектуалци, съвременници и активни фигури от времето на прехода, дипломати, политици и граждани за един искрен и открит дебат по темата.    Тази година се отбелязва тридесетата годишнина от падането на Берлинската стена – най-добрият повод да преосмислим заедно българския преход, научените уроци, отвоюваните ценности, и общата нишка, събираща всички демократично мислещи хора в страната – дълбоката убеденост, че евро-атлантическата принадлежност на България е без алтернатива.    Евро-атлантическият център за сигурност (ЕАЦС) е независима, надпартийна неправителствена организация, основана на 16 септември 2019 г. Мисията на центъра е да допринесе за индивидуалната и колективна сигурност в транс-атлантическото пространство, да окуражи и засили международното и регионално сътрудничество в сектор сигурност. Учредител и председател на Управителния съвет на ЕАЦС е Цветан Цветанов. Събитието е на 3-и декември, в 18:00 часа в зала \"Мусала\" 1 на хотел \"Хилтън\". ", "date": "2019.12.02", "title": "Евро-атлантическият център за сигурност на Цветанов прави кръгла маса за прехода"}
{"url": "http://epicenter.bg/article/Prezidentat-Radev-vodi-delegatsiyata-za-sreshtata-na-NATO/200438/2/0", "text": "Президентът Румен Радев ще ръководи българската делегация за участие в Срещата на държавните и правителствените ръководители на страните-членки на НАТО, която ще се състои на 3 и 4 декември в Лондон, Великобритания. На срещата на върха ще бъде отбелязана 70-годишнината от създаването на Алианса.    Изграждането на съвременни отбранителни способности, финансовите средства, отделяни за отбрана от държавите-членки, засилването на ролята на Алианса в борбата с тероризма, стратегическите приоритети в областта на кибер отбраната, както и политиката на отворени врати на НАТО, ще бъдат сред темите, обсъждани на Срещата на върха.    В рамките на посещението в Лондон държавният глава Румен Радев и съпругата му Десислава Радева ще участват в прием, даван от Нейно Величество Елизабет II – кралица на Обединеното кралство Великобритания и Северна Ирландия, в чест на държавните и правителствени ръководители на страните-членки на НАТО и техните съпруги.   В рамките на различни формати българският президент ще разговоря с министър-председателя на Великобритания Борис Джонсън, както и с президента на САЩ Доналд Тръмп. Очаква се по време на форума президентът Румен Радев да проведе и двустранни срещи.    В делегацията, водена от българския държавен глава, ще бъдат Екатерина Захариева, заместник министър-председател по правосъдната реформа и министър на външните работи, и Красимир Каракачанов, заместник министър-председател по обществения ред и сигурността и министър на отбраната.", "date": "2019.12.02", "title": "Президентът Радев води делегацията за срещата на НАТО"}
{"url": "http://epicenter.bg/article/Geshev-za-debata-na-Radev-za-modela-na-prokuruturata--Ne-razbrah-kakvo-tryabva-da-bade-debatirano/200439/2/0", "text": "\"Президентът има право да отправя призиви. Аз не разбрах точно какви са границите на този дебат, какво точно трябва да бъде дебатирано. Когато президентът определи рамките на дебата и ако бъде поканена прокуратурата, ще се отзовем.\" Това заяви новият главен прокурор Иван Гешев по повод инициативата на Румен Радев за широк обществен дебат за \"цялостния модел на българската прокуратура, нейното устройство и функции, мястото ѝ в съдебната система и връзките с други институции\".    Цацаров и Гешев участваха днес в Европейския парламент в Брюксел в конференция „12 години Механизъм за сътрудничество и проверка в България: Равносметка“. Форумът е организиран от евродепутата Емил Радев, който е заместник-председател на Комисията по граждански свободи, правосъдие и вътрешни работи.    Механизмът за сътрудничество и проверка е изчерпал своята полезност, той по същество не съдейства за напредък. Надяваме се да приключи бързо, а всички български институции да продължат да вървят по правилния път, коментира Иван Гешев.     Няма държава в света, която да се е справила с престъпността. Това, което можем да направим е да продължим да работим, заключи новият главен прокурор.", "date": "2019.12.02", "title": "Гешев за дебата на Радев за модела на прокуратурата: Не разбрах какво трябва да бъде дебатирано"}
{"url": "http://epicenter.bg/article/Andrey-Slabakov-za-prevoda-na--Pod-igoto--Aferim--prevodach-hanam-/200442/2/0", "text": "Издание на ”Под игото”, ”преведено” на съвременен български език, разбуни духовете в социалните мрежи. В него архаични думи са заменени с такива, които използваме в езика днес. В изданието са променени над 6000 думи и изречения, които според авторката Нели Стефанова са неразбираеми за младежите. \"Аферим, преводач ханъм! Харно ли ти е? А дано ти мине! (Браво, госпожо преводач! Хубаво ли ти е? А дано ти мине.)*    Превеждайте, бре, маскари! (или според вашия превод, госпожо Нели Стефанова: “Превеждайте, бре, палавници!“)    Толкова ли свършиха книгите на чужди езици, че започнахте да превеждате от български на... български?    Пише ви Андрей, сина на Слабака. Дето преди 30 лета (години) изигра Бойчо Огнянов в сериала на Янко Янков „Под игото“. Цяла седмица слушам за Вашия чутовен превод (величав превод) и получих хабер (разбрах), че сте хванали текста на Вазов и сте превеждали едно към гьотере (както Ви падне) на разбираем (елементарен) език. Чудя се на акъла Ви (ума Ви) какво пък им обяснявате на учениците, те знаят повече от Вас!    Разбира се, след 500 години турско робство (османско владичество) е нормално да има много турцизми, останали в езика ни.    Да си кажа правичката (да си призная), тръпнех от страх да не сте ми превели името на героя от Бойчо Огнянов на Бойко Пожарникаря. Да не стане някой баш сакатлък (лека неразбория) политически, щото ние с него си имаме приказката (добре се разбираме). Да не си разменим шапките (да си развалим добрите отношения) заради хаирсъзи (заради такива като Вас).    Иначе аз съм добре, мерси (благодаря). Тука ингилизите напускат парламента (Брекзит). Нямам търпение да се върна от странство (да си дойда в България) и ДА НЕ СИ купя Вашата книга.    Ако пък Вие имате път към Авропата (Европа), дайте нишан (дайте знак), да седнем в Ганковото кафене (в луксозен ресторант) на по павурче ракия (чашка плодово бренди) и половинка тутун (една цигара), че и да седнем да си похортуваме (да си поговорим).    А на всички останали ще кажа: „Не купувайте тази книга – вече сте я чели!“      ", "date": "2019.12.02", "title": "Андрей Слабаков за превода на ”Под игото”: Аферим, преводач ханъм!  Харно ли ти е? "}
{"url": "http://epicenter.bg/article/Biografat-na-Stefan-Danailov--Otide-si-shtastliv/200443/2/0", "text": "За мен най-важното е, че успях да опиша любовта на Стефан Данаилов към живота. Аз не познавам друг човек, който така да обичаше живота. Той ми завеща архива си. Това е една голяма отговорност. Аз обещавам да допълня книгата, като това ще стане догодина за рождения ден на професора.    Това каза в предаването \"Още от деня\" журналистът Георги Тошев, който написа биографията на големия български актьор Стефан Данаилов - \"Романът на моя живот\". Припомняме, днес хиляди дойдоха в Народния театър \"Иван Вазов\", за да си вземат последно сбогом с Ламбо.   \"Аз бях допуснат до живота на Стефан Данаилов в последните 5 години, които бяха много деликатни. Тогава той имаше много повече време да си спомня. За мен той си отиде щастлив. Едни от последните му думи бяха: \"Момче, винаги ще има кой да те смачка, но тези, които ще ти подадат ръка, са много повече\". Усмивката не слизаше от лицето му. Днес видях шест поколения българи, които го изпратиха. Едва ли има толкова много българи, най-вероятно се броят на пръстите ми на едната ръка, които да оставят такава следа. За мен най-важното му качество беше изключително честните му отношения с всички. Неговата спонтанност също беше отличително качество. Със сигурност е допускал грешки. Всички сме грешни, но не всички сме достойни. Него го ядосваше несправедливостта. Това е човек, който до последно се вълнуваше от всичко. Животът преминаваше през него. Той искаше да бъде запомнем като актьорът Ламбо. Стефан Данаилов е една епоха. Аз не обичам да сравнявам и да звуча патетично, но той е човек, който оставя следа. Тепърва ще разберем неговата следа\", каза още Георги Тошев.", "date": "2019.12.02", "title": "Биографът на Стефан Данаилов: Отиде си щастлив"}
{"url": "http://epicenter.bg/article/Skandal--Denitsaa-saacheva-utre-stapva-kato-ministaar-bez-da-e-glasuva-ot-parlamena/200446/2/0", "text": "Утре, 3.12.2019 г., Бисер Петков ще предаде поста министър на труда и социалната политика на Деница Сачева.   \r\n Това съобщиха от пресцентъра на Министерството на труда и социалната политика. \r\n   \r\n Церемонията ще се проведе от 12 часа във фоайето на втория етаж в Министерството на труда и социалната политика. \r\n   \r\n За първи път в демократичната история на България министър встъпва в поста, без да е гласуван от парламента и без да е гласувана оставката на предшественика му. \r\n   \r\n \r\n   \r\n   \r\n   \r\n \r\n \r\n \r\n", "date": "2019.12.02", "title": "Нечуван скандал! Деница Сачева утре стъпва като министър, без да е гласувана от парламента"}
