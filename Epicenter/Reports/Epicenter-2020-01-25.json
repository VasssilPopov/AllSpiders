{"url": "http://epicenter.bg/article/Nad-5-hilyadi-zaboleli-ot-grip-i-ORZ-za-sedmitsa-/204932/2/0", "text": "Расте броят на заболелите от грип и остри респираторни заболявания, предаде БГНЕС.  За периода от 13 до 19 януари 2020 г. /последната, за която има официални данни – бел.ред./ са „регистрирани общо 6 317 случая на остри заразни заболявания срещу 5 748 случая за предходната седмица. От тях 5 085 са случаите на грип и остри респираторни заболявания (ОРЗ) срещу 3 969 случая за предходната седмица“, сочи справката за епидемиологичната обстановка в страната на здравното министерство.    Общата заболеваемост от грип и ОРЗ за страната за седмицата от 13 до 19 януари е 133,69 на 10 000 души.    За посочения период в НРЛ “Грип и ОРЗ” са изследвани чрез Real Time RT-PCR 119 клинични проби (носогърлени секрети). Доказани са 28 грипни вируса A(H1N1)pdm09, 29 вируса A(H3N2) и 6 вируса B/Victoria.    Актуална информация за областите, на чиято територия е обявена грипна епидемия, се публикува ежедневно на интернет страницата на Министерство на здравеопазването.    Не са регистрирани хранителни взривове и взривове от вътреболнични инфекции, съобщават още от здравното министерство.", "date": "2020.01.25", "title": "Само за седмица: Над 5 хиляди българи са заболели от грип"}
{"url": "http://epicenter.bg/article/Premierat-izprati-saboleznovatelna-telegrama-do-Erdogan-/204890/2/0", "text": "Министър-председателят Бойко Борисов изпрати съболезнователна телеграма до президента на Република Турция Реджеп Тайип Ердоган по повод земетресението в югоизточна Турция, причинило човешки жертви. Това съобщиха от правителствената информационна служба.    Премиерът Борисов изразява надежда, че навременните и професионални действия на спасителните екипи и медицинските служби ще помогнат за спасяването на хора от засегнатите сгради. Министър-председателят Бойко Борисов пожелава бързо възстановяване на всички пострадали от земетресението.", "date": "2020.01.25", "title": "Премиерът изпрати съболезнователна телеграма до Ердоган "}
{"url": "http://epicenter.bg/article/Tatyana-Doncheva--Balgarskiyat-parlament-prilicha-na-chalgoteka--trapki-me-pobivat-ot-tsyaloto-bezdarie-/204901/2/0", "text": "\"Българският парламент е заприличал на чалготека с пайнерки. Тръпки те побиват от цялото бездарие\". Това заяви пред Дарик лидерката на \"Движение 21\" Татяна Дончева, която коментира вота на недоверие, водната криза в Перник и готвените промени в закона за хазарта.    \"ГЕРБ от поемането на властта се занимава с активни процеси на преразпределяне на финансови ресурси и на бизнеси. Васил Божков едва ли ще е на крайна загуба след изхода от тази история - той може да осъди държавата, но това ще стане след време“, допълни тя.    По думите на Дончева кризата в Перник е показала, че водният сектор в България се управлява изключително дилетантски, тъй като не се допускат млади специалисти.    „Освен съдебни процеси са нужни реални действия за изграждането на съоръжения и тяхното компетентно поддържане - нещо което ГЕРБ не прави, защото залага на политически назначения“, коментира още Дончева за вота на недоверие заради водната криза. Тя е скептик, че ще има реално наказани за ситуацията в Перник.", "date": "2020.01.25", "title": "Татяна Дончева: Българският парламент прилича на чалготека, тръпки ме побиват от цялото бездарие "}
{"url": "http://epicenter.bg/article/Hindliyan--Privarzhenitsite-na--quot-Levski-quot--sa-temperamentni-hora--no-zdraviyat-razum-tryabva-da-nadelee/204902/2/0", "text": "Председателят на Националния клуб на привържениците на \"Левски\" Степан Хиндлиян, заяви, че феновете на тима са готови да подкрепят отбора с протести по улиците в тежката ситуация, но призова здравият разум да надделее.  Той гостува в студиото на \"Тази събота\" ден след срещата с министър-председателя Бойко Борисов. На нея феновете на \"сините\" изразиха притесненията си за бъдещето на футболния клуб. Те са породени от промените в Закона за хазарта, които предвиждат лотарийните игри да се организират само от държавата.   Един от основните спонсори на тима е фирма за подобри игри, собственост на бизнесмена Васил Божков, който заяви на две срещи с феновете, че няма да може да отделя финанси за издръжката на клуба.    \"Господин Божков очевидно е човек с доста сериозни качества и очевидно много добре може да преценява едни бъдещи събития. Господин Божков много време отказваше среща с привържениците на широка основа, пред която да излезе и да обясни какви са му плановете и къде вижда привържениците в целия този процес, защото \"Левски\" без привърженици няма как да стане.   В един момент, когато той беше поставен под някакъв тип напрежение относно бизнеса му, се срещна два пъти с привържениците и успя да настрои голяма част от общността в посока бунтове и метежи в защита на хазартния му бизнес. Ние за хазартния бизнес ли сме или сме за \"Левски\"? Аз казвам, че организацията, която представлявам, застава твърдо зад \"Левски\".   С оглед на тази позиция ние подаваме ръка на господин Божков и му предлагаме, ако неговият хазартен бизнес бъде засегнат по някакъв начин и той няма възможност да дава тези 2 млн. лева на месец, които казахме, че се дават... Той е воден от идеята, че иска да помогне на \"Левски\". Това беше заявено от него и на двете срещи. И че е имал порив да спаси клуба.   Господин Божков по официални данни е един от най-богатите българи. Ако той иска наистина да спаси клуба, със сигурност има вариант да намери начин да продължи да финансира \"Левски\". Ако не с 2 млн. лева на месец, то с 1 млн. лева, или с 500 хил. лева, или с 200 хил. лева. Но да излезе и да го каже: \"Момчета, нещата стоят по този начин. Аз мога да направя от тук това, това и това. Какво ще направите вие?\".   Тогава съм сигурен, че цялата левскарска общност ще се мобилизира, ще направим всичко възможно, ще посещаваме мачове, за да продължим да даваме своя дан за добруването на клуба. В същото време господин Божков ще има подкрепата на една огромна маса от хора, зад която ще може да застане и да каже \"Внимавайте какво правите!\". Когато \"Левски\" е опрян до стената, огромно количество от хора са на едно щракване от излизане на улицата. И това си личи\", заяви Хиндлиян.    \"Трябва да надделее здравият разум. Аз съм съгласен, че привържениците на \"Левски\", включително и аз, сме темпераментни хора, които сме готови да стигнат до крайности. Но нека надделее здравият разум и да си помислим кои сме ние, какво зависи от нас, кого защитаваме, влизаме ли в матрицата или не. Това е много важно да стане ясно и всеки сам за себе си да си даде отговор преди да се тупа в гърдите и да обяснява, че \"Левски\" значи свобода\", добави той.    Председателят на НКП на \"Левски\" не скри, че привържениците са разединени по темата за подкрепа на финансовия благодетел. Той посочи като пример думите на тартора на фен-групата \"Ултрас Левски\" Адриан Петров след срещата в Министерски съвет.    \"Не е лека ситуацията, в която се намира \"Левски\". Това е една голяма игра на нерви, на която ставаме свидетели. Във всеки един момент нещата могат да вземат различен развой. Както още утре може да се окаже, че \"Левски\" е с нов собственик от типа \"бащица\", така може господин Васил Божков, хората и фирмите около него, да продължат да финансират клуба, без оглед от развоя на драмата със Закона за хазарта и на евентуалното отнемане на неговия лиценз.   В последната една седмица, в ситуацията, в която се оказахме, привържениците на \"Левски\" изглеждахме консолидирани и монолитни. Вчера, след срещата стана ясно, че не е точно така. Представителят на една от групите - \"Ултрас Левски\", потвърди тезата на Националния клуб на привържениците и на Тръст \"Синя България\", че \"Левски\" е заложник на политически и икономически интереси. Нещо, което сме артикулирали достатъчно добре в последната една седмица и говорим в последните 5 години.   В същото време каза, че неговото мнение е, че трябва да се застане твърдо на страната на собственика. В такъв случай не влизаме ли в тази матрица? Да, ние сме съгласни, че \"Левски\" е заложник на политически и икономически интереси, но говорим, че заставаме зад \"Левски\".   \"Левски\" е голямата идея, \"Левски\" е целта. \"Левски\" в момента изглежда стабилен, има собственик, който се е афиширал с името си, няма ги съмненията за парашутизъм, каквито присъстваха преди него. Изпълнителният-директор Павел Колев заяви, че в момента \"Левски\" е стабилен и функционира нормално\", каза той.    В разговора с феновете Бойко Борисов предложи те да вземат акциите в клуба.  \"Това е един пробив и една малка крачка от много големия път. Въпросът е дали ние всички сме готови да го извървим. Много хора казват, че не са готови да го извървят, казват, че ще фалираме и вероятно са прави. Това не може да стане от днес за утре, трябва работа и подготовка, за да се осъществи тази идея. Но има нещо, което е изключително важно и трябва да бъде ясно\", каза Хиндлиян.", "date": "2020.01.25", "title": "Хиндлиян: Привържениците на \"Левски\" са темпераментни хора, но здравият разум трябва да наделее"}
{"url": "http://epicenter.bg/article/11-grada-v-stranata-s-visoki-niva-na-zamarsyavane-na-vazduha-dnes/204903/2/0", "text": "Високи нива на замърсяване са регистрирани в много райони на страната тази сутрин. Към 4 сутринта 11 града в страната са с концентрации на фини прахови частици над нормите.    В София запрашаването е най-осезаемо със стойности няколко пъти над допустимите. В северната половина на града стойностите на фините прахови частици са по-високи. Станцията на Националния център по заразни и паразитни болести показва почти 300 μg/куб.м (при норма от 50 μg/куб.м), съобщава Нова тв.    В петък вечерта в столичния квартал “Христо Ботев” имаше висока концентрация на серен диоксид. Най-тежко се дишаше между 19 и 21 часа, когато уредите удариха 387 μg/куб.м (при норма от 350).    Серният диоксид обикновено се отделя при горене на битови отпадъци. Особено чувствителни към него са болните от бронхиална астма. Ефектите върху човешкото здраве са нарушения надишането, белодробни заболявания, нарушение на имунната защита на белия дроб.", "date": "2020.01.25", "title": "11 града в страната с високи нива на замърсяване на въздуха днес"}
{"url": "http://epicenter.bg/article/Zhenata-na-nasilnika--vzrivil-blok-vav-Varna--Veche-disham--izpitvah-samo-sram-/204906/2/0", "text": "Чувствам се свободна, започнах да дишам спокойно. През всичките тези години изпитвах срам. Той успя да изолира сина ми, тайно съм се виждала с баща ми. Това разказа в ефира на Нова телевизия Антоанета, жената, чийто апртамент бе взривен във Варна и която е живяла с бившия полицай Веселин Димитров, смятан за виновен за инцидента.    \"Ако вечер чуете силна музика, ще извикате полиция, но ако чуете семеен скандал - ще си кажете това е тяхна работа\", каза още потърпевшата.    По думите ѝ, който го види винаги може да каже, че е много внимателен и интелигентен човек, но на практика това е фалшиво лице и няма нищо общо с истинската действителност.    Антоанета знае, че има много жени в нейното положение. Признава, че усещането за безпомощност на жертвите е много силно, особено когато околните са безучастни, въпреки че знаят за проблема.    Блокът във Варна, в който избухна взрив и загинаха двама души, е със сериозни поражения. Достъпът до 14 от апартаментите е ограничен, липсват носещи стени, електрическите инсталации са стопени, засегнати са междуетажни конструкции, има и пукнатини.    За 12 от апартаментите има заповед да не бъдат обитавани. Живущите все още нямат яснота какво се случва с техните домове. „Няма срокове за връщане, както и липсват експертизи за това какви са конструктивните проблеми и защо сме извън жилищата си”, обясни собственичката на апартамент в пострадалия блок Сашка Желязкова.    „Не познавам Веселин и недоумявам как нормален човек би направил подобно нещо. Сами няма да успеем да се справим с нанесените щети в апартамента”, каза синът на една от най-тежко пострадалите жени от взрива.", "date": "2020.01.25", "title": "Жената на насилника, взривил блок във Варна: Чувствам се свободна, вече дишам, изпитвах само срам"}
{"url": "http://epicenter.bg/article/Stoynev--GERB-sa-gotovi-na-vsichko--za-da-si-izkarat-dokray-mandata--i-zaradi-tova-stradat-hora/204907/2/0", "text": "„Тази криза не се дължи на природно бедствие, а на политическо безхаберие и желанието на политиците от ГЕРБ да прикрият тази криза, защото има избори“. Това каза Драгомир Стойнев, зам.-председател на ПГ „БСП за България“, пред БНТ, съобщиха от пресцентъра на партията.   „Нека се поставим на мястото на тези хора – в 21 век, какви затруднения имат, риск от епидемии- заради това, че от ГЕРБ решиха да не казват на перничани, че има проблем и че трябва да има режим. Защо – защото има избори и те трябва да останат във властта и да се възпроизведат“, продължи той.   Според него освен политическо съгласие за вината на ГЕРБ, има и обществено съгласие.    „Постоянно живеем в кризи – лятото беше чумата, сега водата. Това вече не е политическа криза, а системна криза“, каза още Стойнев.    Той отбеляза, че живеем в държава, в която управляващите не знаят какво се случва. „Те не знаят, че предстои водна криза в Перник. Не знаят, че даден ТЕЦ гори боклуци без разрешително. Те не знаят, че във водопроводната мрежа на Свищов се полагат тръби, които са за напояване, а не ВиК тръби. Те не знаят, че един бизнесмен в продължение на 4 години не си плаща данъците и в хазната липсват 210 млн. За какво са ни нужни тогава тези управляващи, когато те вървят след събитията?“, попита зам.-председателят на парламентарната група на БСП.    Той припомни, че в този мандат на парламента е започнал с вот на недоверие на тема корупция. „Вчера излязоха данни, които потвърждават, че България остава на първо място по корупция. Вторият вот на недоверие беше на тема здравеопазване – управителят на НЗОК съобщи, че има организирана схема за източване на Здравната каса. Следващият вот – на тема вътрешен ред и сигурност.   Всяка вечер по новините сме свидетели на жестоки криминални хроники. Сега околната среда е тема номер 1 и ГЕРБ не правят абсолютно нищо в тази сфера“, посочи Драгомир Стойнев.    Според социалиста видимите резултати от управлението на ГЕРБ са Перник и язовир „Студена“. Той е на мнение, че за да няма още подобни случаи, това правителство трябва да подаде оставка. „Досега те не са изкарали докрай нито един мандат и са готови на всичко да изкарат този. Но заради това страдат хората и ние считаме, че не може да се продължава да се управлява по този начин“, заяви Стойнев.", "date": "2020.01.25", "title": "Стойнев: ГЕРБ са готови на всичко, за да си изкарат докрай мандата и заради това страдат хора"}
{"url": "http://epicenter.bg/article/Silna-evroatlanticheska-podkrepa-za-Balgariya-v-shpionskiya-skandal-/204909/2/0", "text": "Посолствата на Великобритания и на Канада похвалиха България за шпионската акция срещу руски дипломати.    \"Следим с интерес изявленията на българския главен прокурор и информацията, предоставена от Министъра на външните работи на Република България, във връзка с допълнителните факти за руския шпионаж на територията на България.    Обединеното кралство продължава да подкрепя същестуващата проактивната позиция на България за противодействие на чужди зловредни действия, които подкопават нейния суверенитет. Обединеното кралство подкрепя стъпките, предприети от българските власти, за да отговорят на тази заплаха и да защитят своите граждани, територията и националната си сигурност\", са казва в съобщението на британското посолство.    \"Загрижени сме от информацията за актове на руски шпионаж в България. Канада подкрепя дипломатическите и правните мерки, обявени от българските власти на 23 и 24 януари за отговор и защита срещу чуждестранни дейности, които подкопават суверенитета на България и заплашват безопасността и сигурността на българските граждани\", пишат на страницата си във Фейсбук от канадското посолство.    Вчера България получи похвала за акцията и от посолствто на САЩ.", "date": "2020.01.25", "title": "Посолствата на Великобритания и на Канада ни похвалиха за шпионската акция срещу руски дипломати"}
{"url": "http://epicenter.bg/article/Malak-samolet-padna-v-gora-kray-Ruse-ima-postradali/204919/3/0", "text": "Малък самолет е паднал в гора при опит за кацане на частно летище в землището на село Бъзън, община Русе.    По първоначални данни има двама пострадали, като единият е в по-тежко състояние, съобщава БНР.    На място са изпратени екипи на полиция, пожарна и две линейки.   Две ултралеки машини са решили да кацнат на малкото летище, но не са уведомили собственика на аеропорта. Единият от тях с двама души екипаж каца успешно. Другият обаче излиза от пистата и се забива в дървета около нея заради силния вятър.    При инцидента са пострадали двама души. Екипи на Спешна помощ са ги откарали в една от русенските болници, съобщи Нова телевизия.   От Спешна помощ обясниха, че няма опасност за живота им. Единият, на 52 г., е получил травма на главата и комоцио, а другият, на 41 г., е със счупена ръка, предаде bTV.   Собственикът на летището каза, че екипажите не са го известили за планирано кацане. И в двата самолета са били по двама души, всички българи. Този тип полети, според собственика на летището, не са туристически, правят се с цел забавление.   Специална комисия от Министерството на транспорта ще разследва причините за инцидента, но първоначалните данни сочат силен страничен вятър.", "date": "2020.01.25", "title": "Малък самолет падна край Русе, двама души са пострадали (Видео)"}
{"url": "http://epicenter.bg/article/Upravitelyat-na-BNB-se-sreshtna-s-Kristalina-Georgieva-/204927/4/0", "text": "Управителят на Българската народна банка Димитър Радев се срещна с управляващия директор и председател на Изпълнителния съвет на Международния валутен фонд Кристалина Георгиева, съобщи Нова телевизия.    Сред темите на разговора в БНБ беше сътрудничеството на централната банка с международната организация, очакванията за икономиката и банковия сектор в България през 2020 г., както и актуалното състояние и перспективи пред европейската и глобалната икономика. Управителят на БНБ подчерта стратегическото значение на процеса на присъединяване към валутния механизъм ERM II и Банковия съюз.    Радев сподели очакването си, че предстои успешна за икономиката и банковия сектор година, но определени рискове и фактори с външен произход могат потенциално да пренесат ефекти към България.    Според Кристалина Георгиева на регионално и глобално ниво са налице сигнали за известно стабилизиране и консолидиране на икономическия растеж, но има несигурност и структурни проблеми, които трябва да бъдат разрешавани с подходящи политики. В този контекст г-жа Кристалина Георгиева приветства усилията за задълбочаване на евроинтеграционната перспектива на България като механизъм за придаване на нови елементи на устойчивост във финансов и макроикономически план за страната ни.", "date": "2020.01.25", "title": "Управителят на БНБ се срещна с Кристалина Георгиева "}
{"url": "http://epicenter.bg/article/Prof--Iskra-Baeva--Za-izbuhvaneto-na-Vtorata-svetovna-voyna-nevinni-nyama-/204904/11/0", "text": "За избухването на Втората световна война няма невинни. Като че ли през XX век пренаписването на историята се засили, а през последните години тази тенденция се ожесточава, каза пред БНР професор Искра Баева от Софийския университет „Св. Климент Охридски“.  Тя коментира в предаването „Събота 150“ на програма „Хоризонт“ споровете, най-вече между Полша и Русия, които хвърлиха сянка върху отбелязването на 75 години от освобождаването на концлагера Аушвиц в Ерусалим, където над 40 държавни и правителствени ръководители се събраха, за да почетат жертвите на нацизма.    Там не присъства полският президент Анджей Дуда - лидерът на страната, дала най-много жертви на Холокоста, не присъства на възпоменанията тази седмица в мемориала „Яд Вашем“. А вдругиден в южния полски град Освиенцим няма да присъства руският президент Владимир Путин на отбелязването на годишнината от освобождението от Червената армия на оцелелите 7000 концлагеристи.    „Този род исторически събития се използват не толкова да си помислим какво е станало и продължим хубавото и избегнем лошото в бъдеше, а в повечето случаи се превръщат в политически събития, така беше и този път“, каза Баева.    „Тези политици казват по няколко думи за повода за събирането, но в повечето случаи се занимават със своята политика, екстраполират миналото в настоящето и бъдещето с идея да защитят своите тези – често пъти вътрешнополитически, а в някои случаи – външнополитически. Сега на преден план излезе външнополитическия спор“.    Според проф. Баева не е случайно, че Анджей Дуда не присъства в Ерусалим, а Владимир Путин няма да е в Освиенцим.    „Това се дължи на острия конфликт, който се зароди през последните години между Полша и Русия във връзка с историята… Той е много стар, бих го върнала до XVIII век… В момента обаче наблюдаваме един от пиковете на спора между поляци и руснаци, който за съжаление е свързан с такива трагични събития, като съдбата на европейското еврейство през Втората световна война, както и чия е основната вина за войната“    Тя е категорична , че „за избухването на Втората световна война няма невинни“.    „Всяка участничките в подготовката ѝ, а тя започва още в края на Първата световна война, мирът, който е създаден и промяната му, да не носи вина за това, което става“.    „Опитът да се прехвърли вината, отговорността върху едната или другата страна не е исторически, а изцяло политически. И говори за новото противопоставяне в което живеем. По един начин изглеждаха нещата в край на Студената война, а след 1991 г. в последвалите почти 30 години се повтори онова съотношение на силите и което след Първата световна война и след Втората световна – победителите се опитват да осъдят победените и да ги принудят да признаят вината, при положение, че в историята вината винаги е поделена – макар при едни да е по-голяма, а при други – по-малка“, каза проф. Баева.      „Като че ли през XX век пренаписването на историята се засили, а през последните години тази тенденция се ожесточава“, каза тя и посочи, че това става и в международни документи, включително на Европейския парламент, „които се опитват да посочат за виновник противника, а не да потърсят проблемите и отговорността в собствената си история“.    В резолюция на Европарламента от септември 2019 г. пише, че Втората световна война е започнала като „непосредствен резултат“ от договора Рибентроп-Молотов за ненападение между нацисткия режим и СССР от 23 август 1939 г. – седмица преди старта на войната.    „Войната е подготвяна десетилетия по-рано, от многобройни договори, повечето от които не са между СССР и нацистка Германия“, каза Баева, като отбеляза, че оста Великобритания-нацистка Германия е била много ясно видима през втората половина на 30-те години“, каза проф. Баева.   Според нея обаче „това не означава, че трябва да осъдим Великобритания за тогавашните ѝ действия, а да се опитаме да разберем защо британския премиер Чембърлейн прави това и отстъпва на Хитлер“.    Преди Втората световна война е Мюнхенската конференция през 1938 г., предателството спрямо Чехословакия, и то не само от страна на Великобритания и Франция, които са били гаранти на изпълнението на Версайския договор, как е позволено на Хитлер да се превъоръжи и възстанови армията на Германия.    „Съветския съюз пък помага на Германия да забранителните клаузи на Версайския договор, но до 1933 г. до идването на Хитлер на власт, когато тези отношения са прекъснати заради борещите се една срещу друга идеологии в двете държави“, каза Баева.    „Този урок от Втората световна война, че не могат да се унищожават хора по причини, които не зависят от тях, какъвто е произхода, не е научен. А дори когато е научен, проблемът отново изниква. Уроците не се научават веднъж завинаги, те трябва да се учат непрекъснато“, каза още проф. Искра Баева.", "date": "2020.01.25", "title": "Проф. Искра Баева: За избухването на Втората световна война невинни няма "}
{"url": "http://epicenter.bg/article/Opernata-prima-Gergana-Nikolaeva---mentor-v-nov-unikalen-proekt/204933/6/0", "text": "Оперната прима Гергана Николаева стартира уникален авторски проект, наречен „Всеки може да пее... с Гергана Николаева”. Форматът е  без аналог в музикалната и артистична среда на България, а „героите“ в него са изкушени от музикалното изкуство, без да са професионални изпълнители.   В проекта изява намират личности с „широка душа и смели мечти“, познати от политическия, бизнес и културен елит.   „ - издават от екипа на формата и добавят -    В рамките на месец, участниците ще се обучават в: тънкостите на пеенето, говорен глас и неговото въздействие; сценично поведение и пренасянето му в професионалната или ежедневна среда; психологическа подготовка преди публична изява; работа със синбек и професионален озвучител; интерпретация; екипна работа; синхрон в дует и др.   На финала,  който ще се състои на 27-ми февруари, в култовия Sofia Live Club, всички ще представят свое изпълнение на популярна песен, в концерт на живо.    „  споделя Гергана Николаева-      каза още Гергана Николаева.   Оперната прима добави, че за този формат няма ограничения във възрастта, но тъй като са се появили много запитвания от тийнейджъри,  предстои да се направи издание само за участници до 18 годишна възраст.         ", "date": "2020.01.25", "title": "Оперната прима Гергана Николаева - ментор в нов уникален проект"}
{"url": "http://epicenter.bg/article/Smartonosniyat-koronavirus-veche-e-v-Evropa-i-Avstraliya--/204891/7/0", "text": "Френският министър на здравеопазването Анес Бюзен обяви, че са потвърдени три случая на зараза с новия коронавирус във Франция. Това са и първите случаи в Европа, предадоха световните агенции.    Първият потвърден случай е при пациент, приет в болница в Бордо, а другите два са в Париж, уточни министърът. Третият заразен е роднина на един от първите двама заболели от вируса. Тя увери, че властите ще направят всичко възможно, за да не се разпространи вирусът.  Бюзен добави, че вероятно може да има и други случаи на зараза във Франция, предаде Ройтерс.    Според френски медии при единият от двата случая във Франция - този в Бордо - става дума за мъж, който неотдавна се е върнал във Франция от Китай, преминавайки през Нидерландия. Той е от китайски произход и е бил в Ухан по работа. Живее в Жиронд във Франция. Засега не се знае много за парижкия потвърден случай.    Досега извън континентален Китай случаи на зараза има в Южна Корея (2 случая), в САЩ (2 случая), в Япония (2 случая), в Непал (1 случай), Сингапур (1 случай), Тайван (1 случай), Тайланд (4 случая), Виетнам (2 случая), Хонконг (2 случая), Макао (2 случая), припомня Франс прес. В повечето случаи става дума за китайци от Ухан или за местни жители, които са се завърнали от пътуване в Ухан - китайския град, откъдето тръгна заразата.  Австралия пък обяви за първия случай на коронавирус на своя територия.    Заразеният е в щата Виктория. Той е около 50-годишен китайски гражданин, пристигнал в Австралия от китайския град Гуанчжоу на 19 януари.    Пациентът е в стабилно и не особено сериозно състояние, обяви представител на здравните власти на Виктория.    Междувременно броят на починалите от коронавируса в Китай е достигнал 41 души, съобщиха китайските власти. Броят на заразените е над 1200.    Китайските власти започнаха голяма операция по поставяне на 13 града в Хубей под карантина, за да попречат на разпространението на вируса.       ", "date": "2020.01.25", "title": "Смъртоносният коронавирус вече е в Европа и Австралия! "}
{"url": "http://epicenter.bg/article/Zhertvite-na-zemetresenieto-v-Turtsiya-se-uvelichavat-/204892/7/0", "text": "По последни данни на турските медии броят на загиналите вече е 22 души, а ранените са над 1050.   Президентът Реджеп Ердоган заяви, че следи ситуацията и институциите правят всичко възможно, за да се справят с последствията от люлеенето със сила 6,8 по Рихтер. Регистрирани са и над 60 вторични труса.   В резултат на труса са разрушени десетки сгради.    Епицентърът е близо до град Сивридже. Дълбочината е била 10 километра. Трусът е усетен в Израел, Ирак и Сирия.    Трусът бе с магнитуд 6,8 по скалата на Рихтер. Бе съобщено за хора, които са избягали панически от жилищата си на улицата.    Турският вътрешен министър Сюлейман Сойлу заяви, че Сивридже е много сериозно засегнат и спасителни екипи отиват натам. Според него са се срутили сгради.   В района продължават вторични трусове със сила от над 5 по скалата на Рихтер. Според специалисти те може да продължат до една седмица, съобщава БГНЕС.  В засегнатите общини са били изпратени 418 спасители и пожарникари от различни области в цяла Турция. Управлението по извънредните ситуации е изпратило по около 1700 палатки и легла и 9200 одеяла. Метеоролозите предупреждават, че температурите през нощта може да паднат до – 7-12 градуса под нулата и предупреждават за риск от измръзвания за решилите да прекарат нощта на открито.    Военният министър на страната Хулуси Акар заяви, че армията е готова да окаже помощ, ако такава бъде поискана.    Летището на областния център Елязъг функционира, не са прекъснати и сухопътните връзки със съседните области. Мобилните оператори заявиха, че ще осигурят на жителите на засегнатите селище безплатен интернет и минути за разговори по мобилните мрежи.    Към мястото на трагедията са се отправили вътрешният, здравният и министърът на околната среда и благоустройството. Гръцкият външен министър Никос Дендиас поднесе съболезнования на колегата си Мевлют Чавушоглу и изрази готовността на Атина да окаже помощ. От българското посолство в Анкара информират, че няма пострадали наши сънародници при силния трус. ", "date": "2020.01.25", "title": "Жертвите на земетресението в Турция вече са 22, ранените са над 1050!"}
{"url": "http://epicenter.bg/article/14-ekipa-finalisti-se-boryat-za-25-hilyadi-leva-nagraden-fond/204925/10/0", "text": "    На 30-ти януари ще се състои представянето и защитата на проектите, достигнали до финала в „Академията за местни предприемачи“. Академията е специално създадена програма за хора с идеи за стартиране на бизнес от тютюнопроизводителните региони в страната – областите Кърджали, Хасково, Благоевград, Силистра и Шумен.   Най-добрите бизнес идеи ще получат финансова подкрепа за осъществяването им – една голяма и три поощрителни награди в размер на общо 25 000 лв. Специално подбрано жури ще оценява 14-те проекта, достигнали до финала в Академията, на събитие по тяхната защита в гр. София. След избора на финалистите ще се  проведе официална церемония по връчване на наградите.   Предприемаческите проекти, които ще се борят за голямата награда, са разнообразни – Тракийски клуб и клуб за майсторски идеи в община Хасково, модно ателие в Гоце Делчев, център за обучение на деца в Гоце Делчев, кризисен център за майки в с. Долен, производство на продукти от рециклирана пластмаса в Тутракан и други.   Нади и Краско от Крумовград желаят да създадат детски парти център „Бинг-Бонг” с оборудван и обезопасен детски кът и кафе-зона. Проектът на семейство Чакърови от община Хасково е \"Тракийски клуб - минало с бъдеще\" и се реализира в село Книжовник.  Целта им е да довършат реновирането на сградата на Тракийския клуб и да създадат уютно място, в което гостите им - хората от селото, региона и преминаващите туристи за Маджарово и Перперикон, да се запознаят с историята на района. Мотото им е \"Влез в Клуба! При нас е забавно, цветно, вкусно и интересно.\"    Проектът „Цветна дафния” е създаден от двама дипломирани специалисти по биология и химия. В лабораторна среда и контролирани условия те оцветяват иновативно водни бълхи /дафнии, зоопланктон/, като ги превръщат в цветна жива храна за акваруимни риби. В Гоце Делчев, художникът и дизайнер Айсела Амзова, заедно с компютърния инженер Жулиен Манов създават модно ателие „AIA“.   Вдъхновени от миналогодишните победители Димитричка и Георги от Лаборатория за натурална козметика „ДжиВая” извайват живи,  натурални, ръчни, бутикови сапуни. Частната  школа „Първенец“ кандидатства за голямата награда с център за обучение на деца в IV, VII, X и XII клас, който предлага курсове за подготовка на учениците с предстоящи „малки матури“ и зрелостни изпити. Илияна и Никифор спечелват мястото си сред финалистите, като част от екипа на Старсийдс.   Те създават кремове и серуми за лице и тяло от натурални масла. Клуб за майсторски идеи “иДЕЙНО” от Хасково предоставя възможност за смислено прекарване на свободното време в града. Всеки посетител на клуба е свободен да развихри таланта и фантазията си във всяка форма на изкуство.   Създателите на кризисния център в село Долен: Дом за десет майки с деца има за цел да помогне на майки и деца , изпаднали в беда. Над 50 % от идеята е осъществена. Необходими са средства за довършителни работи и обзавеждане.   Теодора, Христо и Димитър от Характер.бг вярват, че позитивното развитие на характера на учениците води до щастие и успех в училище и в живота. Базирайки се на науката за характера и позитивната психология, те провеждат училищни работилници и преживявания за ученици от 1 до 4 клас, в които децата намират, развиват и ползват своите силни страни на характера като решения отвътре на проблемите отвън.   Текущо екипът работи по стартирането на 3 дневна образователна програма „Зелено училище за характер“ по индивидуален проект, която да помага на начални учители от област Благоевград да постигат възпитателните цели в образованието, чрез силните страни на характера на своите ученици.   ЕкоПроПласт е проект насочен към рециклирането на пластмаса и производството на продукти от преработена пластмаса. Проектът има за цел да мотивира гражданите на Тутракан  да събират разделно пластмаса, като визуализира процеса на преработка й, с помощта на лесни за създаване машини. Проектът е част от глобалното движение Precious Plastic, което предоставя технически знания и схеми за изработка на машините, видео уроци, съвети и взаимопомощ, както и онлайн платформа за продажба на произведените продукти от отпадъчна пластмаса.   Сред финалистите е и семейната таханджийница на \"Атанас и фамилия\" е разположена в района на Южен Сакар, град Харманли и възражда многовековната традиция в производството на тахан.    „Цветята на Камен” е млад проект за производство и продажба на цветя. Чрез него авторът му, Камен Бакърджиев, иска да докаже на себе си и на връстниците си, че животът в запустяващото българско село е възможен и хубав за млади и амбициозни хора, ценящи корените си и връзката със земята. Симона и Виктор са създателите на сладкарница \"Sprinkles\", която се намира в град Разлог. Те печелят своите клиенти и много почитатели с вкуса на техните торти и сладкиши, които са направени от автентични, природни  продукти.   Сред тези иновативни и амбициозни проекти ще бъдат избрани тримата победители. Те ще бъдат определени от жури, в което са включени авторитетни представители на бизнеса, медиите и държавната администрация – Бойко Таков, изпълнителен директор на ИАНМПС, Д-р Камен Колев, съветник на Председателя на УС на Българска стопанска камара, Цветан Филев, председател на Националната асоциация на тютюнопроизводителите в България, Ивайло Лаков, водещ в Bloomberg TV, Михаил Дюзев, водещ в „Дарик радио“, Мартина Георгиева, ръководител бизнес кредитиране и международни проекти в СИС Кредит, Елица Баракова, изпълнителен директор на Фондация „Бикоуз“ и Диляна Якова, мениджър регулации и устойчиво развитие във Филип Морис България.     „Академията за местни предприемачи“ е част от програмата за развитие на местните тютюнопроизводителни общности „Забавно лято, грижовна есен“ и се осъществява от Център за предприемачество и обучения \"Ринкър\" към Фондация BCause с финансовата подкрепа на Филип Морис България.   Дейността и съпътстващите я активности са предназначени за предприемачи, производители, земеделци, търговци - без ограничение в икономическия сектор, а също и читалища, нестопански организации иучилищни настоятелства с идея за стопанска дейност в полза на идеалните си цели. Условието е да са в началото на своята идея за стартиране на местен бизнес и да го осъществят на територията на четирите области.   За да помогне на желаещите да участват в Академия за Местни предприемачи, екип на Център \"Ринкър\" и експерти организира информационни срещи в Кърджали, Хасково, Благоевград, Силистра и други близки населени места, които се проведоха през септември и октомври 2019-а.", "date": "2020.01.25", "title": "14 екипа-финалисти се борят за 25 хиляди лева награден фонд"}
{"url": "http://epicenter.bg/article/Istoriyata-na-Megan-i-Hari-ne-e-pretsedent-v-kralskoto-semeystvo-/204934/10/0", "text": "През изминалата седмица станахме свидетели на тежки решения и изказвания от страна на Бъкингамския дворец. Като в приказка принц и принцеса искаха да се откажат от задълженията и привилегиите си на кралски особи и да заживеят щастливо до края на дните си. Кралицата обаче ги изненада с неочаквано условие. Но не за пръв път в английската история любовта тежи по-силно от короната.    Историята на Мегън и Хари не е прецедент. Това не е първата двойка от британското кралско семейство, която иска да се оттегли от Двореца, за да заживее нормален живот.    През 1936 г., крал Едуард VIII управлява Великобритания по-малко от година, когато решава да последва любовта и да зареже короната.    Причината е американката Уолис Симпсън. Не само чужденка, но и с развод. Да ви звучи познато?    Уолис всъщност има даже два развода. Но този случай е различен най-вече с това, че Едуард VIII действително става крал, след смъртта на баща си – Джордж V. Тогава въпросът – короната или любовта е поставен на карта.    Църквата порицава Уолис, парламентът отказва да ѝ даде титла, а народът е недоволен от избора на краля. Тогава Едуард VIII избира любовта и абдикира.    При обръщението си към народа Едуард обявява, че за него е невъзможно да изпълнява задълженията си като крал без подкрепата на жена си.    След абдикацията, двойката бърза да се ожени час по-скоро във Франция.    Този кралски карамбол качва на трона брат му – Джордж VI, баща на днешната кралица Елизабет II. Тя никога не забравя, че дължи короната си на него. И дори след смъртта на монарха през 1972 г. кралицата поемата изцяло финансовата и медицинска грижа за Уолис Симпсън, която е парализирана в последните години от живота си.    Елизабет II царува във Великобритания от 67 години. Неин пряк наследник е принц Чарлс, който вече е на 71. Той има двама синове от принцеса Даяна – Уилям, който е на 37, и Хари, на 35.    При сватбата на Уилям за Кейт Мидълтън през 2011 г. вече се появиха мнения, че кралицата ще предаде трона директно на внука си – Уилям. С цел да запази модерния тон на двора и да даде възможност за дълго управление на наследника ѝ.    Хари от своя страна сключи брак с американската актриса Меган Маркъл през 2018 г. Тя е с три години по-голямата от него, разведена и е от смесен произход. Причини Меган също да бъде отлъчена от обществото като Симпсън, но за 84 г. години британците бяха помъдрели и в случая отношението към младата американска актриса беше точно обратното – тя се превърна в тяхна любимка. До скоро...    Семейните кралски задължения и медийно внимание се оказаха твърде тежки за младото семейство. В изявление след празниците те открито заявиха намерението си да се откажат от протокола и финансовата подкрепа на Бъкингамския дворец. Кралицата прие искането им и постави условие – до 72 часа да се откажат и от кралските титли.    През седмицата Хари коментира в приятелски кръг, че е взел това решение с „голяма тъга“ и добави, че не е имал друг избор.    Великобритания доста по-бързо се лиши от единия си принц, отколкото от членството си в Европейския съюз. Брекзит още не е дошъл, но Мегзит, както го наричат британските таблоиди, вече е факт.     ", "date": "2020.01.25", "title": "Историята на Меган и Хари не е прецедент в кралското семейство "}
{"url": "http://epicenter.bg/article/Zapochva-godinata-na-plaha---simvol-na-bogatstvoto-/204893/7/0", "text": "Далечният изток празнува Лунната Нова година – годината на Белия плъх по китайския календар.  Тази година обаче фиестата е съпътствана от тревоги заради новия коронавирус, който тръгна от Китай и изплаши целия свят. Затова и честванията в Пекин бяха отменени. В 11-милионния град Ухан беше въведено извънредно положение, а цялата провинция Хубей е на практика блокирана.    Китайската Нова година, известна като Празник на пролетта (или Началото), има повече от 4 000-годишна история. Това е най-дългия празник в Китай и през тази година започва на 25 януари и приключва на 8 февруари, предаде БГНЕС.    През първите пет дни всички магазини в страната са затворени, затова хората трябва да се запасят предварително с всичко, което ще им бъде необходимо.    В този ден е забранено да се мете или чисти, за да не бъде изметен късметът от дома.    Палят се фойерверки и са отправят благословения между съседите.    Според древната традиция, в този ден по разположението на луната и звездите може да се предскаже каква ще бъде годината.    Семейството е в основата на китайското общество, което намира отражение и при организирането на новогодишната вечеря. Този празник е изключително важен за китайците и всички членове на семейството трябва да се върнат вкъщи. Ако поради някаква причина това бъде невъзможно, на масата се оставя празно място с комплект прибори за липсващия в момента човек.    Според народните поверия на Празника на пролетта ще дойде чудовището Ниан, за да тероризира селата. Хората трябва да се скрият в домовете си, да приготвят угощение, като оставят от нея в дар на предците и боговете, и да се надяват на най-доброто.    Храната е едно от нещата, с които китайците се гордеят. Затова се отнасят с особено внимание към приготвянето ѝ по случай Празника на пролетта.    На празничната трапеза трябва да присъстват определени ястия, чиито наименования и външен вид символизират просперитет, благодат и щастие.    Пролетните рулца традиционно се ядат в първия ден на Празника на пролетта, като могат да бъдат сервирани на масата за вечеря, предястие или закуска.    Друго популярно китайско ястие, което задължително трябва да присъства на трапезата, са пелмените. Те символизират смяната на старата с новата година. Когато ядете пелмени, изпращате старото и посрещате новото в живота си.    Юфката е още едно от основните ястия в китайската кухня. По време на празника юфката трябва да бъде дълга – юфка на дълголетието, която не бива да се реже.    Юфката може да бъде приготвена с най-различни ястия, които също имат своето символично значение.    Яйцата означават голямо и здраво семейство, скаридите символизират богатство, печеното прасе – мир, рибата – богатство, тофу – щастие и богатство за цялото семейство.    Рибата е задължителна за китайската Нова година, тъй като символизира излишък и богатство. Половината от рибата трябва да се изяде за вечеря, а втората половина на следващия ден. По този начин ще се увеличи излишъкът и бъдещето ще бъде успешно.    Цяла риба пък е символ на хармонично и здраво семейство.    Цялото пиле е друг символ на семейството. Богато на протеини, едно пиле е достатъчно, за да изхрани цялото семейство. Той представлява обединение и прераждане.    Ниан гао или оризови сладки – в древността те са използвани само като жертвоприношение към предците и боговете. Постепенно са се превърнали в традиционно за Празника на пролетта ястие.    Пролетта е сезона за засаждане на нови семена. Традиционно Празникът на пролетта е най-доброто време да бъдат изядени всички консервирани и запазени през зимата плодове и зеленчуци.    Морските водорасли символизират богатството, семената от лотос се приемат като благословия за много деца и здраво семейство. Бамбуковите кълнове са символ на дълголетие и просперитет, а пъпешът и грейпфрут – семейството и надеждата.    Разбира се, празникът не може да мине без подаръци.    Червеният плик е най-популярния подарък за китайската Нова година, с който се изпращат пожелания за късмет. Червени пликове с поставени в тях пари се подаряват на децата.    Подходящи подаръци за възрастните е бутилка скъп алкохол, красиво опакована кутия с чай, кошница с плодове, особено ябълки и портокали – символ на сигурност и късмет. Подаряването на сладкиши също е добре прието, тъй като това означава, че домакините ще имат сладък живот през цялата година.    Като новогодишен подарък никога не трябва да се подаряват черни и бели предмети, тъй като тези цветове се ползват при погребения. Щастливият цвят в Китай е червеното!    Не трябва да се подаряват колиета, тъй като те символизират интимни отношения.    Зелената шапка е строго забранен подарък. Носенето на зелена шапка означава, че нечия съпруга е невярна.    На 25 януари започва годината на Плъха – първото от всички животни в китайския зодиак.    В китайската култура плъховете са символ на богатство и излишък.    Те са умни, мислят бързо, успешни са, но предпочитат да живеят тих и спокоен живот.", "date": "2020.01.25", "title": "Започва годината на плъха – символ на богатството "}
{"url": "http://epicenter.bg/article/Pernichani-idvat-na-protest-v-Sofiya--iskat-oshte-ostavki-na-ministri/204894/2/0", "text": "Днес перничани отново излизат на протест заради водната криза и настояват за още министерски оставки.   Шествието ще се състои в София, като се очаква участниците да се съберат пред сградата на Министерския съвет в 11:30 ч., а след това да се отправят към пл. „Независимост”.   Протестът е под надслов \"Сурва от Перник\", а организатор е Инициативен комитет \"Спаси Перник\". Шествието е подкрепено и от Сдружение \"Дишай Перник\". Градът е на воден режим заради нивото на язовир \"Студена\", който скоро се очаква да достигне до т.нар. \"мъртъв обем\", а водата ще стигне за не повече от 15 дни.   На 25 януари трябваше да започнат състезателните дефилета на отмененото заради водната криза и бедственото положение тазгодишно издание на Международния фестивал на маскарадните игри \"Сурва\", който е най-мащабното събитие в Перник и региона=   В търсене на изход правителството обяви, че ще строи нова инфраструктура, с която през София до града да стига вода от язовир \"Бели Искър\".  ", "date": "2020.01.25", "title": "Перничани идват на протест в София, искат още оставки на министри"}
{"url": "http://epicenter.bg/article/Kunchev--Sreshtu-noviya-koronavirus-nyama-absolyutna-zashtita-/204895/2/0", "text": "„Все още има паралелна циркулация на двата щама грип – H1N1 (свински грип) и новия H3N2 („Канзас“), който очаквахме. Последната седмица преобладават случаи на втория, особено в областите, които обявих грипна епидемия“. Това обяви в ефира на бТВ главният държавен здравен инспектор Ангел Кунчев по повод бързото настъпване на грипа през последната седмица.    По думите му в този сезон по-често се разболяват деца, защото щамът „Канзас“ генетично прилича на някои от щамовете, с които по-възрастното население вече се е срещало и те имат някаква степен на защита. Младите хора, които не са се срещали с този вирус, се разболяват по-бързо и малко по-тежко, уточни епидемиологът. Именно затова в някои области бързо беше обявена грипна ваканция.    Съветът на Кунчев към родителите е наистина да ограничат контактите на децата по време на извънредните ваканции.    Относно новия коронавирус, тръгнал от Китай, той коментира, че ние сме готови да го посрещнем, колкото и другите европейски страни.    „Това е третият коронавирус, с който се сблъсква човечеството. Имаме някаква степен на готовност и за по-бърза диагностика, и за реакция. Абсолютна защита няма, можем да намалим риска, което правим“, коментира още главният държавен инспектор.", "date": "2020.01.25", "title": "Ангел Кунчев: Срещу новия коронавирус няма абсолютна защита "}
{"url": "http://epicenter.bg/article/Volen-Siderov--Nishto-ne-zavisi-ot-nashite-6-glasa-za-vota-na-nedoverie-/204896/2/0", "text": "„Не ми липсва парламентът. Моите колеги там са 6 човека и те ще вземат своето решение. БСП искат вот, за който не са подготвени. Този вот е четвърти. Имаше за корупция, за здравеопазване, за сигурност, сега е за водата. За водата трябва да се върнем много назад и да си дадем сметка, че от 40 години не са поправяни водопроводите, а някъде не са и сложени. България беше една слабо развита държава до 40-те години. После при социализма доста неща се направиха. Урбанизира се страната, но не достатъчно. Сега продължаваме да ползваме неща, които са построени през 70-те или 80-те години, като през 80-те западнаха нещата, защото започнаха перестройки и другарят Живков вече не можеше да отдели толкова внимание на тези проблеми“, посочи Сидеров.  „БСП трябва да критикува себе си, защото след това не направиха това, което трябва да се направи – държавнически да се поддържат водопроводи и инфраструктура. Занимавахме се през последните 30 години с какво ли не. То беше деполитизация, махане на петолъчки и прочее, а всъщност трябваше да поправим водопроводите и да направим живота на хората по-удобен. Сега виждаме, че започват течовете. Една система ако не се поддържа, тя се скапва. Няма как едно правителство или две да се справят само в своя мандат с тези проблеми“, каза още лидерът на „Атака“.    По думите му е изчислено, че около 12 млрд. лв. ще струва подмяната на всички водопроводни мрежи в България. „Тази сума не е толкова голяма. Ако американците си платят базите от 2006 г. това са 6 млрд. евро – нищо работа за Брюксел. Ако всички тези, които държат някакви концесии или бизнеси в България, си плащат тук, тези пари ще се съберат. Обират ни, ограбват ни хипермаркети, молове, електроразпределения. Всичко това е в ръцете на чуждестранни фирми, които извличат печалба от България.   Ние не сме бедни, нас ни ограбват. Тези 6 млрд. евро могат да бъдат тук отделени от колонизацията на България и да поправим тези водопроводи. Трябва да има едно правителство, което да тропне по масата и да каже: „Прекратяваме златната концесия, прекратяваме ЕРП-тата, които в момента се държат от една чужда държава. Чехия държи българското електроразпределение“, добави той.    Според Сидеров от „Атака“ няма да гласуват против правителството. „Зададохме на БСП 4-5 фундаментални въпроса и те няма как да отговорят на тях. Те се отнасят за цялостната концепция за управление на България. Ние в момента сме колониална държава. Знам, че е трудно да излезеш от този статут и да отидеш към по-самостоятелна политика. БСП не отговаря на тези въпроси.    Става дума за принципи, които ние имаме откакто ПП „Атака“ е създадена. Част от тях са ако може България да бъде по-самостоятелна държава и да не ляга пред всеки един голям брат. Тези въпроси сме ги поставяли и пред ГЕРБ.   Те казват, че не могат да вдигнат доходите. Могат да си купуват правителствени самолети за милиони, но не могат да вдигнат доходите или да построят болницата в Ямбол, която спря да работи, защото се оказа, че някакви 8 млн. не могат да бъдат преведени“, посочи Сидеров. „В българския парламент нивото на политиката много спадна. Нивото е толкова ниско, че не можеш да запомниш кои са били в парламента. Оцеляването на правителството не е в ръцете на „Атака“. Това беше представено в отделни писания и информации. Хубав образ е, но не е вярно, защото ГЕРБ са си подготвили нещата и няма да паднат със или без нашите гласове.   Въпросът е в това, че тези, които в момента уж се бият, са две страни на един и същ медал. И ГЕРБ, и БСП прилагат една и съща политика. Убеден съм, че ако БСП са на власт, те няма да променят генерално политиката на България, така че тя да излезе от своя колониален статус. Тя трябва да се еманципира малко от външните влияния и от това да бъде обирани. Пари има, но ни ги измъкват под носа“, каза още лидерът на „Атака“.    „Всичко в България е в ръцете на чужди компании. България не произвежда нищо. За това трябва да помислят и БСП, и ГЕРБ. Трябва да се развие нещо, което да бъде българско производство и технология. Имаме кадри и много талантливи хора, които могат да се включват в това производство, а не само да изнасяме суровина. Това го правят развитите страни. Ние се държим като страна от Третия свят. Трябва да поставим въпроса как да бъдем технологично добре стояща страна. Кризите идват, когато нямаш визия“, допълни той.  Аз не съм присъствал на конфликт между областния управител на София Илиян Тодоров и Десислав Чуколов\", коментира още Сидеров.", "date": "2020.01.25", "title": "Волен Сидеров: Нищо не зависи от нашите 6 гласа за вота на недоверие "}
{"url": "http://epicenter.bg/article/Virusolog--Noviyat-koronavirus-shte-se-samoogranichi-/204897/2/0", "text": "Епидемията от новия коронавирус ще се самоограничи, така както се е случвало и с други епидемии. Това каза в предаването „Тази събота“ вирусологът проф. д-р Златко Кълвачев. Той е на мнение, че това ще се случи съвсем скоро и затова няма причина да се всява паника.    „Когато се заразят 10 души, при един-двама се проявява клинично заболяването, а другите са носители на вируса. Практически се ваксинират и нищо не им се случва. Тази бройка ще се разраства, докато заболяването започне да се свива, ще се самоограничи и всичко ще приключи“, обясни Кълвачев.    По думите му този вирус трябва да се изучава, за да се научим как да се предпазваме. Според него няма съмнение, че той е прескочил междувидовата бариера – тоест заразяването е дошло от животни.    „Това се случва многократно с най-различни вируси. Лошото в този случай е, че вирусът се приспособява да се предава от човек на човек. Нека да видим колко интензивна и дълга е тази верига. Ако се разрасне, което не вярвам да стане, тогава нещата стават сериозни“, обясни още вирусологът.    Вирусът може да се разпространява и като дихателна инфекция, и като стомашно-чревна. Симптомите в първите дни са трудно различими от другите остри респираторни заболявания.    „До дни ще се появят т.нар. зародиши, които ще позволят да се диагностицира и точно този вирус, така че ще го разпознаваме“, поясни той.  Добре е да се поддържа добра лична хигиена, да се избягват контакти с потенциално заразени, да се носят маски и да се мият ръцете с дезинфектант, посъветва проф. д-р Златко Кълвачев. По думите му тези прости неща имат голямо значение за това да не се заразяваме с вируси.", "date": "2020.01.25", "title": "Вирусолог: Новият коронавирус ще се самоограничи "}
{"url": "http://epicenter.bg/article/Zaharieva-predlozhi-pomosht-na-Turtsiya-sled-trusa/204899/2/0", "text": "Вицепремиерът и министър на външните работи Екатерина Захариева се свърза със своя турски колега Мевлют Чавушоглу, за да изрази съболезнования към близките на загиналите при опустошителното земетресение и да изрази надежда за бързо възстановяване на ранените. Това съобщиха от пресцентъра на Министерството на външните работи. Тя предложи и българската държава да помогне при нужда. Министър Чавушоглу благодари за солидарността на българското правителство и българския народ.    Министър Захариева изпрати и телеграма до министър Чавушоглу: \"С дълбока загриженост научих новината за земетресението в Източна Турция, довело до човешки жертви. Бих искала да изкажа своите най-искрени съболезнования, както към близките и роднините на загиналите, така към целия турски народ\", пише тя.", "date": "2020.01.25", "title": "Захариева предложи помощ на Турция след труса"}
{"url": "http://epicenter.bg/article/Georgi-Kadiev--Darzhavata-shte-vzeme-biznesa-na-Vasil-Bozhkov--toy-e-zhertva-na-sobstveniya-si-uspeh/204900/2/0", "text": " Убeдeн cъм, чe в крaйнa cмeткa държaвaтa щe взeмe бизнeca на Васил Божков. Той е жертва на собствения си успех. Аз подкрепям законопроекта на Валери Симеонов и той ще мине в парламента''. Тoвa зaяви Гeoрги Кaдиeв - бившият зaмecтник-миниcтър нa финaнcитe, бивш oбщинcки cъвeтник и дeпутaт oт БCП  пред БТВ тази сутрин.   В последните дни политици си разменят обвинения кой е виновен за пропуска, приет в края на 2013 г., който, по думите на лидера на НФСБ Валери Симеонов \"е ощетил държавния бюджет през 2014 г. и от неплащането на такси тогава е тръгнал възходът на лотариите, организирани от дружества на Божков\".    Преди ден Симеонов посочи депутата от ДПС Йордан Цонев за вносител на текста, в който думата \"лотария\" е изпусната. Цонев на свой ред прехвърли отговорността за авторството на Кадиев. Днес Кадиев потвърди, че действително е вносител на текста, приет в края на 2013 г., а пропускането на думата \"лотария\" станало неволно при изреждането на десетина хазартни игри в текста и заради многото промени, направени в последния момент при второто четене в пленарната зала.    Едновременно с това Кадиев подчерта, че другият вариант - на Цонев, е бил в много по-голяма полза за организаторите на хазартни игри и щял да ощети бюджета с 30 млн. лв., а неговата грешка - с едва 500 хил. за година. Той се оправда и с факта, че по време на тези дебати частната \"Национална лотария\" на Божков, която днес предлага в хиляди търговски обекти моментни игри с търкане на талони, не е съществувала. Действали само \"Спортният тотализатор\" и \"Еврофутбол\".    Кадиев каза, че оттегленото последно предложение на Министерството на финансите за смяна на базата на облагане на игрите всъщност е повторение на текста на Цонев от преди седем години.    Той заяви, че още от времето, когато е бил зам.-министър, има съмнения, че Държавната комисия по хазарта е \"пробита\" от корупция на различни нива в годините. Именно това е позволило на дружества, свързани с Божков, да \"избират\" по-благоприятен режим за плащане на такси, въпреки че законът не давал право на избор. Това установи преди дни проверка на Държавната финансова инспекция, а прокуратурата започна проверка в Комисията по хазарта.    \"Имало е чадър, сега чадърът пада по една или друга причина\", обобщи Кадиев.  Той се обяви изцяло в подкрепа на законопроекта на лидера на НФСБ Валери Симеонов, който предлага въвеждането на държавен монопол върху лотариите. Текстовете вече бяха приети от бюджетната комисия на първо четене. Ако лотариите станат държавни, начинът, по който ще се облагат, няма да има значение, добави той.  'Нe знaм cъc cигурнocт кaквo ce cлучвa, зaщoтo тoвa e мнoгo зaтвoрeн кръг. Тe cи знaят пoмeжду cи. Cпoрeд мeн държaвaтa, кoятo e тoлeрирaлa тeзи дoceгaшни игрaчи, ceгa иcкa дa ги cмeни. В тoзи cмиcъл cъм cъглaceн c интeрвютo нa Вacил Бoжкoв, в кoeтo тoй кaзвa, чe иcкaт дa му взeмaт бизнeca. Извoдът зa мeн e: ''Нe cтaвaйтe зaвиcими oт държaвaтa, зaщoтo тя щe ви взeмe бизнeca''. Пo-дoбрe cи плaтeтe някaкъв aкт дaнъчeн, oткoлкoтo дa търcитe някaкви врaтички. Прaвeтe нoрмaлeн бизнec'',     Кoмиcиятa пo хaзaрт ce ръкoвoди oт бивш cлужитeл нa НAП, имaт 5 кoмиcaри, oт кoитo eдиният и в мoмeнтa e cлужитeл нa НAП. Къдe ca cпaли? Тe имaт 2-3 игрaчи, кoитo дa cлeдят. Нe бингo зaли в Кoзлoдуй, a Cпoртния тoтaлизaтoр, Нaциoнaлнaтa лoтaрия и фирмитe нa Вacил Бoжкoв'', чуди ce Кaдиeв.    Бившият кaдър нa БCП e нa мнeниe, чe трябвa дa имa oгрaничaвaнe нa лoтaриятa, oщe пoвeчe, кoгaтo cтaвa думa зa млaди хoрa. Кaдиeв би пoдкрeпил прeдлoжeниeтo нa Вaлeри Cимeoнoв, aкo e в пaрлaмeнтa. Cпoрeд нeгo тoвa e дoбрo рeшeниe - държaвeн мoнoпoл, кoйтo нe e нaциoнaлизaция.    Бившият зaм.-миниcтър нa финaнcтитe cпoдeли, чe дoкaтo e бил нa пocтa мнoгo oнлaйн плaтфoрми зa зaлaгaния ca му ce oплaквaли, чe Кoмиcиятa пo хaзaртa им e cъздaвaлa прeчки, зa дa нe мoгaт дa влeзнaт нa бългaрcкия пaзaр, кoeтo билo в пoлзa нa eдин кoнкрeтeн индивид.  Cпoрeд Кaдиeв фeнoвeтe нa Лeвcки eдвa ли щe уплaшaт държaвaтa. Тoй cмятa, чe фeнoвeтe нa Лeвcки вeрoятнo щe иcкaт пaри oт Бoриcoв или пък дa им нaмeри coбcтвeник зa клубa.    ''Бългaрия e eднa кoрумпирaнa държaвa, мнoгo кoрумпирaнa. Вcичкo ce прeрaзпрeдeля, oт гoрe дo дoлу. Упрaвлeниeтo e в мнoгo ceриoзнa кризa. И тук нe гoвoрим зa кoрупция, a зa тoтaлнaтa нeкoмпeтeнтнocт нa миниcтритe'', дoбaви бившият oбщинcки cъвeтник.", "date": "2020.01.25", "title": "Георги Кадиев: Държавата ще вземе бизнеса на Васил Божков, той е жертва на собствения си успех"}
{"url": "http://epicenter.bg/article/Amerika-e-razdelena-za-impiychmanta-na-Tramp-/204898/7/0", "text": "В последния ден от изложението на обвиненията за импийчмънт срещу Доналд Тръмп демократите представиха доводи за твърденията, че президентът е възпрепятствал работата на Конгреса. В центъра на процедурата по импийчмънт са обвинения, че Тръмп е използвал поста си за да окаже натиск на Украйна да разследва политическия му опонент Джо Байдън.    В същото време нови проучвания сочат, че американците са разделени в мненията си относно отстраняването на президента - 52% са „за“ и 45% „против“ по данни на \"Вашингтон поуст\" , предаде БНР.   По време на изслушванията се чуха обвинения срещу Тръмп в сплашване на свидетели и липса на прозрачност. Вал Демингс, един от импийчмънт мениджърите, заяви, че нападките срещу свидетели по време на разследването са част от опита на Тръмп да попречи на разследването, а Зои Лофгрен коментира, че при разследването на Ричърд Никсън по \"Уотъргейт\" е имало по-голяма степен на прозрачност. Други посочиха, че тази липса на съдействие и съответната обструкция са „безпрецедентни\".    Главният импийчмънт мениджър Адам Шиф обобщи аргументите на демократите и апелира към патриотизма на сенаторите с думите - „ако някой жертва националния интерес за сметка на собствения си и не е отстранен от поста, демокрацията ни е в риск.“ Шиф също призова сенаторите да отсъдят, като “вземат най-доброто решение в съответствие със съвестта си и конституцията.” Колегата му Джери Надлър описа Тръмп като „диктатор“.    Републиканците се оплакват, че демократите отегчават с повтаряне на материалите от предварителното разследване – нещо, на което демократите отговарят, че фактите са същите, но са представени в нов контекст.    Защитата на Тръмп ще започне в 17 часа днес българско време своята пледоария. Адвокатите на президента имат 24 часа в разстояние на три дни, без неделя. Очакванията са, според \"Вашингтон поуст\", те да атакуват Джо Байдън и сина му Хънтър, защото за съюзниците на Тръмп президентът е имал правдоподобна причина да поиска разследване от Украйна.    Следващият ключов момент е гласуване по въпроса за привличане на нови свидетели. Според ново проучване на \"Вашингтон поуст\" и Ей Би Си Нюс 66% от американците подкрепят подобна стъпка, а 27% са против. Американците остават разединени за импийчмънт на Тръмп – 52% са „за“ и 45% „против“.", "date": "2020.01.25", "title": "Америка е разделена за импийчмънта на Тръмп - 52% са „за“ и 45% „против“"}
{"url": "http://epicenter.bg/article/Evakuirat-chast-ot-Venetsiya-zaradi-bomba-ot-Vtorata-svetovna-voyna-/204905/7/0", "text": "Хиляди жители на Венеция ще трябва да се евакуират временно заради неизбухнала бомба от Втората световна война, която бе открита там, предаде ДПА.    Градската управа каза, че трафикът по въздух и вода ще бъде преустановен на 2 февруари, така че 220-килограмовата бомба да може да бъде обезвредена. Въздушното пространство над града също ще бъде временно затворено по време на операцията по обезвреждането, предаде БНР.    Бомбата бе открита близо до промишленото пристанище Маргера, което е далеч от историческия център на града. По време на обезвреждането на бомбата обаче историческият център на Венеция ще бъде отцепен от континенталната част на града. Двете части са свързвани или по море с корабчета или чрез Моста на Свободата, по който преминават колите, влаковете, автобусите и трамваите. Заради обезвреждането на 2 февруари в 5 ч. по Гринуич около 3500 души ще напуснат временно домовете. Къмпинг и шест хотела също ще бъдат засегнати.", "date": "2020.01.25", "title": "Евакуират част от Венеция заради 220-килограмова бомба от Втората световна война "}
{"url": "http://epicenter.bg/article/Iran-arestuva-vinovnika-za-samoletnata-katastrofa-/204908/7/0", "text": "Външният министър на Иран Мохамед Джавад Зариф заяви, че иракчанинът, който е свалил самолета на „Международни авиолинии на Украйна“ близо до Техеран, е в затвора, предава РИА Новости, като се позовава на информация на списание Spiegel.    „Това беше трудна ситуация в трудно време. На други би им трябвало много повече време. Почти 32 години САЩ свалиха ирански пътнически самолет. Към днешна дата те все още не са се извинили официално. Американският военнослужещ, отговорен за това, че той е свалил (самолета), даже получи меда. Докато иракчанинът, който свали украинския самолет, сега е в затвора“, каза Зариф в интервю за изданието, отговаряйки на въпрос защо на иранското правителство са били необходими три дни, за да признае, че самолетът е бил свален от военните.    Полетът на Boeing 737 на „Международни авиолинии на Украйна“ до Киев се разби малко след излизането от летището в Техеран на 8 януари. Загинаха всички 176 души на борда: 167 пътници от Иран, Украйна, Канада, Великобритания, Германия, Швеция и Афганистан и девет членове на екипажа.  ", "date": "2020.01.25", "title": "Иран арестува виновника за самолетната катастрофа "}
{"url": "http://epicenter.bg/article/Bobi-Bobev--SASht-zaostriha-vnimanieto-si-kam-Zapadnite-Balkani-/204916/7/0", "text": "САЩ заостриха вниманието си към Западните Балкани, коментира в интервю за БНР професор Боби Бобев, бивш посланик на България в Албания и Косово. В предаването „Събота 150“ на програма „Хоризонт“ професорът сочи, че през последните месеци е назначен специален пратеник на президента Тръмп за региона – Матю Палмър, а след това американския посланик в Германия Ричард Гренел е определен за постоянен представител на президента в диалога между Белград и Прищина.    Според професор Бобев американският посредник е отправил две ясни послания – диалогът между двете страни да бъде незабавно възстановен, като Косово оттегли стопроцентовите мита върху вноса на сръбски стоки, а Сърбия да прекрати негативната си кампания за оттеглянето на признаването на косовската независимост.    Бившият български посланик в Албания и Косово посочи, че Америка е дала на Прищина и Белград ясен знак, че ако това не се случи, САЩ ще се оттеглят от посредническата си мисия.    Въпреки че е налице известен пробив с откриването на въздушна линия между Белград и Прищина и плановете да бъде възстановена железопътната връзка, не очаквам диалогът между Сърбия и Косово да бъде възстановен много скоро, посочи още професор Бобев.", "date": "2020.01.25", "title": "Боби Бобев: САЩ заостриха вниманието си към Западните Балкани "}
{"url": "http://epicenter.bg/article/Stroyat-vtora-bolnitsa--koyato-da-prieme-zarazenite-s-noviya-koronavirus/204917/7/0", "text": "В китайския град Ухан ще започне строеж на втора болница за лечение на пациенти с новия коронавирус, съобщи днес държавният в. \"Женмин Жибао\", цитиран от Ройтерс. Болницата ще разполага с 1300 легла и по план до две седмици трябва да е завършена. Строителството на първата болница, предназначена за пациенти с новото заболяване, е в ход и се очаква да приключи до 3 февруари. Властите в курортния град Саня на южния китайски остров Хайнан съобщиха днес, че са затворили всички туристически обекти в града, за да предотвратят разпространяване на коронавируса, предаде БТА.   По-рано днес столицата на едноименната провинция Хайнан - град Хайкоу - съобщи, че въвежда 14-дневно централизирано медицинско наблюдение на туристи от провинция Хубей, откъдето тръгна новия коронавирус. Град Саня е една от най-предпочитаните от туристи дестинация за отбелязване на Лунната нова година, посочва Ройтерс.", "date": "2020.01.25", "title": "Строят втора болница, която да приеме заразените с новия коронавирус"}
{"url": "http://epicenter.bg/article/5000-prestapni-grupirovki-v-Evropa-pechelyat-nad-110-mlrd--evro-/204918/7/0", "text": "Пет хиляди престъпни групировки в Европа заработват и печелят по 110 милиарда евро годишно.    Данните са на европейския комисар по вътрешните работи Илва Йохансон, която съобщи, че европейските власти разследват повече от пет хиляди престъпни групировки. Чистата им печалба е над 110 милиарда евро.    Данните бяха оповестени на неформална среща на министрите на вътрешните работи на ЕС в Загреб, съобщи БГНЕС.   На срещата европейските министри обсъдиха борбата срещу организираната престъпност, тероризма, трафика на хора, защитата на децата от престъпления в интернет, а също и миграцията и противодействието на трафика на хора.    След срещата комисар Йохансон заяви, че ЕС е готов работи по приемането на план за изземване на незаконно придобитите средства, съобщават и хърватски медии.    Хърватският министър на вътрешните работи Давор Божинович, който ръководи неформалната среща, заяви, че гражданите имат право да очакват правителствата да защитят тяхната сигурност.    Комисарят по правосъдие в ЕК Дидие Рейндерс обяви, че през февруари ще бъде обсъден първият доклад за върховенство на закона на ЕС. Документът ще дава препоръки и насоки на европейски държави, които нямат независима съдебна система.    “Бихме искали да видим първия годишен доклад за върховенството на закона, поставен на масата по време на германското председателство”, допълни Рейндерс.    Германия ще поеме председателството на ЕС от Хърватия на 1 юли тази година.", "date": "2020.01.25", "title": "5000 престъпни групировки в Европа печелят над 110 млрд. евро "}
{"url": "http://epicenter.bg/article/MVnR-na-Rusiya-komentira-izgonvaneto-na-ruskite-diplomati-ot-Balgariya-/204922/7/0", "text": "Министерството на външните работи на Русия смята изгонването на руските дипломати от София като недружелюбно и провокативно действие и предупреди българските власти за огледални мерки, се съобщава в изявление на министерството, предава ТАСС.    „Смятаме, че ходът на София е открито недружелюбен и провокативен, който противоречи на конструктивния и традиционно взаимоуважителен характер на руско-българските отношения. Запазваме правото да предприемем ответни мерки“, се казва в съобщението.    От министерството съобщават, че българските власти не са представили доказателства относно експулсирането на руските дипломати. „На 24 януари българските власти решиха да експулсират от страната дипломат на посолството и служител на търговското представителство на Руската федерация в България. Не бяха представени ясни доказателства за това решение“, коментират от външното министерство.   Вчера (24 януари) посланикът на Русия в България получи писмо от българските власти, в което двама руски дипломати се обявяват за \"персона нон грата\". Според българската прокуратура един от руските държавни служители е работил в консулския отдел на руското посолство в София, докато другият е работил в Търговското представителство на Русия.  Вчера българската прокуратура публикува на сайта си съобщение за образувани досъдебни производства срещу двама руски дипломати по дело за шпионаж. Тя твърди, че в обхвата на тяхната незаконна дейност са били изборите и енергийният сектор. В съответствие с разпоредбите на Виенската конвенция за дипломатическите отношения, наказателното производство срещу двамата руски граждани е спряно, но според прокуратурата има основания за привличането им в качеството им на обвиняеми.  ", "date": "2020.01.25", "title": "МВнР на Русия за изгонването на дипломатите: Ходът на София е открито недружелюбен и провокативен!"}
{"url": "http://epicenter.bg/article/Kitayskiyat-prezident-sabra-Politbyuro-zaradi-bitkata-s-s-opasniya-koronavirus-/204924/7/0", "text": "Китайският президент Си Цзинпин, който е и генерален секретар на ЦК на Китайската комунистическа партия, проведе заседание на Политбюро на ЦК за обсъждане на мерките за борба с разпространението на коронавируса, предаде Ройтерс, цитирайки китайската държавна телевизия. Китайският лидер каза, че там, където вирусът се разпространява най-бързо, страната е изправена пред трудна ситуация. Дадени са уверения, че където е необходимо, ще бъдат изпратени допълнителни специалисти, които да поемат тежките случаи и бе подчертано, че нито едно лечение няма да се забави било поради стойността си, било поради проблеми с доставка на материали. Това важи най-вече за болниците в провинция Ухан, откъдето тръгна епидемията, съобщи БТА. Като поредна мярка за ограничаване на епидемията от 26 януари временно се спират междуградските автобуси .  Заразяване с новия коронавирус е диагностицирано при двегодишно дете в южния автономен район Гуанси-Чжуъан, съобщи вестник \"Женчмин жибао\", предаде ТАСС. Досега това е най-малкият пациент, заразен с този вирус. Преди бе съобщено за още един случай на дете, заразено с вируса, но засега няма статистика за заболеваемостта при децата. Според експерти младите хора и децата не са толкова възприемчиви към новия вирус, колкото по-възрастните.   Според медийни публикациии всички райони на Китай вече са засегнати от короновируса, предизвикващ пневмония, освен отдалечения Тибет, предаде ДПА.", "date": "2020.01.25", "title": "Си Цзинпин събра Политбюро заради битката с с опасния коронавирус "}
{"url": "http://epicenter.bg/article/Kitay-otmeni-tarzhestvata-za-lunnata-Nova-godina-vav-vrazka-s-epidemiyata-/204931/7/0", "text": "Новият вирус, появил се в Китай и плъзнал из Азия, помрачи първия ден от Годината на Металния плъх в голяма част от региона. Тържествата за лунната Нова година са отменени в континентален Китай и ограничени в полуавтономния град Хонконг, предаде Асошиейтед прес. В Пекин днешният ден обикновено е празничен - из града бият много барабани и се разнасят дракони. Тази година обаче китайската столица, парализирана заради новия вирус, се е превърнала в град фантом, констатира Франс прес.   Двата големи столични парка, посрещнали 1,4 милиона посетители по време на миналогодишните празненства, днес са затворили врати. За да намалят риска от заразяване, в последния момент властите отмениха тържествата.   Никъде не се виждат Танцът на Лъва или Танцът на Дракона - страховити фигури, вдигнати над множеството; няма я и обичайната шумотевица от импровизираните оркестри с барабани и чинели, с която китайците пъдят на този ден злите духове.   Над 1000 километра делят Пекин от град Ухан, центъра на епидемията, от чието начало миналия месец вече се заразиха близо 1300 души, 41 от които починаха.   Ухан и околните райони са отрязани от света и от четвъртък - фактически поставени под карантина.   В 20-милионната столица, където са регистрирани 35 случая на заразата, са затворили редица туристически обекти като Забранения град, бившия императорски дворец и части от Великата китайска стена.  ", "date": "2020.01.25", "title": "Китай отмени тържествата за лунната Нова година във връзка с епидемията "}
{"url": "http://epicenter.bg/article/Koronavirusat-ne-idva-ot-zmiya--a-ot-prilepi-/204935/7/0", "text": "Учени в китайския град Ухан, които изследват произхода на новия коронавирус, са категорични, че произходът му не може да бъде свързван със змия, предава ТАСС.    Според някои предположения, вирусът е мутирал в тялото на змия, която е била предлагана на пазара в Ухан, а оттам е попаднал в тялото на човек.    Според учените, които изследват заразата, коронавирусът най-вероятно е прескочил у човека от прилеп.    Коронавирусът, който причинява китайската вирусна пневмония, в 96% е подобен на вируса на SARS, предаван от прилепи. Заразата взе стотици жертви преди повече от 17 години в Китай.    До извода за прилепите са стигнали експертите от института по вирусология на Ухан, които публикуваха своето научно откритие в BioRxiv.    Преди дни други учени оповестиха свое откритие, според което змиите китайски крайт и китайска кобра може да са оригиналният източник на новооткрития коронавирус. Изследването им дори беше цитирано от Си Ен Ен.    Крайтът (Bungarus multicinctus), известен още като тайвански крайт или китайски крайт, е силно отровен вид змия, срещана в голяма част от централен и южен Китай и Югоизточна Азия. Името коронавирус идва от неговата форма, която наподобява корона или слънчев ореол, когато се изобразява с помощта на електронен микроскоп.    Предишната теория за вируса и змията като носител на заразата беше разкритикувано от вирусолози от цял ​​свят, цитирани от списание Nature.    Според откритие на американски висусолози, обаче, змиите изобщо не могат да понесат 2019-nCoV, и краят им бързо би бил летален.    Съответно, бозайникът е най-вероятният преносител на вируса, смята Цуи Джи – изследовател на новия коронавирус в Ухан. През 2017 г. той изследва вируси, свързани с патогена на SARS, които бяха предавани от прилепи в пещера в китайската провинция Юнан.    Джи отбелязва, че както вирусът на SARS, така и причинителят на китайската вирусна пневмония принадлежат към една подгрупа – бетакоронавируси. Проучвания през 2002-2003 г. показват, че огнището на SARS е свързано само с бозайници. „Със сигурност 2019-nCoV се носи от бозайници“, заключава Джи.    Епидемията от неизвестна вирусна пневмония започна в китайския град Ухан на 12 декември 2019 г. До 7 януари китайските учени откриха, че болестта причинява нов вид коронавирус – 2019-nCoV.    До момента е известно, че 41 души са починали от заразата.    За да предотвратят други случаи на заболяване, учените се опитват да установят как точно вирусът е попаднал в човешкото тяло.  ", "date": "2020.01.25", "title": "Коронавирусът не идва от змия, а от прилепи "}
{"url": "http://epicenter.bg/article/Sharl-Mishel--Badeshteto-i-sadbata-na-Severna-Makedoniya-sa-evropeyski-/204936/7/0", "text": "Председателят на Европейския съвет Шарл Мишел, който е в Скопие, след като посети и Тирана, заяви, че присъствието му в Северна Македония няколко седмици след поемането на длъжността цели да покаже, че бъдещето и съдбата на тази страна са европейски, предаде агенция МИА.    Мишел каза, че на срещата на върха на ЕС през март ще предложи на колегите си стратегия, базирана на три точки. Първо, да се договори реформата и модернизирането на процеса на разширяване. Второ, да се реши въпросът за започване на преговори със Северна Македония и Албания. И трето, ЕС да приеме стратегия за инвестиции и растеж на Западните Балкани.    Надеждите на Албания и съседката ѝ Северна Македония да започнат преговори за присъединяване към ЕС миналата година бяха блокирани от френския президент Еманюел Макрон през октомври, когато той поиска реформиране на процеса за приемане на нови страни в 28-членния съюз.  ", "date": "2020.01.25", "title": "Шарл Мишел: Бъдещето и съдбата на Северна Македония са европейски "}
{"url": "http://epicenter.bg/article/Novo-silno-zemetresenie-v-Turtsiya-/204937/7/0", "text": "Земетресение с магнитуд 5.1 по Рихтер удари провинция Елязъъ, съобщи изследователският център “Кандили“ към университета „Мармара“, специализиран в сеизмологични проучвания, цитират от Спутникнюз.    Според доклада епицентърът на труса е бил на дълбочина от 7.2 километра.    Към момента няма съобщения за нови жертви и ранени, предаде Dariknews.bg Вчера същата турска провинция бе ударена от земетресение с магнитуд от 6.8 по Рихтер, при който загинала 22 души, а над 1200 бяха ранени.", "date": "2020.01.25", "title": "Ново силно земетресение в Турция "}
{"url": "http://epicenter.bg/article/Advokatite-na-Tramp-v-Senata--Prezidentat-ne-e-napravil-absolyutno-nishto-neredno/204938/7/0", "text": "Адвокатите на Белия дом започнаха да представят защитата си по процеса за импийчмънт срещу Доналд Тръмп в Сената, като заявиха, че президентът не е направил нищо нередно в отношенията си с Украйна и обвиниха демократите, че се стремят да отменят резултатите от изборите през 2016 г, предава AFP Адвокатът на Белия дом Пат Чиполоне взе думата за встъпителни аргументи по време на необичайно заседание през уикенда на 100-членния сенат, който ще реши дали 45-ият президент на САЩ трябва да бъде отстранен от длъжност. Обвнителите от Камарата на представителите, която на 18 декември гласува за отстраняване на президента Тръмп, не успяха да докажат, че президентът е виновен за злоупотреба с власт и възпрепятстване на Конгреса, заяви Чиполоне .   „Ние не вярваме, че те са дори близо до това да поемат тежестта на това, което те искат да направите“, каза той на приглушена камара на Сената. \"Всъщност ние вярваме, когато чуете фактите ... ще откриете, че президентът не е направил абсолютно нищо нередно.\" Обвинителите на Конгреса прекараха предишните три дни да изложат подробно случая, че Тръмп е отказал военна помощ на Украйна, за да окаже натиск върху украинския си колега да започне разследване на политическия съперник в предстоящите президентски избори в САЩ Джо Байдън.    Чиполоне заяви, че демократите искат от Сената \"да отмени резултатите от последните избори\" и да отстрани Тръмп от предстоящия вот през ноември. „Молят ви да направите нещо, което никой Сенат никога не е правил“, заяви адвокатът на Белия дом. \"Молят ви да скъсате всички бюлетини в цялата страна\", каза той. – Да отнемете това решение от американския народ. \"Те са тук, за да извършат мащабната намеса в избори в американската история и не можем да допуснем това да се случи.\"  ", "date": "2020.01.25", "title": "Адвокатите на Тръмп в Сената: Президентът не е направил абсолютно нищо нередно"}
{"url": "http://epicenter.bg/article/Zashto-sayuznitsite-ne-bombardirat-gazovite-kameri-na-Osvientsim--/204929/11/0", "text": "    Сред историците, които се опитват да отговорят на този въпрос, основно място заема един от водещите изследователи на Втората световна война, известният Андрю Робъртс. В знаменитата си книга „Смерчът на войната“ той обяснява, че лидерите на Антихитлеристката коалиция наистина са обсъждали дали да бомбардират газовите камери на Освиенцим. Британският историк твърди, че независимо от разногласията, подобна възможност се е разглеждала в началото на 1944 г. Но вероятно заради опасността при бомбардировките да загинат стотици затворници, както и заради недостиг на финансови средства за провеждането на операцията, съюзниците решили да изчакат освобождаването на концентрационния лагер от сухопътните части след десанта в Нормандия.    „Напълно съзнаваме хуманитарната важност на предлаганата операция. Но в резултат на проведения задължителен анализ на проблемите беше направен изводът, че най-ефективният способ за облекчаване на участта на жертвите [...] е бързото поражение на страните от Оста“, гласи отговорът на Министерството на отбраната на САЩ на предложението за бомбардировка. За жалост, до победата ще мине още много време. От 6 юни 1944 г. (решителният ден „Д“) до края на януари войниците трябва да преодолеят практически две хиляди километра на териториите, окупирани от нацистките войски.   Междувременно Третият Райх принуждава стотици хиляди затворници да напуснат Освиенцим, организирайки т.нар. „походи на смъртта“, за да не научи светът за преживения от тях ужас.      Въпреки че съществуват различни мнения по въпроса знаели ли са съюзниците за Окончателното решение на еврейския въпрос, тоест за масовото унищожаване на евреи и много други народи в концентрационните лагери, реалното положение е следното: през август 1942 года Държавният департамент на САЩ получава телеграма от представителя на Световния еврейски конгрес Герхарт Ригнер (Gerhart Riegner), в която се съобщава, че Третият Райх пристъпва към унищожаване на еврейския народ в Европа.   Държавният департамент отказва да разпространи информацията, тъй като не е проверена. Скоро след това, на 17 декември, след като се сдобиват с достатъчно доказателства, правителствата на Съединените щати, Великобритания и десетки други страни излизат с обща декларация, в която осъждат подобна жестокост и хвърлят отговорността за последствията на Германия и Адолф Хитлер.    Две години по-късно, през април 1944 година, Рудолф Върба и Алфред Ветцлер, двама словашки затворници от Освиенцим, които успяват по чудо да избягат от ада, разказват на участниците в местната съпротива за произвола на нацистите срещу евреите. В обемния си труд, посветен на концентрационните лагери, историкът Хенрих Свебоцки твърди, че рапортът, съставен въз основа на техните показания, известен като докладът „Върба-Ветцлер“, е разпратен до няколко влиятелни организации като Световният еврейски конгрес в Женева и Съветът по военните бежанци в САЩ, а също така до Ватикана и правителствата на няколко страни, участващи във Втората световна война.   В книгата „Всеобщата война“ се твърди, че „средствата за масова информация са информирали и много немци за извършваните зверства“, тъй като милиони в Германия слушали Би Би Си.    Един от първите, изслушали историята на двамата избягали затворници, е равинът Михаил Вайсмандел, участник в местната съпротива в столицата на Словакия. Воден от религиозен дълг, той прави всичко възможно да запознае съюзническите лидери с доклада, като внася някои незначителни промени, включително препоръката да се бомбардира Освиенцим.   И по-конкретно, настоява военно-въздушните сили да унищожат газовите камери и крематориумите, които, пише равинът, можело лесно да бъдат разпознати по високите комини, дори това да струва живота на неколцина затворници. Той много добре знаел какво значи това, но в същото време съзнавал, че това е цената, на която могат да бъдат спасени хилядите унгарци, депортирани през последните дни в лагера.      В книгата си Андрю Робъртс анализира реалните възможности за бомбардировка от страна на съюзниците. Историкът твърди, че в материално-технически план това е било напълно осъществимо, защото в началото на 1944 г., когато е получен ужасяващият доклад, Военно-въздушните сили на САЩ и Великобритания вече са взели решение в началото на лятото да започнат доставки на оръжие през Италия за Армия „Крайова“ във връзка с организирането на Варшавското въстание, което избухва малко след това и продължава от 1 август до 2 октомври същата година.   Фактически е трябвало самолетите да се отклонят с още 300 метра, за да унищожат газовите камери на Освиенцим.    Освен това, разстоянието до железопътните линии, по които се докарвали затворниците и станциите, от които тръгвали влаковете, било много по-малко. Андрю Робъртс обръща особено внимание на този факт, тъй като, според него, в началото на лятото на 1944 г. „френските железопътни линии, станции, складове, обходни пътища и пунктовете за маневриране“ вече са били главни мишени на въздушните сили, за да се предотврати изпращането на подкрепления за немската апрмия по бреговете на Северна Франция след десанта в Нормандия.    На какво са били способни самолетите в Освиенцим, става ясно много скоро, през август 1944 г., когато ВВС на САЩ разрушават производствения комплекс на компанията „И.Г.Фарбен“, разположен в Моновице, недалеч от лагера на смъртта, който се захранва с робския труд на депортираните. В резултат на атаката умират 40 еврейски затворници и 15 нацисти от СС.   „По време на бомбардировките самолетите можели съвсем отчетливо да заснемат крематориума в Биркенау“, подчертава Алваро Лосано в книгата си „Нацистка Германия“. Както твърди Андрю Робъртс, този ден лагерниците отпразнували удара по фашистите, „въпреки че сред загиналите съотношението между угнетените и угнетителите било практически три към едно“.    От своя страна, в книгата си „Моралният бой: история на Втората световна война“ британският историк Майкъл Беърли отбелязва, че англичаните се интересували предимно от завода за синтетично топливо на „Фарбен“, който снабдявал с гориво нацистките танкове, а не толкова от спасяването на затворниците.      Съюзническите страни реагират различно на „доклада Върба-Ветцлер“. В САЩ Съветът по военните бежанци обсъжда няколко варианта как да бъдат унищожени нацистите в лагера. Дали първо да не се бомбардира концентрационния лагер, а после да се достави по въздуха оръжие на затворниците или да бъдат изпратени направо няколко въздушно-десантни подразделения (към онзи момент от 82-а и 101-а дивизия), които да освободят лагера. Съветът изготвя доклад с изводите, направени в периода от 10 до 15 юли 1944 г.   Въпреки това, въпросният документ не е разгледан от военното ведомство, което сметнало предложенията за неизпълними.    Малко преди това, на 26 юни същата година, основните еврейски организации в САЩ настояват да бъдат унищожени газовите камери, крематориумите и седемте железопътни линии, водещи до Освиенцим. Отговорът е категоричен. Министерството на отбраната на САЩ обяснява, че независимо от всички страдания на затворниците, реалното положение е такова, че мисията може да се провали.   „Напълно съзнаваме хуманитарната важност на предлаганата операция. Но в резултат на проведения задължителен анализ на проблемите беше направен изводът, че най-ефективният способ за облекчаване на участта на жертвите [...] е бързото поражение на страните от Оста“, гласи отговорът на Министерството на отбраната на САЩ.   Представителите му твърдят, че лагерът трябва да бъде освободен от армията, която напредва през територията на Франция. В свое оправдание те посочват, че битката за Нормандия по онова време още не е приключила, което става с падането на Кан на 9 юли.    Критично към „доклада Върба-Ветцлер“ се отнася и заместник-министърът на отбраната на САЩ Джон Макклой, който се обявява срещу бомбардировката, тъй като „тя била осъществима само за сметка на отклоняването на значителна авиационна подкрепа, необходима за успеха на нашите сили в решаващи операции на други места“. Той посочва също, че макар да е осъществима, „ефективността й е толкова съмнителна, че не оправдава използването на нашите ресурси“.   Неговата гледна точка се потвърждава и от документите, от които е видно, че по онова време американските ВВС търпят колосални загуби от 127 бомбардировача Б-17, наричани „летящите крепости“, при нахлуването си над окупираните от противника територии откъм южна Италия на 20 август 1944 г.    Както обяснява Би Би Си в статията си „Докладът от Освиенцим: смело бягство, което разкрива пред света ужасите от лагера на смъртта (и моралната дилема, която поражда), Джон Макклой отчита и това, че при провал на мисията нацистите, като отмъщение, ще накажат затворниците.   „Според мнозина такива усилия, дори и да са възможни, могат да провокират немците към още по-отмъстителни действия“, посочва заместник-министърът на отбраната на САЩ. Освен това е много вероятно при бомбардировките да загинат стотици затворници поради неточни попадения.    Англичаните обаче реагират по абсолютно различен начин.   Импулсивният Уинстън Чърчил охотно се съгласява да бъдат отклонени самолетите на ВВС и да бомбардират Освиенцим. Но в крайна сметка съветниците му успяват да го разубедят. И тук, както обяснява Андрю Робъртс, липсата на точни данни затруднява мисията.   „Подкрепата от въздуха за Варшавското въстание струва скъпо на британските ВВС: за шест седмици в 22 мисии до средата на август 1944 г. 31 от общо 181 самолета не се завръщат“, обяснява историкът. От своя страна, министерството на външните работи се отказва от изпълнението на „мисии, които водят до смъртта на хора и в които могат да бъдат напразно загубени британски самолети“.   Жестоки думи от страна на представителите на министерството, които по време на Втората световна война смятат, че евреите само „се оплакват“.    В края на краищата, както се отбелязва точно в статията на Би Би Си, Освиенцим е бомбардиран, макар и по грешка, на 13 септември 1944 г. Въпреки, че бомбите вдигат във въздуха лагерните бараки, затворниците са благодарни, мислейки, че съюзниците най-после са дошли да ги освободят. За тях двете хиляди бомби, унищожили лагера, означавали свобода. Не са могли да знаят, че целта на бомбардировките отново били заводите „Фарбен“.   Най-малкото споровете по този въпрос продължават.     ", "date": "2020.01.25", "title": "Защо съюзниците не бомбардират газовите камери на Освиенцим? "}
{"url": "http://epicenter.bg/article/Kristalina-Georgieva--Nay-vazhno-za-Balgariya-e-da-investira-v-horata-/204928/4/0", "text": "Разходната част на българския бюджет трябва да се подобри, като се насочат повече пари към инвестиции в хората, заяви в специално интервю за програма \"Хоризонт\" управляващият директор на Международния валутен фонд Кристалина Георгиева. По думите ѝ страната ни има стабилна фискална рамка, което ѝ позволява да направи ключови за развитието капиталовложения в образование:    „Най-важно за България е да инвестира в хората. В образование на децата от 0 до 5-годишна възраст, когато много от това, което те ще бъдат един ден, се формира. Да дава възможност за квалификация и преквалификация. Да стимулира бизнесът да инвестира в хората“.", "date": "2020.01.25", "title": "Кристалина Георгиева: Най-важно за България е да инвестира в хората "}
{"url": "http://epicenter.bg/article/80-avtomobila-izgoryaha-v-avtomorga-v-Haskovo-/204926/3/0", "text": "80 автомобила изгоряха в автоморга до жп гарата в Хасково. Огънят е пламнал в ранния следобед и за минути е обхванал голяма територия. На място работят екипи от огнеборци, включително от Димитровград, предаде БНР.    Заради липса на вода за кратко ситуацията е била усложнена, но след намесата на общината проблемът е бил решен.    В района има силно задимяване, очакват се екипи на регионалната екоинспекция да направят замервания на чистотата на въздуха. Местните власти обаче успокоиха, че няма опасност за населението.    Причините за случая се разследват.", "date": "2020.01.25", "title": "80 автомобила изгоряха в автоморга в Хасково "}
{"url": "http://epicenter.bg/article/Evrodeputatite-ot-DPS---na-sreshti-v-Sofiya-s-predsedatelya-na--Obnovi-Evropa--/204910/2/0", "text": "Евродепутатите от Движението за права и свободи участваха в поредица от срещи по теми от ключово значение за България с Председателя на политическа група „Обнови Европа“. Дачиан Чолош, Председател на третата по големина група в Европейския парламент – либерално-центристкото формирование, чиито членове са евродепутатите от ДПС – Илхан Кючюк, Искра Михайлова и Атидже Алиева-Вели, посети България по покана на Председателя на Движението за права и свободи – Мустафа Карадайъ.   По време на визитата бяха проведени срещи със заместник-председателя на Народното събрание, др. Нигяр Джафер, с ръководството и с парламентарната група на ДПС. В работната част от програмата, евродепутатите от ДПС и Председателя на „Обнови Европа“ взеха участие в дискусия по въпросите на общата селскостопанска политика и в среща с представители на местната власт. Дачиан Чолош, който е бивш министър на земеделието, министър-председател на Румъния и Комисар по земеделието посочи, че ясно разбира важността на отрасъла за развитието на България и осигуряването на чиста храна и чиста среда, в унисон с приоритетите на ДПС, и че именно за това инструментите за европейско финансиране трябва да се използват в пълнота и ефективно.   Политическа група „Обнови Европа“ поставя акцент в работата си върху необходимостта от реформи, институционални промени, активното включване на гражданите и намирането на европейски решения на европейските проблеми, като отстоява, че за намиране на отговори на предизвикателствата пред гражданите са нужни обновление и реформи, неотменно стъпвайки върху европейските принципи.   “Приоритетите на ДПС са приоритети на ЕС. Те са основни за групата „Обнови Европа“. Изключително активна е и делегацията на ДПС, като тримата евродепутати работят по основни за Европейския парламент теми, затова очаквам още по-засилени контакти между Обнови Европа и ДПС през този мандат.“, подчерта Чолош.   „Това е първото посещение в България на Председателя на политическата ни група в Европейския парламент. Това, че то се случва на толкова ранен етап от началото на новия мандат ясно показва ангажимента на европейските ни партньори в подкрепа на либералното развитие на България, в подкрепа на промяната в нея, на устойчивото земеделие и развитие на малките населени места. Не случайно ангажиментът на „Обнови Европа“ е „да променим Европа, именно защото вярваме в нейното бъдеще“ – Движението за права отстоява същата позиция и за Европа и за България“, изтъкна Илхан Кючюк като ръководител на делегацията на ДПС в ЕП.   „Посещението на Председателя на „Обнови Европа“ в България и неговите срещи с ДПС са в много важен момент за ЕС и за страната ни. ЕС предлага нова стратегия за идващите 10 години, Зелен курс, което предполага дълбоки и обхващащи всички сектори промени. ДПС настоява и предлага качествени и ефективни реформи за ускорено развитие в страната, в контекста на общата стратегия на ЕС“– посочи Искра Михайлова, която е един от Заместник-председателите на група „Обнови Европа“ в ЕП.   „За Движението за права и свободи подкрепата на българските земеделски производители и селски общини е от особена важност. Ние трябва да гарантираме развитието на тези региони и гражданите живеещи в тях, затова и ще продължим да насочваме вниманието в Брюксел към значимостта на общата селскостопанска политика и ще работим за ясни правила и повече възможности.   Радва ме това, че срещаме разбиране и подкрепа от ръководството на политическата ни група в ЕП“, коментира евродепутатът Атидже Алиева-Вели, член на Комисията по Земеделие и развитие на селските райони.", "date": "2020.01.25", "title": "Евродепутатите от ДПС – на срещи в София с председателя на „Обнови Европа“ "}
{"url": "http://epicenter.bg/article/V-Sauditska-Arabiya-obsazhdat-s-Vezhdi-Rashidov-programa-za-kulturno-satrudnichestvo/204911/2/0", "text": "Разговори за възможностите за опознаване на богатото културно наследство на двете държави проведе вчера председателят на парламентарната Комисия по културата и медиите Вежди Рашидов, който е на двудневно посещение в Саудитска Арабия. Това съобщиха от Комисия по културата и медиите.    Г-н Рашидов, който е и председател на групата за приятелство със Саудитска Арабия в българския парламент, е почетен гост на известния фестивал „Зима в Тантора”. Във водената от него делегация е и Мариус Донкин, директор на Народния театър „Иван Вазов“.   Фестивалът се провежда в град Ал Ула. В този район се намира прочутият археологически обект Хегра – първият защитен от ЮНЕСКО световен паметник в Саудитска Арабия.   По време на разглеждането на гробниците в древното Арабско кралство Дадан, датирано от шести век пр. н. е., Вежди Рашидов и домакините му проведоха разговор за задълбочаване на културното сътрудничество между двете страни и ролята на парламентарната група за приятелство.   Саудитска Арабия има специална програма за културен туризъм, която популяризира важни местни културни дестинации. Вежди Рашидов получи поздравления за изложбата „Епопея на тракийските царе“ в Лувъра и за заслугата си за близкото сътрудничество на България със световния Музей. Саудитска Арабия също има подписано десетгодишно споразумение за сътрудничество с Лувъра и това лято предвижда мащабни съвместни археологически разкопки заедно с френски археолози. И България от години работи заедно с археолози от Лувъра при разкопките край Созопол.   „Сигурен съм, че България със своето уникално културно наследство, със своята история, със своите таланти, със своите сценични изкуства може да предизвика голям интерес в Саудитска Арабия и групата за приятелство в парламента може да съдейства в този процес, още повече, че скоро предстои посещение в Рияд на парламентарна делегация от групата за приятелство, която оглавявам ”, заяви Вежди Рашидов.   Вежди Рашидов и водената от него делегация присъства на тържествен концерт в уникалната зала „Марайа Платиниум“, която е цялата в огледала и е разположена в центъра на пустинята. С този концерт завършва фестивала „Зима в Тантора“. Програмата на посещението на българската делегация приключва днес с разглеждане на Хегра – археологически паметник от световно значение под егидата на ЮНЕСКО.", "date": "2020.01.25", "title": "В Саудитска Арабия обсъждат с Вежди Рашидов програма за културно сътрудничество"}
{"url": "http://epicenter.bg/article/Zapochna-protestnoto-shestvie-na-pernichani-v-Sofiya-/204912/2/0", "text": "Започна протестното шествие на жителите на Перник пред сградата на Министерския съвет, обвързано с водната криза в града, предаде Dariknews.bg.    С лозунги \"Спаси Перник\" и кукерски танц протестиращите тръгнаха към пл. \"Независимост\".    \"Благодарим на всички, които подкрепиха протеста, ние сме принудени да сме тук, ние трябва да търсим отговорността в управляващите\", коментира един от протестиращите.    \"Родителите се чудят как да отглеждат децата си, възрастните не могат да си купуват водата, хората се страхуват да не загубят работата си, за капак на всичко ни обгазиха\", посочва организатор на протеста.    \"Тук и сега искаме адекватни решения, искаме решение на безводието, това, в което се намираме, се нарича с една дума и това е \"геноцид\", може ли изобщо да се говори за живот в безводие\", допълни тя.    Протестът е под надслов \"Сурва от Перник\", а организатор е Инициативен комитет \"Спаси Перник\". Шествието е подкрепено и от Сдружение \"Дишай Перник\".    За разлика от другите протести, на този имаше и кукери. Повод за това е отменения заради бедственото положение Международен фестивал на маскарадните игри \"Сурва\", който е най-мащабното събитие в региона. Празникът на Перник трябвало да се проведе точно на 25 януари.  Градът е на воден режим заради нивото на язовир \"Студена\", който скоро се очаква да достигне до т.нар. \"мъртъв обем\", а водата ще стигне за не повече от 15 дни. На извънредна среща в МС беше взето решението на водната криза в Перник, според което, за да бъдат задоволени битовите нужди на перничани, ще бъде изграден водопровод, по който да стига водата от язовир \"Белмекен\" до Перник през инфраструктурата на ВиК София.    Планът беше приет от правителството, след като беше обсъден и от Комисията по инженерна инфраструктура и енергийно планиране в София и беше гарантирано, че столичната вода няма да бъде засегната.   Общинският съвет в Перник одобри плана на кабинета единодушно. Остава да се гласува и от столичните общински съветници.   За днес протестът приключи, но организаторите обявиха, че в понеделник ще се съберат в 12 часа пред Министерството на регионалното развитие със същите искания. Според перничани от самото начало на кризата не се оценява правилно отговорността на МРРБ. ", "date": "2020.01.25", "title": "Стотици перничани излязоха на протест в София заради водната криза (Снимки+Видео)"}
{"url": "http://epicenter.bg/article/Fenove-na-Botev-Pd-protestiraha-pred-gratskoto-posolstvo-v-Sofiya-/204913/2/0", "text": "Фенове на Ботев (Пловдив) се събраха пред гръцкото посолство в София с искане за обективно разследване на убийството на Тоско Бозаджийски, предаде БГНЕС.    28-годишният мъж беше убит в Солун при сблъсъци между наши и гръцки фенове на местния ПАОК. Тоско е блъснат от кола в момент, в който се е опитвал да избяга от фенове на ПАОК след футболното дерби с Арис. Привържениците на Ботев са побратими с тези на Арис и често ги подкрепят във възлови срещи.    „Пред посолството сме да напомним, че няма да забравим Тоско, докато всичко не се реши както трябва. Така ще бъдем оттук-нататък. Ще има нови протести, защото днешният е символичен“, заяви пред медиите бащата на Тоско Георги Бозаджийски.    Той заяви, че до момента има един задържан от общо 15 нападатели, които са били въоръжени и маскирани. „Това е, което знаем от гръцкото следствие“, каза Георги Бозаджийски.    Бащата заяви, че за момента не получават съдействие и отговор от гръцките власти. Същевременно всичко, което е говорено с премиера Бойко Борисов през миналата седмица, е задействано.", "date": "2020.01.25", "title": "Фенове на Ботев Пд протестираха пред гръцкото посолство в София "}
{"url": "http://epicenter.bg/article/Stanislav-Vladimirov--Izpraveni-sme-pred-ogromno-izpitanie--normalno-e-horata-da-sa-gnevni/204914/2/0", "text": "Нормална реакция на хората е този протест. Нормално е да са гневни - аз и друг път съм го казвал. Изправени сме пред огромно изпитание. Изпитание, което трябва да го изтърпим по болезнен начин. Нормално е хората да задават въпроси. Това каза за Агенция „Фокус“ кметът на Перник Станислав Владимиров по повод протеста на жители на Перник заради водната криза, съобщи Агенция „Фокус“.    Относно взетото решение от правителството Перник да получава вода от язовир „Белмекен“ през водопровода на София, Станислав Владимиров коментира, че това е било единственото спасение за Перник.    „Имаме вода за няколко месеца, така че тази връзка ще даде глътка въздух и възможност язовир „Студена“ да се пълни по-бързо“, посочи Владимиров.", "date": "2020.01.25", "title": "Станислав Владимиров: Изправени сме пред огромно изпитание, нормално е хората да са гневни"}
{"url": "http://epicenter.bg/article/Radev-do-Erdogan--Balgariya-e-saprichastna-s-tragediyata-na-svoite-sasedi-i-e-gotova-da-okazhe-podkrepa/204915/2/0", "text": "Държавният глава Румен Радев изразява съболезнования на своя турски колега президента Реджеп Тайип Ердоган по повод земетресението в Източна Турция, при което загинаха много хора и бяха причинени големи материални щети. Това съобщиха от Прессекретариата на държавния глава.    „В този труден момент България е съпричастна с трагедията на своите съседи и е готова да окаже подкрепа за преодоляване на последиците от земетресението“, е позицията на държавния глава. Президентът Радев изразява съболезнования към семействата и близките на загиналите, както и надежда за бързото възстановяване на пострадалите при природното бедствие.", "date": "2020.01.25", "title": "Радев към Ердоган: България е съпричастна с трагедията на своите съседи и е готова да окаже подкрепа"}
{"url": "http://epicenter.bg/article/Gabriel--Svarzvaneto-na-obrazovanieto-s-naukata-e-stapka-kam-nova-strategiya-na-znanieto/204920/2/0", "text": "Науката ни позволява да осъзнаем света около нас, но и самите ние да бъдем създатели. Затова образованието в сферата на науката, технологиите, инженерството и математиката, или както го наричаме още STEM образование, ще играе все по-голяма роля. От общите ни усилия заедно с учители, ментори, научни изследователи и индустрия зависи да свържем Европейското научноизследователство пространство с Европейското пространство на образование, за да изградим нова Стратегия на знанието. Това заяви българският еврокомисар за иновациите, научните изследвания, образованието, културата и младежта Мария Габриел при откриването на Националния научно-образователен фестивал „Намереното поколение“, съобщи Novini.bg.  Събитието събра на едно място преподаватели и ученици от цяла България, ръководителите на олимпийските ни отбори, учени от Българската академия на науките, университетски преподаватели, професионалисти и организации, които съвместно работят за превръщането на образованието от базирано на теория в практическо.  За насърчаване на STEM образованието, Европейската комисия и държавите членки предприемат редица мерки. Ключови сред тях са STEM Коалицията на националните STEM платформи, в която членува и България, както и програма „Еразъм+“, ориентирана към инициативи за насърчаване на иновативни и интердисциплинарни подходи на преподаване.   На европейско равнище се изпълнява инициативата „Нощ на европейските изследователи“, която показва човешкото лице на науката и може да насърчи младите хора да изберат научна кариера.  \"Учителите са тези, които посяват зрънцата на любопитството. Но от нас зависи те да покълнат и да се превърнат в постижения. Продължавайте да имате широко отворени очи за знания. Продължавайте чрез практиката и образованието да сбъдвате мечтите си. Във време на нови технологии като изкуствен интелект, виртуална реалност и роботика, науката може да ви даде шанс да откриете още повече за света. Вие можете да бъдете следващите новатори и изследователи, които да ни помогнат да се справим с днешните и утрешните глобални предизвикателства.“, насърчи младите таланти Мария Габриел.   По думите й с повече инициативи като Националния научно-образователен фестивал „Намереното поколение“ децата могат да разберат, че науката не е нещо абстрактно, а шанс за реализация.", "date": "2020.01.25", "title": "Мария Габриел: Свързването на образованието с науката е стъпка към нова стратегия на знаниетo"}
{"url": "http://epicenter.bg/article/Prezidentat-Rumen-Radev-se-sreshtna-s-upravlyavashtiya-direktor-na-MVF-Kristalina-Georgieva/204921/2/0", "text": "Президентът Румен Радев се срещна днес на „Дондуков“ 2 с управляващия директор и председател на Изпълнителния съвет на МВФ Кристалина Георгиева. Това съобщиха от прессекретариата на държавния глава.   Политиките на България в областта на икономиката и образованието бяха сред акцентите на срещата, като беше подчертана необходимостта от насърчаване на конкурентоспособността като фактор за икономически растеж.", "date": "2020.01.25", "title": "Президентът Румен Радев се срещна с управляващия директор на МВФ Кристалина Георгиева"}
{"url": "http://epicenter.bg/article/Stotitsi-martvi-ribi-izpluvaha-ot-r--Maritsa/204923/2/0", "text": "Стотици мъртви риби изплуваха тази сутрин от река Марица край селата между Стамболийски и Пазарджик. Повече от седем часа водите носят телата на мъртвите сомове, някои от които достигат 10 кг, съобщава кореспондентът на bTV в региона.    Сигнал е подаден в РИОСВ и Икономическа полиция.    Общински охранители в Стамболийски съветват хората да не консумират мъртвата риба, тъй като вероятно е отровена. По случая е сезирана и прокуратурата в Пазарджик.    Полиция нахлу в пазарджишка фирма за преработка на пластмаси. Според РИОСВ това не е първо нарушение на компанията. Санкционирана е вече два пъти. Във водите са открити пластмаси.    Вероятно те са причинили масовото измиране на рибата. Пред екип на bTV от фирмата отрекоха те да носят вина за това.", "date": "2020.01.25", "title": "Стотици мъртви риби изплуваха от р. Марица"}
{"url": "http://epicenter.bg/article/Alpinist-padna-v-rayona-na-vodopad-Rilska-Skakavitsa--spaiha-go-s-dva-helikoptera/204930/2/0", "text": "Планински спасители от Дупница и два словашки хеликоптера са спасили пострадал алпинист в района на водопада Рилска Скакавица. Това съобщи Божидар Джокин от Планинската спасителна служба, който е координирал спасителната акция днес, предаде БТА. Инцидентът е станал след 13 часа, в района на водопада, където са се изчаквали група алпинисти. Единият от тях паднал и получил тежки наранявания. След подадения сигнал, петима спасители от Дупница отишли на място с моторни шейни от района на хижа \"Седемте езера\", за да окажат помощ.   В акцията са се включили и два хеликоптера от Словакия, които са били ангажирани с участие в състезанието за Световната купа в Банско.   Пострадалият мъж е от София, има множество фрактури, но беше изпратен за лечение в болницата \"Св. Анна\". Голям късмет беше това, че се включиха и хеликоптерите, каза Джокин.   Водопадът Рилска Скакавица е най-високият водопад в Рила планина. Водите му се спускат от височина над 70 метра. Разположен е на 1750 метра надморска височина, уточниха спасителите.", "date": "2020.01.25", "title": "Алпинист падна в района на водопад Рилска Скакавица, спаиха го с два хеликоптера"}
