{"url": "http://epicenter.bg/article/Koloni-ot-avtomobili-se-obrazuvaha-kam-Sofiya/143871/2/0", "text": "  Натоварено е движението по столичния околовръстен път, съобщи пред \"Хоризонт\" Георги Петришки от Пътната полиция цитирани от „Сега“.   Интензивен е трафикът на пътните входни артерии на столицата по автомагистралите \"Тракия\", \"Хемус\", \"Струма\" и главния път София – Кулата.   Натоварен е трафикът и на Околовръстен път София и на пътя през Владая, където за облекчаването на трафика са обособени до 20 часа две ленти за движение в посока София.   Интензивно е движението по автомагистрала „Струма“ и главен път Е-79 в област Благоевград, на места се образуват колони от автомобили, но няма задръствания, предаде „Фокус“. Най-натоварен към момента е трафикът в района на пътен възел „Симитли“, където са събират автомобилните потоци от Банско и от главен път Е-79.   До 20.00 часа остава в сила ограничението за движение на МПС с тегло над 12 тона по автомагистрала „Струма“ и главен път Е-79.  ", "date": "2017.12.27", "title": "Колони от автомобили се образуваха към София"}
{"url": "http://epicenter.bg/article/Samolet-na--Lufthanza--katsna-izvanredno-na-Letishte-Sofiya-vav-vtornik-vecher/143819/2/0", "text": "Самолет на „Луфтханза” кацна извънредно на Летище София във вторник вечер, съобщава novini.bg.   Машината е пътувала от Тел Авив към Мюнхен.   По първоначална информация преждевременното приземяване се наложило, тъй като се задействала сигнализацията за дим на борда.   Оказало се обаче, че пушек нямало, предаде Нова телевизия.   Все пак експерти са извършили проверка на самолета. Като мярка за сигурност машината е спряна далеч от сградите на аерогарата.   Пътниците са свалени на Терминал 2.  ", "date": "2017.12.27", "title": "Самолет на „Луфтханза” кацна извънредно на Летище София във вторник вечер"}
{"url": "http://epicenter.bg/article/Predi-145-godini-na-tozi-den-zalavyat-Levski-v-Kakrinskoto-hanche/143824/2/0", "text": "Гражданско поклонение по повод 145 години от залавянето на Васил Левски организира община Ловеч днес.  В местността Пази мост от 11 часа ще бъде представен разказ за срещата на Апостола с турските заптиета на път за село Къкрина. След това ще бъдат поднесени венци и цветя на паметника на Васил Левски в двора на Къркинското ханче, съобщи БНР.     Там националният герой е заловен на 27 декември 1872 година. Именно от ханчето започва и безсмъртието на Апостола. То е превърнато в музей през 1931г. и е първият у нас, посветен на Левски и делото му.   Припомняме: Залавянето на Левски става в ранната утрин на 27 декември 1872 г.  На 26 декември 1872 г. Васил Левски, придружен от Никола Цвятков напуска град Ловеч. Никола поел сам, възседнал коня си, в чийто самар са били зашити архива на комитета и някои писма. Левски, облечен в стари турски дрехи и фес на главата вървял пеша и след около няколко километра настигнал Никола. Край месността „Пази мост” са неприятно изненадани от двама турски стражари (заптиета) също на коне. Левски се отбил настрана от пътя, за да не изглежда, че са заедно. При срещата, която станала при „Пази мост”, старшият стражар Али Чауш попитал Никола къде отива и като чул, че отива за Търново, го разпитал за другаря му. Последното подсказва, че Никола е бил познат на стражаря, но Левски не. Когато Никола казал, че не познава другия пътник, заптието попитал Левски кой е и къде отива. „Отивам на лозето си да броя колко кола боклук са стоварили”. И добавил: „Аз тебе те познавам, ти не ма ли познаваш? Аз съм от Ловеч.”   Стражарите си тръгнали към Ловеч, без да се интересуват видимо повече от срещнатите. Левски се отклонил към лозето, за да не се усъмнят турците и след известно време се върнал към първоначалния си маршрут, застигайки Цвятков. Сега той яхнал, а спътникът му спешавал.       Двамата пристигнали в Къкрина по мръкнало. Ханът бил пълен с хора, които били в видимо приповдигнато настроение. Апостолът и Никола Цвятков се опитали да минат незабелязани в шумотевицата, но един от селяните започнал да любопитства. Христо Латинецът, който държал ханчето и бил член на тайния комитет се опитал да замаже положението и казал, че непознатият е Христо Иванов Крачулът. За нещастие последният се оказал кръстник на любопитния селянин, който отишъл в одаята на Левски, за да го поздрави. Апостолът, обаче наистина познавал Христо Иванов и успял да излезе от положение като накрая се съгласил, че много се е променил.      След като всички гости се разотивали по къщите си, тримата седнали да вечерят и да се разговорят. Малко след 21 часа си легнали да спят. Никола сънувал кошмар и някъде преди полунощ се разбудил. Събудил Левски и Латинецът, но Апостолът погледнал часовника си и установил, че едва минава полунощ и пак легнали. Цвятков не можел да заспи и отишъл да яде с намерението да не ляга до заминаването. След два часа през нощта той отново събудил спътниците си и този път всички започнали да се подготвят за пътуването си. Христо отишъл да уведоми роднините си, че ще отсъства, а Левски излезнал през задната врата по нужда. Тъкмо се завръщал и чул по входната врата тропане. Николчо помислил, че Латинеца се връща, но ударите зачестили и се чул вик „ Ач капую бе ханджи”. Той  разпознал гласа на заптието от „Пази мост” и веднага казал това  на Левски. Заградени били от много заптиета. Левски взел от стената револвера на Христо Латинеца и излезнал през задната вратичка. Там прекосил двора, но за да не вдига шум отваряйки северната портичка на хана, Дяконът се засилил да прескочи плета.   Заптиетата пазещи противоположната порта го забелязали и стреляли по него. Един от куршумите засегнал лявото му ухо, но не това е пагубното. За негово нещастие, докато прескачал, потурите му се закачили за един от колците на плета и той паднал по лице на външната страна на оградата. Там в засада го чакали три заптиета, които му се нахвърлили почти едновременно. Левски за малко успял да ги отблъсне като дори ранил един в ръката, но другарите им бързо пристигали. Последвал неравен сблъсък и Апостолът на Свободата най-накрая бил заловен.    Това е най-разпространената история за залавянето на Левски и тя е пресъздадена по разказите на Никола Цвятков и Христо Латинеца, които заедно с Левски са арестувани и отведени за Ловеч, после  Търново и към София, но нямат неговата зла участ.      Истината за залавянето на Левски при Къкринското ханче се съдържа и в архивите от проведения разпит в София. Как ви заловиха?    ", "date": "2017.12.27", "title": "Преди 145 години на този ден залавят Левски в Къкринското ханче"}
{"url": "http://epicenter.bg/article/Ot-dnes-vlizat-v-sila-novite-pravila-za-registrirane-na-MPS/143826/2/0", "text": "Новите правила за регистриране на моторните превозни средства влизат в сила от днес. Хората, които продават автомобилите си, вече няма да бъдат задължени да представят пред \"Пътна полиция\" договор за покупко-продажба, съобщава news.bg.   Предвидено е да заработи и електронната система за връзка между полицията и нотариусите, а регистрацията ще прави купувачът.   Регистрацията след закупуване на кола трябва да се направи в срок от един месец, като до момента няма срок превозното средство да бъде регистрирано.   Правилата важат за регистрирани у нас автомобили и за закупени от чужбина.", "date": "2017.12.27", "title": "От днес влизат в сила новите правила за регистриране на МПС"}
{"url": "http://epicenter.bg/article/Prof--Bozhidar-Dimitrov-dade-zayavka-za-profesorsko-politichesko-dvizhenie/143828/2/0", "text": "Проф. Божидар Димитров даде заявка за създаването на професорско политическо движение.   „Ще направим политическо движение, да се измерим колко струваме в очите на избирателя. След това може да се трансформира в политическа партия”, каза той в предаването „Тази сутрин” по bTV.   „Преди година основахме движение „Боянски клуб” на университетски професори и такива от БАН, което щеше да лобира за приемането на неща, свързани с културно-историческото наследство, но не върви. Затова си мисля дали да не възродим традицията от 1935 – 43 г. на т. нар. професорски правителства. За да стане това, трябва да се участва в политиката”, заяви проф. Димитров.", "date": "2017.12.27", "title": "Проф. Божидар Димитров даде заявка за професорско политическо движение (ВИДЕО)"}
{"url": "http://epicenter.bg/article/Za-2017-godina-prez--Pirogov--sa-preminali-214-000-patsienti/143830/2/0", "text": "От началото на 2017 г. до момента през болницата са преминали 214 хил. пациенти. Това каза изпълнителният директор на УМБАЛСМ „Н. И. Пирогов“ проф. Асен Балтов по време на брифинг във връзка с коледните празници, предаде репортер на Агенция „Фокус“.    Той поясни, че през годината болницата отново е поела най-тежките случаи от София и България. „Режимът на работа на нашата институция дава сигурност на пациентите и всички знаят къде могат да търсят помощ 365 дни и 24 часа в денонощието\", коментира той. Проф. Асен Балтов допълни, че от началото на 2017 г. до момента са преминали 214 хил. пациенти, от които приети за лечение са 44 хил.    Проф. Балтов отчете, че в сравнение с 2016 г. пациентите през тази година са с 3 хил. повече. „До момента през болницата са преминали 8 900 неосигурени лица, а само за последните четири дни - 127 души. Прави впечатление, че се увеличава броят на пациентите над 65 години“, каза той и уточни, че те са с 1500 повече спрямо 2016 г.   „Първо нацията застарява. Това са пациенти, които изискват много по-сериозни грижи, по-трудни са за обслужване, по-енергоемки, повече комплексно и продължително лечение. Това е една от силните страни на „Пирогов“, обясни изпълнителният директор на болницата.", "date": "2017.12.27", "title": "За 2017 година през „Пирогов“ са преминали 214 000 пациенти"}
{"url": "http://epicenter.bg/article/Vlado-Karolev-s-ostar-komentar-za-zamarsyavaneto--V-Sofiya-koli-nyama--a-vazduhat-oshte-po-mrasen/143836/2/0", "text": "Икономистът Владимир Каролев направи остър коментар във фейсбук относно замърсяването на въздуха в София. Той негодува срещу практиката да се обвиняват автомобилите за лошия въздух при положение, че основният виновник е отопление с твърдо гориво.   Ето пълният текст на Каролев във фейсбук без редакторска намеса:   В София коли няма, а въздухът още по-мръсен. Еколози и общинари мълчат като е*ани. Що тъй? Бебетата с бронхити, астми и перспектива за рак на белия дроб. Кво да кажат на народа - олеле, мале, да се снишим, то ще мине? Пък то истината проста - всеки пети \"софиянец\" се топли на твърдо гориво, включително най-богатите квартали. Ниска температура на изгаряне - много и най-гадни фини прахови частици. Проблемът е политически нерешим - как да свиеш сърмите на най-бедните (циганите) и най-богатите избиратели, след като първите ти носят гласове, а вторите ти носят пари за изборите? :D Свиквайте, екологията отдавна е политика, а не наука. Палете свещ да ви се размине рака на белия дроб, друго няма какво да направим :)", "date": "2017.12.27", "title": "Владо Каролев с остър коментар за замърсяването: В София коли няма, а въздухът още по-мръсен"}
{"url": "http://epicenter.bg/article/Plevneliev-otnovo-napadna-Radev-/143844/2/0", "text": "  \"България трябва да изкове своята програма България 2030\". За това настоя днес президентът на България в периода 2012-2017 г. Росен Плевнелиев по време на втората национална среща на клуб \"Милениум\", обединяващ млади българи от цял свят. Срещата премина под надслов: \"Краят на прехода\".   Той припомни, че като президент е свикал Консултативен съвет по национален сигурност (КСНС) за България 2020. \"Постигнахме съгласие и България има своя план, който се изпълнява вече шесто правителство с пълната подкрепа на ЕК и големите милиарди от европейската солидарност\", отчете Плевнелиев, цитиран от Novini.bg   \"Сега обаче, хоризонтът трябва да бъде 2030. Зададох дебатът за България 2030 в последните месеци от мандата си и искрено съжалявам, че новият български държавен глава Румен Радев не се интересува от тази тема. Също така зададох и въпроса за синхронизирането на българската държавност с двата стратегически документа на човечеството, по които ние успяхме да постигнем глобален консенсус\", посочи Плевнелиев. По думите му все още 10 800 агенти на Държавна сигурност и на комунистическите служби работят в държавните институции, те са навсякъде около нас и формират дневния ред. Той не скри възмущението си от факта, че на корицата на българска книга със заглавие: \"100-те най-влиятелни българи\" паралелно стоят Тодор Живков и Хан Аспарух. \"Задавам най-елементарният въпрос - извинете, единият създаде българската държава - другият щеше да я дари за 16-та република\", коментира Плевнелиев.   Росен Плевнелиев се обърна към младежите с посланието за важната историческа мисия - да затворят темата за българския преход.   Плевнелиев посочи, че е имало и позитивни неща по време на комунизма, но същевременно и тотални безобразия - национални предателства, фалити. Сред фактите, които Плевнелиев открои са заседанията на Министерски съвет на руски език по времето на Георги Димитров. \"Затова, когато сложим нещата в учебниците с тяхната обективна същност - наистина ние ще направим една голяма крачка напред. На вас много ви прилича, ако вие, успеете да финализирате този процес това ще бъде едно патриотично дело за България\", посочи Плевнелиев.   По време на втората годишна среща на \"Милениум клуб България\" стана ясно, клубът предвижда провеждането на научна конференция в Лондон за обективното говорене по темата, свързана с прехода. Експертен съвет представи докладите си по ключови за България проблеми - здравеопазване, отбрана, сигурност. Клубът развива и менторската си програма.   \"Ние сме със вас и оставаме с вас, защото мисията ви е изключително благородна, а хоризонтът е светъл\", обърна се той към младежите.   В заключение президентът на България в периода 2012-2017 г. изтъкна: \"Ако всеки един е патриот, а не националист, пази завета на дедите ни, на революционерите, на будителите ни, на тези, които ни казаха да направим чиста и свята република, която още не сме създали, да бъдем равни с европейците, а не да харизваме българската държавност на казахските степи, ще стигнем много далече заедно\".", "date": "2017.12.27", "title": "Плевнелиев пак нападна Радев. Възмущава се, че Живков бил сред 100-те най-влиятелни българи"}
{"url": "http://epicenter.bg/article/12-semeystva-ostanaha-bez-dom-v-navecherieto-na-Koleda-zaradi-pozhar-v-Boychinovtsi/143822/3/0", "text": "12 семейства от град Бойчиновци останаха без домове в навечерието на Коледа, след като пожар изпепели сградата, в която живеят, съобщава БиТиВи.   Пламъците тръгват от апартамент, отопляван с печка на твърдо гориво. Там живее 82-годишна жена, която хората заварили в шок и спасили.   Гасенето на огъня продължило близо 12 часа. Всички жилища на последния етаж изгарят заедно с покрива.   Спасените от огъня домове са негодни за обитаване заради тоновете вода, използвани при гасенето.   Предстои сградата да бъде огледана от архитект, който да прецени може ли постройката да се възстанови.   От община Бойчиновци са открили дарителска сметка с надеждата да помогнат на хората да възстановят живота си.  ", "date": "2017.12.27", "title": "12 семейства останаха без дом в навечерието на Коледа заради пожар в Бойчиновци"}
{"url": "http://epicenter.bg/article/Germanski-rabotodateli-tarsyat-balgarski-studenti-za-rabota-prez-lyatoto/143835/4/0", "text": "Германски работодатели търсят български студенти за работа през следващото лято, съобщава novini.bg.   Офертите за работа са в цялата страна и в различни сфери, като хотели и ресторанти, в германските пощи, в селското стопанство.   Кандидатите трябва да са на възраст до 35 години, да са в редовна форма на обучение и да знаят немски език.    Документите се подават в бюрата по труда, а крайният срок за кандидатстване е 23-ти януари, разказа в интервю за Дарик Юлияна Николова, главен експерт в Агенцията по заетостта.   Важен момент при кандидатстването е, че студентите поемат пътните разноски до Германия и обратно. Николова даде примери с конкретни работни места и заплащането, което предлагат германските работодатели.  ", "date": "2017.12.27", "title": "Германски работодатели търсят български студенти за работа през лятото"}
{"url": "http://epicenter.bg/article/Akad--Stefan-Vodenicharov--Darzhava-bez-ekspertno-mnenie-stava-absolyutno-neupravlyaema/143815/11/34", "text": "Българска академия на науките е създадена, за да бъде в полза на обществото. В момента не можем да говорим за устойчиво развитие, идеите, които споделяме, са идеи за оцеляването. Учени и индустриалци искаме да формулираме след обсъждане с хората и кметовете по места няколко национални цели, които да дадат перспективи за 20 – 25 години. Иска се един определящ документ, приет от НС, и да се знае – това е пътят.  Според него стана хронично да се свива бюджетът на БАН. От 2010 г. насам се чудим как да свържем двата края. Сегашният бюджет е по-нисък от 2010. Това отношение от вече 8 години към БАН е много стресиращо. Някакво обяснение, което да получим – доволни ли са от нас или не, - няма такова нещо, каза академикът.   По принцип в почти всички европейски държави науката е въпрос на държавна подкрепа. Воденичаров цитира думите на проф. Ан Гловър, научен съветник на председателя на Европейската комисия Жозе Барозу, която на една среща е казала следното „който ви казва, че с европейски проекти се прави наука, не говори сериозно – Това е само глазурата на тортата, а основната част трябва да даде държавата“. При нас това го няма – никога не се изпълняват процентите от държавния бюджет, записвани за наука. Е, винаги има обяснение, че парите не стигат, но специално тази година след като се вдигна и минималната работна заплата на 510 лв. се получи нещо, което не знам как ще може да се реши – на една и съща заплата ще бъдат хигиенистът и младият научен работник. Дали това е предопределено от манталитета на управниците? Да, вярно е, че голяма част от тях не са се обръщали към науката и не знаят, че науката може да им бъде полезна. Колкото пъти са се обръщали за експертизи, за мнения, винаги са получавали нещо добро, позитивно. Все пак БАН е създадена, за да бъде в полза на обществото. Нашата работа се отличава от тази на колегите във ВУЗ с това, че освен нашата изследователска работа, ние трябва да работим за обществото. Това ни различава учените в академията и учените в университетите. И когато не ни използват, просто губят те и губи науката в България, подчерта ученият.   Въпреки мизерните условия за наука у нас, има случаи млади учени да се завърнат у нас. Учени, които са работили в Европа, при тези условия казват: „Искаме да работим в България“. Явно, че вътрешното им чувство е много силно и тези недобри условия за работа, ги приемат. Но това, че не се подготвя новото поколение учени, е много опасно – аз съм казвал неведнъж, че всеки един учен е експерт в своята област. Това означава, че държавата започва да губи експертното си ниво вътре в себе си. А една държава без експертно мнение става абсолютно неуправляема. Тя не може да види това, което се случва около нея.   Обвинението към българските учени е „вие искате само пари и не се вижда вашия резултат“, но това не е вярно, убеден е ученият. На науката може да се помогне, за да се намерят пари трябва да бъдат формулирани националните цели. Нашата държава няма поставени цели, а на нацията й трябват 4-5 големи цели. За съжаление, политиците имат къса перспектива - от избори до избори. Ние с колегите от университетите и с индустриалците се опитваме да седнем и да определим нашите цели, те да бъдат дискутирани и да бъдат гласувани от Народното събрание. Тогава, който дойде да управлява, не да работи за период от 4 години до избори, а да изпълнява тези цели, които са дългосрочни. Да погледне в следващите 20-25 години и да изпълнява целите – дали от ляво, дали от дясно, няма значение. Когато са дадени националните цели, държавата няма как да не застане зад учените, които работят по тях. Ще се знае, че нашите научни интереси са поставени спрямо националните цели. Според мен това е разковничето, защото всички знаят, че парите не стигат, но не само - парите изтичат. В този план за национални цели ние още преди една година показахме, че около 10 млрд. лв. годишно изчезват от бюджета в т. нар. сив сектор. Ако тези пари се вкарат където трябва, приказката, че няма пари ще отпадне. Ще има пари за образование, за медицина, за отбрана.   Нека определим нашите цели, какво ще правим, как ще го правим и учените ще помагат. Акад. Воденичаров поясни, че планът за националните цели претърпя за една година развитие. „След като ние го преработихме, в него включихме и българските индустриалци. Нещата, според мен, са доста окуражаващи. Например бях поканен на среща с кметовете в Албена преди месец и половина, където представих плана, имаше преди две седмици среща в Бургас с кметове в Югоизточния район. Мой колега го представи тези дни на централния район. Ние се убедихме, че ако си стоим тук в София и си приказваме помежду си няма да разберем какво мислят хората. Нашето решение догодина да тръгнем, да се срещнем с хората, да ги запознаем с нашия план. Хората искат да се говори по тези въпроси. Медиите не ни обръщат много внимание, защото нашите идеи не са скандални. Първите стъпки са в посока да върнем нормалния стопански живот, защото бедността е главният проблем за България. Ако започнем да произвеждаме повече, България ще се промени и то много бързо. Ние в момента не можем да говорим за устойчиво развитие, идеите, които споделяме, са идеи за оцеляването. Докарали сме я до там.   Ще си позволя да обвиня голяма част от политическата класа за това, че по време на т. нар. преход 26 години много от тях не мислеха за бъдещето на България. Още когато някои казаха: „земята в реални граници“ – това беше сигнал за това какво ще се случи в селското стопанство, после и в индустрията. Тогава, ако помните, колеха животни и ги слагаха в буркани, земята се раздроби в стотици части. И едно земеделие, което беше повече от прилично, което изхранваше България, нашите зеленчуци бяха без конкуренция – в цяла Европа плодовете ни вървяха. А сега, в момента започваме да купуваме от комшиите. Другото, което е странно – България смени профила си на земеделието – ние станахме производители на зърно. Как може при този прекрасен климат, който е в България, ние да произвеждаме зърно. Ние да не сме Охайо или някой друг щат. Тази земя, с този климат е родена за друго. А какво излиза – че 92-93% от земеделския износ е зърно. Какво значи това? Че ние изнасяме принадена стойност. Вместо да правим пазар, да правим тестени изделия и тогава да ги изнасяме, ние даже не само не изнасяме, а внасяме тестени изделия. Хората са изгонени от селата. Значи трябва да се преосмисли и да се тръгне по нов път. В нашия материал ние говорим, че след разрухата на индустрията, нашата земя е много чиста. Биологичното земеделие може да бъде едно от решенията. Възвръщането на овощарството и на скотовъдството с всички породи, които са произведени за нашите условия – всичко това да промени нещата. Иска се един определящ документ, приет от НС, и да се знае – това е пътят, посочи акад. Воденичаров. И друго – догодина ще станат 100 години откакто започна разделението на България. От 1918 г. започнаха нещата. Ние назад в миналото не можем да гледаме, защото то ни разделя. Това, което може наистина да ни обедини, е да седнем всички заедно и да мислим какви да бъдем след години. Дано това да се случи.   България има възможност да се превърне във фактор на Балканите В момента страната ни има една голяма възможност. Това е и голяма надежда – България да се превърне във фактор на Балканите. Това нещо, ако ние го изтървем, ако нашите политици го изтърват, ще бъде много глупаво. Това е един рядък шанс за България, още повече, че дай Боже от януари всичко с нашето председателство да тръгне спокойно, да покаже, че България е една страна, която е достатъчно мъдра, за да може да започне да помага на всички наши съседи. Да се направи едно общо пространство, за да могат хората да си ходят свободно на гости, да работят, да се учат. Само тогава ще се избегнат всички онези исторически натрупвания, които вече толкова години са се насложили. За такова нещо жадуват отделните хора. Първото нещо, което трябва да се направи е тези всички коридори, за които се говори, да се реализират. Този Коридор №8 – представете си как ще оживи всичките региони, през които ще преминава. А по-голямата част от него минава през България. Ако вземе и се пусне и другият лъч – от Видин надолу до Солун – целият западен регион ще се оживи. Ако се направят и ж.п. връзките, говори се, че ще има промени и на газопроводната система, на електросистемата. Това ще донесе ползи на целия Балкански полуостров. Дали да чакаме помощ от еврофондовете? Аз бих казал – да направим така, че да не ни пречат другите, това е по полезно. Според мен определени негативни натрупвания между хората са привнесени отвън. Преди години хората са живели далеч по-спокойно и не са имали чувството, че са различни. Всичко това през последните 100 – 140 години е привнесено отвън. Като гледам срещите на ръководителите на балканските държави и като гледам, че голяма част от големите разбират, че това място – Балканите, ако ние помежду си не се разберем, много лесно можем да бъдем пометени от някои катаклизми. Не искам да говоря само за бежанската вълна. Искам да говоря, че целият свят ще търпи много трансформации. Материалните ценности ще се променят. Нещата като питейна вода, като храни, като енергоизточници, ще бъдат определящи. А ние ако сме обединени заедно, за нас ще бъде по-лесно.   Попитан какво очаква от Новата година, акад. Воденичаров каза: „За следващата година бих искал в България да престане това разделение. И дано двете, трите партии, които в момента са с повече привърженици да разберат, че обединението ще бъде полезно и за тях. Тези дребни дрязги, тези ненужно мимолетни скандали не са полезни за страната. Хубаво е да имаме една силна управляваща партия и една силна и добре премерена в действията си опозиция. Ако го няма едното и другото, нещата не вървят. Бих искал и се надявам, че нашето председателство ще бъде достойно, ще мине добре. Дано да го използваме за постигане на наши цели. Една от целите е ние да станем водеща сила за подобряване положението на Балканския полуостров, говоря от политико – икономическа гледна точка. И другото - дано да седнат да обръщат внимание на учените в България, да се направят промените в образователната система, защото там нещата вече са въпрос на оцеляване.   Когато хората са затворени в себе си, когато живеят бедно, и всеки ден за тях е свързан с елементарната издръжка на децата, изхранване на семейство. Виждате какви са условията в България. Трудно е интелигенцията да се отпусне и да почне да действа като водеща сила в обществото. Всички хора са притеснени. Затуй трябва да отпушим първо това, а сетни всичко ще дойде на местата си. Това е и свободата на духа – ти да си независим, да се чувстваш спокоен, открит и да казваш, това, което мислиш, а не да го премълчаваш.  ", "date": "2017.12.27", "title": "Акад. Стефан Воденичаров: Държава без експертно мнение става абсолютно неуправляема (ВИДЕО)"}
{"url": "http://epicenter.bg/article/Vin-Dizel-e-nachelo-v-klasatsiyata-na-nay-kasovite-aktyori-za-2017-g-/143863/6/0", "text": "  съобщава БиТиВи.          ", "date": "2017.12.27", "title": "Вин Дизел е начело в класацията на най-касовите актьори за 2017 г."}
{"url": "http://epicenter.bg/article/Sportat-prez-2017--Godinata-na-Grigor-Dimitrov/143845/8/0", "text": "        2017 г. не бе особено богата на спортни събития от най-голям мащаб, но ще остане незабравима за всички у нас с невероятния триумф в тениса на Григор Димитров, един великолепен спортист, който с труд и постоянство сбъдна мечтите си. 26-годишният тенисист от Хасково си бе поставил за приоритетна цел дебютно участие в заключителния турнир на Мъжката тенис асоциация и не само я изпълни, но и триумфира на върха в Лондон и сега е трети в света.   Годината в света на тениса бе изключително интересна. Феновете на популярния спорт бяха пренесени 10 години назад и станаха свидетели на възроденото изключително съперничество между Роджър Федерер и Рафаел Надал. Двете легенди прекратиха преждевременно сезона през 2016-та година, заради контузии, а в началото на 2017 бяха поставени съответно 17-ти и 9-ти на Откритото първенство на Австралия, но това не им попречи да стигнат до финал, който напомни за най-добрите им години и бе спечелен в пет сета от швейцареца. Маестрото от Базел не се спря дотук и взе и първите два Мастърса за годината, записвайки нови две победи над Надал.   Испанецът дочака своя момент – сезона на клей, за да запише отново името си в историята. Надал спечели рекордна 10-та титла от турнира в Барселона, след което закръгли на 10 и титлите си от Мастърса в Монте Карло и Ролан Гарос. Немислимото постижение от 10 триумфа в един турнир от Големия шлем бе отбелязано подобаващо от организаторите, а на всички вече стана ясно, че двамата големи ще си оспорват и първото място в ранглистата в края на годината. С идването на сезона на трева настъпи нова промяна на силите. Федерер с привидна лекота спечели за осми път титлата от Уимбълдън, без да загуби нито един сет по пътя си, а неговите фенове вече предвкусваха завръщането му на върха в световната ранглиста, и то на 36-годишна възраст.   Сезонът на твърди кортове в Северна Америка обаче не бе успешен за швейцареца, който получи контузия в гърба в Монреал, а Надал се възползва от това, за да спечели Откритото първенство на САЩ, а месец по-късно да си осигури и завършване на годината на първото място в света. Междувременно всички българи станаха свидетели на изключителното представяне на Григор Димитров. Гришо започна годината с титла в Бризбейн, продължи с достигане до полуфиналите на Аустрелиън Оупън, където бе спрян от Надал в пет сета, след което триумфира и пред родна публика при дебюта си на турнира в София. След лек спад във формата Димитров стигна и до най-големия успех в кариерата си до този момент, печелейки Мастърса в Синсинати, без да загуби нито един сет по пътя си. Хасковлията бе спрян от Андрей Рубльов в третия кръг на Ю Ес Оупън, но игра много силно на следващите турнири в Азия, с което си осигури и теоретично участие на Финалите на световния тур в Лондон. Именно там дойде големия момент на Димитров. Той спечели и трите си мача в груповата фаза, след което победи Джак Сок на полуфиналите и се наложи над Давид Гофен в много тежък трисетов финал, за да спечели най-престижния турнир в тениса извън четирите от Големия шлем. По този начин Гришо си осигури и завършване на годината на трето място в ранглистата и официализира факта, че единствените двама по-добри от него през 2017 бяха Рафаел Надал и Роджър Федерер. При жените американката Серина Уилямс спечели Аустрелиън Оупън, след което обяви временното си оттегляне от спорта заради бременност. Другите тенисистки се възползваха от нейното отсъствие и се вкопчиха в битка за големите трофеи и първото място. В крайна сметка тийнейджърката Елена Остапенко триумфира на Ролан Гарос, Гарбине Мугуруса спечели Уимбълдън, а американката Слоун Стивънс зарадва местната публика с неочаквания си успех на Ю Ес Оупън.   Що се отнася до първото място в ранглистата, то последователно бе заемано от Анжелик Кербер, Каролина Плишкова и Гарбине Мугуруса, преди в крайна сметка на него да се установи румънката Симона Халеп.     ФУТБОЛ   Във футболно отношение годината бе по-тиха в очакване на най-важното събитие следващото лято – Световното първенство в Русия. Фокусът падна върху клубните отбори, където Реал Мадрид записа постижение, което нито един друг отбор не бе правил досега – защити трофея си от Шампионска лига. Испанският гранд триумфира за 12-ти път в най-престижната клубна надпревара, като на финала победи Ювентус с 4:1, а преди това отстрани отборите на Атлетико Мадрид и Байерн Мюнхен. Кристиано Роналдо бе големият лидер на Кралския клуб, отбелязвайки 10 гола от фазата на 1/4-финалите нататък, а португалецът бе с голяма заслуга и за спечелената титла в Ла Лига. Именно тези силни игри донесоха на Роналдо през декември за пети път в кариерата му Златната топка, въпреки че той не се представи толкова силно през есента. С този успех бившият играч на Манчестър Юнайтед и Спортинг Лисабон се изравни с големия си съперник Лионел Меси, който също е печелил най-ценното индивидуално отличие пет пъти, а двамата неизменно доминират в класацията вече 10 поредни години. Малко утешение за аржентинеца е, че приключи годината с един гол повече от португалския си конкурент по показател точни удари за клуба и националния си отбор (54 на Меси и 53 на Роналдо). Годината приключи и малко разочароващо за Реал заради позорната загуба от Барселона с 0:3 насред \"Сантяго Бернабеу\" часове преди Коледа. Във Висшата лига новият мениджър на Челси Антонио Конте пребори конкуренцията на новите наставници на Манчестър Юнайтед и Манчестър Сити – съответно Жозе Моуриньо и Пеп Гуардиола, за да донесе титлата на „Стамфорд Бридж“ още в дебютния си сезон в Англия. В Германия Байерн Мюнхен стана шампион за пети пореден път, докато Ювентус взе шеста поредна титла в италианската Серия А. Доминацията на ПСЖ във Франция обаче бе прекъсната от смелия тим на Монако, който в допълнение стигна и до полуфиналите на Шампионска лига, а през лятото осребри успеха си, продавайки за огромни суми основните си играчи. В България нямаше изненади и Лудогорец без никакви проблеми стана шампион за шести пореден път, докато Ботев Пловдив постигна страхотен успех и спечели Купата на България след победа именно над „орлите“ на финала. Разградският тим се представи впечатляващо и в евротурнирите през есента и излезе от групата си в Лига Европа, за да си осигури място на 1/16-финалите в Лига Европа. Впечатляващо бе и представянето на тима на ЦСКА-София, който след есенния полусезон изостава със само една точка от Лудогорец в класирането, докато Левски донякъде разочарова, въпреки привличането на много сериозни имена за българската футболна действителност – италианския треньор Делио Роси и бившите звезди от Висшата лига Габриел Обертан и Жорди Гомес. На национално ниво най-интересни бяха заключителните мачове от квалификациите за Мондиал 2018, които донесоха и най-голямата изненада на годината – четирикратният световен шампион Италия бе победен от Швеция в баражите и няма да участва на Световно първенство за първи път от половин век насам. За шампионата в Русия не се класираха още отборите на Холандия, Чили и САЩ, но пък място на финалите намери симпатичният на всички тим на Исландия. За националния отбор на България квалификациите отново завършиха разочароващо, въпреки че годината донесе впечатляващи домакински победи над Холандия и Швеция. Като гости обаче момчетата на Петър Хубчев се представиха изключително слабо и взеха само една точка от пет мача, дошла при гостуването ни на аутсайдера Люксембург.   ЛЕКА АТЛЕТИКА   Годината в леката атлетика бе отбелязана от отказването от спорта на една от големите легенди в историята на този спорт – Юсейн Болт. Светкавицата не можа да се сбогува с феновете по мечтания начин и остана трети на 100 метра на Световното първенство в Лондон. В последното състезание в кариерата си, Болт получи контузия на последен пост в щафетата 4х100 и не успя да завърши състезанието, но въпреки това бе бурно аплодиран от пълните трибуни на Олимпийския стадион в британската столица, а след това почетен и от Международната асоциация на атлетическите федерации (IAAF) със специална церемония. Със златен и сребърен медал от пистата се оттегли и британската звезда Мо Фара, който обаче смята да търси кариера в асфалтовите бягания. Шампионатът на планетата бе доминиран от американските атлети, които завоюваха 10 златни медала и общо 20 сребърни и бронзови, а любопитно бе силното представяне на „Неутралните атлети“, които завършиха на 9-то място в крайното класиране. Причина за това бе решението на IAAF да не допуска Русия до международни състезания заради грандиозния допинг скандал в страната (наказанието бе удължено и за 2019-та година), но все пак бе позволено на дадени атлети от страната да участват под неутрален флаг, ако докажат, че нямат нищо общо с Руската антидопингова лаборатория. Първенството не бе силно за България, като родните представители стигнаха до само два финала във високия скок – Тихомир Иванов при мъжете и Мирела Демирева при жените, а Ивет Лалова остана съвсем близо до финала на 200 метра и завърши на 9-то място в крайното класиране. Скандалът с допинг програмата на Русия, за която бе доказано, че е се е случвала под държавен чадър, достигна своя връх през декември, когато Международният олимпийски комитет реши да не допусне страната до участие в Зимните олимпийски игри в Пьончан, макар че също като IAAF остави отворена вратата за определени руски спортисти да участват под неутрален флаг. Доживотна забрана за посещение на Олимпийски игри бе наложена на бившия спортен министър на Русия и настоящ заместник-премиер Витали Мутко, а красноречива бе и реакцията на президента на страната Владимир Путин, който заяви, че Русия „първо трябва да потърси вината в себе си“, след което даде зелена светлина на местните спортисти да се състезават в Пьончан под неутрален флаг, макар че преди това имаше притеснения, че може да призове за бойкот на Игрите.   БОКС   Годината в бокса бе пълна с интересни събития, макар и някои от тях доста спорни. Без съмнение мач номер 1 на 2017 бе изключителната битка между новия световен шампион в тежка категория Антъни Джошуа и бившия доминатор в категорията Владимир Кличко, която върна позагубения блясък на най-тежките. За разлика от тактическите и неатрактивни мачове, с които братята Кличко държаха всички големи титли в категорията, сблъсък на препълнения стадион „Уембли“ в Лондон предложи страхотно зрелище, напомнящо за най-силните години на Майк Тайсън и Ленъкс Люис. Джошуа първи свали съперника си в нокдаун, но старото куче Кличко отговори подобаващо и прати съперника си по гръб на ринга още в следващия рунд. Британецът изглеждаше тотално изчерпан, но възвърна силите си, за да нокаутира Кличко в 11-ия рунд и да се утвърди като новото голямо име в бокса. Българският представител при тежките Кубрат Пулев с внимателен избор на съперници и много стабилен бокс си извоюва правото да се изправи срещу Джошуа и за втори път да се бие за световната титла в тежка категория. За съжаление, Кобрата получи скъса частично гръден мускул по време на подготовката си за двубоя и не можа да се изправи срещу британеца. Пулев обаче изрази увереността си, че ще се върне на ринга по-силен и отново ще се цели в световната титла. Другият голям мач на годината, макар от мнозина определян повече като „цирк“, бе този между непобедения Флойд Мейуедър и царят на смесените бойни изкуства Конър Макгрегър. Двамата изнесоха серия театрални представления по света, в които разменяха обиди и закани, за да промотират мача, но номерът им проработи и боят в Лас Вегас привлече огромен интерес. Естествено, Макгрегър нямаше никакъв шанс на ринга срещу Мейуедър, който от своя страна показа признаци на „ръжда“, след като спря с бокса преди две години. В крайна сметка американецът спечели с технически нокаут и увеличи баланса си на 50 победи и нито една загуба, а още по-значително увеличи баланса си в банката. Годината завърши с новината, че бившият световен шампион в тежка категория Тайсън Фюри официално е изтърпял наказанието си за допинг и през следващата година ще може да се върна на ринга. Фюри не изгуби време и веднага предизвика Джошуа в социалните мрежи, а претенции към трона на Джошуа предявяват още американецът Дионтей Уайлдър и новозеландецът Джоузеф Паркър. Владимир Кличко от своя страна прояви добра преценка и не се възползва от клаузата си за реванш с Джошуа, обявявайки край на професионалната си кариера. Куриозното е, че с открития си и атрактивен бокс при загубата от Ей Джей, Кличко си спечели доста по-голямо признание и одобрение сред феновете, отколкото с много от рутинните си и скучни победи през годините.   ВОЛЕЙБОЛ   Изминаващата 2017 година със сигурност ще остави противоречиви чувства сред волейболните фенове у нас. За страна, която претендира да има традиции в този спорт, може би ни се искаше да видим още повече успехи на родните ни волейболисти. Все пак налице е страхотното постижение на женския национален отбор до 23 години, който стана трети на Световното първенство в Словения. Голяма част от този състав ще бъде ядрото на националния ни тим през следващите години и на пръв поглед бъдещето пред женския профил изглежда светло. Отново при жените поводи за радост ни донесоха и волейболистките на Марица, които успяха да пробият на международната сцена. Пловдивчанки записаха историческо постижение, ставайки първия български тим, класирал се за груповата фаза на Шампионската лига. В последните години момичетата на Иван Петков доминират на родната сцена и затова пробивът в Европа дойде някак логично. Естествено най-сериозно внимание както винаги бе отделено на мъжкия ни национален отбор, който традиционно бе натоварен със сериозни очаквания преди Европейското първенство в Полша. Въпреки че момчетата на Пламен Константинов не бяха сочени сред фаворитите, едва ли е имало волейболен фен у нас, който да не се е надявал, че „лъвовете“ имат сили да подобрят или поне да повторят представянето си от последните еврофинали, където завършихме четвърти. За жалост този път българите не успяха да намерят място в топ 4, отпадайки на четвъртфиналите от състава на Сърбия. Освен че бе доста болезнена, загубата с 0:3 (21:25, 22:25, 26:28) остави и усещането за поредния пропуснат „златен“ шанс да стигнем до нещо голямо. За съжаление в мача със сърбите явно си пролича липсата на изявен лидер в нашия отбор, липса, която дори безспорната класа и реализаторски умения на Цветан Соколов не успяха да компенсират. Сега на „лъвовете“ предстои ново огромно предизвикателство, а именно предстоящото Световното първенство догодина, на което ще домакинстваме заедно с Италия. Дотогава остава да чакаме дали Пламен Константинов „ще намери“ лидера на отбора и да се надяваме, че с невероятната подкрепа на българската публика, тимът ни ще може да се бори с останалите световни сили в този спорт. Освен при мъжете, Европейско първенство имаше и при жените, като и там участието ни бе противоречиво. Няколко драматични победи в груповата фаза, последвани от още по-драматична загуба от действащия шампион Русия, оставиха момичетата на Иван Сеферинов на второто място в групата, с което бе пропуснат отличен шанс за директно класиране на четвъртфинал. Въпреки сериозния потенциал, с който разполагаше тимът ни и присъствието на доказано име като това на Елица Василева в състава, българките отстъпиха на Германия в осминафиналния плейоф и така отпаднаха безславно от турнира в Баку. Независимо от разочароващия резултат на еврофиналите за тима ни, трябва да отбележим, че през 2017 този отбор постигна сериозен успех, класирайки се за Световното първенство в Япония догодина. Предвид потенциала на младите състезателки и опита на доказаните имена в състава и тук можем да се надяваме на по-добри резултати през следващата година.   БАСКЕТБОЛ   Както в много други спортове и в баскетбола годината бе изпълнена със значими събития. У нас Лукойл Академик успя да спечели шампионската титла, като във финала се наложи над основния си конкурент през сезона Берое с 3-1 победи. Въпреки триумфа в родния шампионат ръководството на „студентите“ реши да се раздели със заемащия треньорския пост Тони Дечев. На негово място впоследствие дойде израелският специалист Шарон Друкер, който обаче не успя да оправдае сериозните очаквания към тима да направи пробив в Европа. Финалистът в първенството Берое пък изпрати исторически сезон, като освен сребърните медали в първенството, отборът воден от националния селекционер Любомир Минчев спечели Купата и Суперкупата на България, както и трофея в Балканската лига. Освен отличната си работа на клубно ниво, Минчев може да бъде похвален и за свършеното от него и неговия щаб с националния отбор, който продължава да се бори в квалификациите за Световното първенство в Китай през 2019 година. Тук естествено идва ред и на светлия лъч в родния баскетбол, а именно крилото на испанския гранд Барселона Александър Везенков. Освен че успя да си извоюва място в състава на каталунците, младият баскетболист се превърна и в първия българин, избран в Драфта на Националната баскетболна асоциация. Той бе избран под №57 от тима на Бруклин Нетс, което ни дава надежди, че скоро можем да видим и втори наш сънародник след Георги Глушков в „Лигата на извънземните“. Там по традиция годината бе доста вълнуваща, въпреки че отминалият сезон в НБА излъчи очакван победител в лицето на Голдън Стейт Уориърс. След драматичната загуба на титлата миналата година, през тази „воините“, подсилени с Кевин Дюрант, не оставиха шансове на конкурентите. За трета поредна година тимът на Стив Кър трябваше да спори за титлата срещу ЛеБрон Джеймс и Кливланд Кавалиърс. След изключително представяне именно на Дюрант във финалната серия, Уориърс триумфираха след категоричното 4-1 победи. Впоследствие бившата звезда на Оклахома Сити Тъндър бе избран и за най-полезен играч във финалите. Тук е моментът да отдадем заслуженото и на неговия бивш съотборник в състава на „гръмотевиците“ Ръсел Уестбрук, който спечели приза за MVP на редовния сезон. Гардът направи феноменален сезон, в който реализира рекорден брой трипъл-дабъл - 42, надминавайки постижението на легендата Оскар Робъртсън (41) от далечната 1962 г. Средно на мач той записа по 31,6 точки, 10,7 борби и 10,4 асистенции. 2017-а ще се запомни и с още едно значимо събитие в баскетбола – а именно триумфът на Словения на Евробаскет. Турнирът за първи път се проведе в новия си формат, а именно с няколко страни домакини – Финландия, Израел, Румъния и Турция приеха двубоите от груповата фаза, а Истанбул трябваше да домакинства във фазата на директните елиминации. Но да се върнем към успеха на Словения. Страната с близо 2-милионно население за първи път в своята история спечели титлата на Стария континент. Още по-впечатляващ бе начинът по който играчите на Игор Кокошков грабнаха трофея. Освен че бяха единственият отбор, който не допусна поражение през целия турнир, \"драконите“ (символът на столицата Любляна) – плениха баскетболните фенове със своята смела и сърцата игра. P:5883527 ФОРМУЛА 1 Годината във Формула 1 също предложи много емоции за феновете на този спорт. Големият победител за 2017 бе пилотът на Мерцедес Люис Хамилтън, който спечели четвъртата си шампионска титла, с което се изравни с легендарния Ален Прост, както и с пилота на Ферари Себастиан Фетел. Освен това британецът стана и пилотът с най-много полпозишъни в историята на „кралските гонки“, изпреварвайки легендата Михаел Шумахер. Втори в крайното класиране остана Фетел, който през целия сезон бе основната заплаха за Хамилтън. Германецът започна отлично шампионата, спечелвайки три от първите шест състезания. За негово съжаление обаче във Ферари отново не успяха да съкратят достатъчно разликата от големия съперник. И тази година Мерцедес бяха по-добри от преследвачите си и логично за четвърти пореден път финишираха на първо място при конструкторите и то с убедителна преднина 668 точки срещу 522 за Ферари. Пилотите на немския тим триумфираха в 12 от общо 21 старта през кампанията, като Хамилтън спечели 9, а Валтери Ботас, за който това бе дебютен сезон за Мерцедес спечели 3 състезания. Финландецът завърши и трети в класирането при пилотите с актив от 305 точки, с 12 по-малко от втория Фетел.   Източник: БГНЕС          ", "date": "2017.12.27", "title": "Спортът през 2017: Годината на Григор Димитров"}
{"url": "http://epicenter.bg/article/Detektor-za-izvanzemni--ured-za-galene-na-kotki-i-naem-na-Broduey-sa-chast-ot-ekstravagantnite-idei/143336/10/0", "text": "С настъпването на коледните празници човешката фантазия се оказва безгранична, особено когато искаме да зарадваме любим човек. А парите са просто прашинка в небето… поне за някои.   Така например американският боксьор Майк Тайсън похарчи 2 млн. за банята на бившата си съпруга Робин Гивънс, съобщава Бтв.   Той не купи обикновена вана, а вана с 24-каратово златно покритие. С остров във формата на сърце пък Анжелина Джоли зарадва своя бивш съпруг Брад Пит в най-романтичните години на връзката им и много преди двойката да обяви раздялата си. Този романтичен жест е струвал на актрисата 12 млн. долара, като по този начин надмина собствения си рекорд с друг ексцентричен подарък за Пит – водопад. Миналата година списание „Форбс” обяви най-скъпите подаръци, които са си правили богаташите някога.   В класацията попада перлена огърлица на „Картие”, която нюйоркският банкер Мортън Плант подарява на младата си жена. През далечната 1917 г. той заменя 6-етажното си жилище на Пето авеню за колието, което по онова време струва 1 млн. долара. Днес сградата струва стотици милиони, което прави бартера на банкера една от най-лошите сделки в историята. Сцената на Бродуей вече не е само мечта, тя може да бъде и ваша тази Коледа. Това удоволствие ще ви струва внушителните 30 хил. долара.    Предложението е в тазгодишния каталог на американския гигант „Нюман Маркус”, който вече 90 години представя най-екстравагантните коледни подаръци. За скромната цена от милион и половина долара може дори  да полетите с частен самолет в розово злато. Част от спечелените пари  ще бъде дарени на деца в нужда. Любимата част от получаването на коледни подаръци е разопаковането. За някои обаче дългоочакваната изненада може да се окаже истински кошмар. И все пак, ако някога сте получавали коледни подаръци, от които сте останали разочаровани, то значи не сте виждали най-ужасните предложения за тази година от онлайн магазините.   Орехотрошачка с лика на Хилари Клинтън, детектор за улавяне на извънземни и уред за галене на котки са само част от екстравагантните идеи. Истински онлайн хит, обаче, са така наречените „плочки”. За по-малко от 10 долара може да превърнете вашия любим в истинска холивудска звезда със стегнат корем, без дори  да се налага да влиза във фитнеса. Затова и според последните проучвания 40% от жените вече сами избират подаръци си, а една на всеки три връща подбраното от партньора веднага след приключването на празничния сезон.    ", "date": "2017.12.27", "title": "Детектор за извънземни, уред за галене на котки и наем на Бродуей са част от екстравагантните идеи"}
{"url": "http://epicenter.bg/article/Koleda-bez-kalorii---koi-produkti-da-zamenim-s-po-nisko-kalorichni/142955/9/14", "text": "Коледа е празник, на който цялото семейство се събира край коледната трапеза, отрупана с всевъзможни апетитни ястия и десерти.   Празнични гозби и сладкиши, на които трудно може да се устои. Подканващи ни с топлия си дъх, те ни изкушават да запретнем лакомо ръкави, за да им се отдадем с всичките си сетива.   И така, докато неусетно се окаже, че сме похапнали повече от необходимото, а чувството на тежест и дисдкомфорт не ни остави на мира дълго време след това. Нещата обаче не свършват до тук, защото броени дни по-късно настъпва новогодишната вечер, и голямото похапване отново започва.   Има ли начин да се насладим оптимално на празничната вечеря и да си хапнем, без да се страхуваме, че ще преядем и напълнеем? Разбира се, че има.   Трапезата отново може да бъде богата и обсипана с взевъзможни вкусотии, като спокойно заменим някои от гозбите с други по-ниско калорични.   Главният герой на коледната и новогодишната трапеза лесно може да бъде заместен с не по-малко апетитната пълнена пуйка. Докато свинското месо, което е мазно, тлъсто и калорично, пуешкото, телешкото или заешкото например се отличават с далеч по-ниската си калорийност. Месото е по-сухо, но приготвено със специален дресинг и апетитен пълнеж, включващ гъби, кафяв ориз и стафиди и/или допълнено с гарнитура от зелена салата и варени картофи, коледното ястие би придобило не по-малко празничен вкус и чар.   Заложете на зелената салата, зелевата туршия, доматите и краставиците за сметка на онези, изискващи при приготвянето си намесата на сметана и майонеза, каквито например са руската или европейската салати. За утеха на феновете на този тип салати обаче, бързаме да напомним, че магазините предлагат и диетични варианти на майонезата и сметаната.   Е, вярно е, че добрите стари баклава, тиквена баница и щрудел са любими гости на коледната и новогодишната трапези, но ако наистина искаме да избегнем риска от напълняване, не е нужно много да му мислим. Решението е простичко. Десерти от типа на баклавата и тулумбичките например, които изискват намесата на сладък и гъст захарен сироп, може да замените с традиционния български ошав. Така или иначе, този десерт по традиция се поднася на трапезата на Бъдни вечер.    които се варят. Към тях могат да се добавят и сушени череши, кайсии и стафиди. За да не внасяте излишни калории към красивия плодов десерт, просто не го подслаждайте допълнително със захар или мед, а се доверете на естествената сладост на фруктовата захар.    са: печената дюла, ябълка, круша, поръсени с канела и полята с малко мед или кленов сироп. Ако все пак не сте от хората, които биха подминали с лека ръка традиционните щрудел и тиквеник, лесно може да се насладите на по-ниско калоричните им алтернативи, като вместо захар използвате меласа или стевия при приготвянето им. По същия начин, с меласа или стевия, може да приготвите любимите коледни сладки и бисквити. Ако сте любители на шоколадовите заливки или плънки, използвайте черен шоколад със 70% какао.   Диетични десерти може да си приготвите и като се доверите на здравословните и вкусни качества на ядките, фурмите, какосовите масло и мляко, както и на бадемовото мляко.   Определено всички обичаме да си пийваме нещо безалкохолно по празниците. На пазара вече лесно може да се открият и такива с 0 калории, каквито например са диетичните газирани напики. Ако искате нещо по-здравословно, направете си богата гама от фрешове или смутита. Източник: woman.bg  ", "date": "2017.12.27", "title": "Коледа без калории – кои продукти да заменим с по-ниско калорични"}
{"url": "http://epicenter.bg/article/Esil-Dyuran-i-Petya-Raeva-zaedno-v-Novogodishnata-nosht/143833/9/0", "text": "Този факт, Петя и Есил разкриват в поредния епизод на \"Вечеряй с Петя Раева\", който ще се излъчи на 27-и декември, точно в 21.00 часа по CodeFashionTV.   Певицата и телевизионната водеща ще демонстрират как се приготвя баклава, а основното е свинско с гъбен сос по традиционна рецепта. Самата Есил признава, че  уважава родните традиции и винаги на семейната трапеза за Коледа има свинско, което с удоволствие опитва. Дюран, която от години е омъжена за християнин, възпитава сина си в духа на християнските и мюсюлмански традиции.   „Той познава и Коледа и Байрям”- споделя тя пред Петя Раева и допълва:  „У дома живеем в пълна хармония!”.   Любимата на родната публика изпълнителка започва гостуването си с коледна песен и разказва затова, че успява да намери баланса между джаза и поп-фолка. Завършилата консерватория Есил е многостранно развит талант, не само в кухнята.   За нея да бъде дизайнер е огромно предизвикателство, в което се впуска с плам и вдъхновение. Пред Петя Раева тя разказва за индивидуалния подход в проектирането и създаването на всяка рокля, която има за цел  да подчертае индивидуалността на клиентките, които й се доверяват.   Появата на Дядо Коледа, в чиято роля се превъплъщава Емил Тасков е приятната изненада за дамите във „Вечеряй с Петя Раева”, а музиката и пожеланията за сбъднати мечти, свобода и щастие превръщат предаването в прекрасен коледен подарък за зрителите на CodeFashionTV.   „Вечеряй с Петя Раева”, както и всички предавания на CodeFashionTV, публиката може да гледа в мрежата на  Intelsat 904 45.0 и, разбира се, 24 часа,7 дни в седмицата, в сайта на медията   .”        ", "date": "2017.12.27", "title": "Есил Дюран и Петя Раева заедно в Новогодишната нощ"}
{"url": "http://epicenter.bg/article/Koleden-kozunak-Panetone-/142951/9/14", "text": "Необходими продукти За намазване: Начин на приготвяне Брашното се пресява. Слага се сол. Маята се разтваря в топлото мляко. Яйцата и жълтъците се разбиват със захарта. Маслото се разтопявa. Прибавя се към другите.   Омесва се меко тесто. Намазва се обилно с олио и се оставя да втаса. След това се омесва отново с лимонови и портокалови корички, нарязани сушени плодове и стафиди. Поставя се в обилно намазана висока форма.   Пече се 10 минути на 200 С и още 20-25 минути на 180 С. Когато се извади от фурната, се освобождава от формата и се оставя да изстине. Отгоре се намазва с масло. Поръсва се с нарязани на люспи бадеми и пудра захар.  ", "date": "2017.12.27", "title": "Коледен козунак Панетоне "}
{"url": "http://epicenter.bg/article/Pleymeytkata-Svetlana-Vasileva-i-Hristiyan-Gushterov-se-obyasniha-v-lyubov--snimki-/143834/10/0", "text": "Късно снощи плеймейтката Светлана Василева и бизнесменът Християн Гущеров използваха социалните мрежи, за да разгласят чувствата си, съобщава novini.bg   Снимката, която се появи в профила на Василева.   Кадърът е придружен с кратко описание, което означава, че за Светлана Християн е целият свят и цялата любов.    Под снимката влюбените продължават да се обясняват един на друг - Гущеров с емотикон сърце, а Светлана му отвръща с куче, захапало сърце.   Любопитно е да се отбележи, че младият мъж не си позволяваше подобна демонстрация на чувствата, докато бе семеен.        ", "date": "2017.12.27", "title": "Плеймейтката Светлана Василева и Християн Гущеров се обясниха в любов (снимки)"}
{"url": "http://epicenter.bg/article/Matematitsi-izvedoha-formula-za-idealnata-Koleda/143338/10/0", "text": "Математици посветиха две седмици на това да разберат как коледният ден може да е идеален и стигнаха до извода, че най-важното е телевизорът да бъде изключен, съобщи в. \"Дейли мейл\", цитиран от Новини.бг.   Сложното уравнение извежда три прости правила - без мобилни телефони, видео игри и телевизия. Те пречат на семейните разговори и с тях вместо специален, денят ще бъде съвсем обикновен.   Някой може да се почувства пренебрегнат, да си помисли, че върши толкова много работа напразно. Д-р Тим Рен и Иън Шепърд, които изведоха формулата, твърдят, че тя е ефикасна 99,9 процента.   Ведрото настроение на Коледа обаче може да бъде помрачено от татковци, които се държат \"дразнещо опимистично, пускат шеги и смущават околните\", независимо дали семейството следва формулата.   \"Коледа е един от малкото поводи роднините да се съберат, понякога само веднъж годишно и често по задължение. Очакванията са високи, обикновено има алкохол и всички са уморени, физически или емоционално. Това гарантира избухлив коктейл - обясни Иън Шепърд. - Формулата ни осигурява начин за избягване на 99,9 процента от неизбежните спорове или дребни дрязги, които могат иначе да се появят\".", "date": "2017.12.27", "title": "Математици изведоха формула за идеалната Коледа"}
{"url": "http://epicenter.bg/article/Horoskop--Rodenite-kozirozi-po-dekadi/143846/10/0", "text": "  На 21 декември в 18:29ч Слънцето премина в знак Козирог, където ще остане до 19 януари.            Източник: novini.bg  ", "date": "2017.12.27", "title": "Хороскоп: Родените козирози по декади"}
{"url": "http://epicenter.bg/article/Za-nenavizhdashtite-kolednite-praznitsi---Staya-na-kolednata-yarost-/143300/10/99", "text": ", могат вече да избиват злобата си, като потрошават коледна украса срещу 18 британски лири, пише в. \"Метро\". За целта беше обзаведена специална \" \", в която човек може да попилява на воля елхи, гирлянди и играчки, без да понесе никакви последствия.   Помещението се намира в тайна локация в британската столица. Клиентите се посрещат с  . После те трябва да се преоблекат в червен гащеризон и да сложат червена строителна каска. Едва тогава на мераклиите злобари се връчва  , с която да нанесат поразии по украсите. След като приключи вакханалията, клиентът спокойно може да си отпочине с още няколко чаши в съседен на \" \" бар.", "date": "2017.12.27", "title": "За ненавиждащите коледните празници: „Стая на коледната ярост“"}
{"url": "http://epicenter.bg/article/Za-svezha-koledna-elha-na-praznika--Napraskayte-dravcheto-s-lak-za-kosa-/143337/10/104", "text": "Падащите иглички от коледната елха са кошмар за повечето домакини. Австралийско изследване обаче показа най-добрия начин да предотвратим това бедствие - като ги напръскаме с лак за коса, съобщи БНТ, цитирайки в. \"Дейли телеграф\".   Изследователите са изпробвали няколко метода за запазване на игличките на коледното дърво - потапяне във вода, добавяне на енергийна напитка в нея или бира, пръскане с лак за коса.   Най-ефикасен се оказал последният. Добавянето на бира за подхранване във водата е с най-малък ефект, макар и алкохолът да намалява микроорганизмите.   Енергийните напитки помагат повече, защото са сладки. Топлата вода не премахва смолата, която пречи на дървото да пие. Лакът за коса е наистина ефикасен. Той обаче има недостатък - дървото става още по-запалимо.   Биоложката Анджела Моулс е направила изследването с австралийски ученици. Според нея лакът за коса е най-ефикасен, защото блокира порите и растението не може да улавя етилен. Именно той засилва капенето на игличките.  ", "date": "2017.12.27", "title": "За свежа коледна елха на празника: Напръскайте дръвчето с лак за коса "}
{"url": "http://epicenter.bg/article/Polezni-li-sa-za-detsata-razkazite-za-Dyado-Koleda-/142946/10/0", "text": "Вярата в Дядо Коледа е много важна за психичното здраве на децата, твърди канадска психоложка, съобщи вестник \"Дейли мейл\".   Коледа е време за вълшебства, особено за децата. Между украсата на дома и въпросите за Дядо Коледа обаче родителите често се чудят доколко това вълшебство зависи от тях. Повечето не знаят дали да насърчават наследниците си да мислят, че Добрият старец наистина съществува и какви може да са последиците от лъжите. Притесняват се и от мисълта, че скоро децата ще научат истината. Кристен Дънфийлд от университета Конкордия обясни, че е най-добре родителите да подкрепят децата си, докато те самите разберат каква е истината. Когато това стане, реакцията им няма да е толкова страшна. Вярата в такива измислици не само че не е вредна, но е и полезна за децата. Те помагат за алтернативното мислене, иновативността и подпомага емоционалното развитие на малчуганите.    Повечето деца през определен период вярват в Дядо Коледа. Спират обикновено към 8-годишна възраст. Макар и много родители да се боят от този преход, той е неизменна част от порастването.  Дядо Коледа е смесица от реалност и вълшебство. С времето мисленето на децата се развива дотам, че да разбират колко невъзможни са нещата, които прави. Това осъзнаване проличава в задаваните от тях въпроси. Що се отнася до детската реакция на лъжите, обикновено тя е съвсем спокойна. Една такава лъжа не може да предизвиква непоправими щети.    Източник: Нова.тв", "date": "2017.12.27", "title": "Полезни ли са за децата разказите за Дядо Коледа?"}
{"url": "http://epicenter.bg/article/Tsarkvata-pochita-sveti-Stefan---edin-ot-parvite-machenitsi-na-hristiyanskata-vyara/143812/2/0", "text": "Църквата почита свети Стефан - смятан за един от първите мъченици на християнската вяра и един от седемте ученици на Исус Христос, избрани след възкресението му. Житието му разказва, че притеснени от нарастващият брой вярващи, юдеите оклеветили светията, че хули Бога и по този начин го осъдили. В Йосафатова долина разярена тълпа го пребила до смърт с камъни. Въпреки ужасното дело, малко преди да предаде Богу дух, свети Стефан се помолил „Господи, не им зачитай този грях”, разказва още житието на светията. През V век част от мощите му са открити чрез видение, което получил един свещеник и поставени в Сионския храм в Йерусалим. Смята се, че денят на светията е последния християнски празник, а дедите ни вярвали, че с този ден се затваря и кръга на старата година. По традиция младото семейството отива на гости на кумовете, кръстниците или родителите си, а на трапезата се хапват месни ястия. Традиционно се приготвя свинско с кисело зеле или баница с месо. От Стефановден до Йордановден се спазват обичаите, характерни за Мръсните дни - жените не бива да метат, мият косите си, перат, не се правят венчавки, кръщенета, опела. На места в Средна и Северна България, вместо на 31 декември, именно на Стефановден се спазвал обичая ладуване. Всички моми за женене правят китки и привързват към тях пръстен или друг личен предмет, после го топват в менче, пълно с мълчана вода, което се покрива с червено було. На другия ден мома, облечена като булка, вади една по една китките и докато другите пеят заклинателни песни (ладанки), предвещава кой за какъв момък ще се омъжи. Името Стефан означава венец. Имен ден имат всички с имена: Стефан, Стефка, Стефи, Стефко, Стефанка, Стефания, Фани, Теки, Венчо, Венцислав, Венцислава, Стамен, Стан, Стамена, Станчо, Станимира, Станислава, Стане, Цако, Цанко, Цано, Цанчо, Цанка, Стою, Стоян, Стояна, Стоичко, Стойчо, Стоимен.", "date": "2017.12.27", "title": "Църквата почита свети Стефан - един от първите мъченици на християнската вяра"}
{"url": "http://epicenter.bg/article/Golyamoto-pribirane-zapochva--Spirat-kamionite-dnes--puskat-dve-lenti-prez-Vladaya-za-Sofiya/143813/2/0", "text": "Движението на камиони над 12 тона е забранено днес по магистралите и най-натоварените пътища от 14 до 20 часа.   Очаква се засилен трафик в последния от почивните дни заради голямото прибиране, съобщиха от АПИ, цитирани от novini.bg.   Забраната не важи за автомобили, превозващи бързоразвалящи се хранителни продукти и товари на температурен режим, живи животни и опасни товари. През Владая от 10.00 ч. до 20.00 ч. ще има две ленти за прибиращите се към София.   Целта е повишаване на безопасността при пътуване и увеличаване на пропускателната способност на инфраструктурата в края на почивните дни за Коледа.   Шофьорите трябва да тръгват на път с автомобили, подготвени за зимни условия, да карат внимателно и със съобразена скорост, да не предприемат резки маневри и да спазват въведените ограничения, пътната сигнализация и указанията на \"Пътна полиция\", съветват още от АПИ.    ", "date": "2017.12.27", "title": "Голямото прибиране започва! Спират камионите днес, пускат две ленти през Владая за София"}
{"url": "http://epicenter.bg/article/Ochakva-ni-topla-sryada/143814/2/0", "text": "Днес ни очаква предимно слънчево време. Това съобщават от НИМХ на БАН, цитирани от news.bg.   В югоизточната част на страната ще се задържат мъгла и ниска слоеста облачност.   Максималните температури ще са между 9 и 14 градуса.   Ще духа слаб южен вятър.   Атмосферното налягане ще се понижава и ще е по-ниско от средното за месеца.", "date": "2017.12.27", "title": "Очаква ни топла сряда"}
{"url": "http://epicenter.bg/article/Dyado-Koleda-izpiva-22-baseyna-brendi-za-nosht/143314/10/0", "text": "Статистици от британската компания Certas Energy пресметнаха всичко около Добрия старец, пише \"Монитор\".   Оказва се, че той изяжда 2,2 милиарда пая със 636 милиарда калории. Пие бренди като за 22 басейна с олимпийски размери.   В резултат на това количеството алкохол в кръвта на Добрия старец надхвърля допустимия лимит 5550 милиона пъти. Провира се през 19 097 комина в секунда, за да остави подаръци за над 2 милиарда деца, срещу чиито имена в списъка му е записано \"послушни\". Бензинът му е 30,6 милиона литра, за по 15 милиона долара на година.", "date": "2017.12.27", "title": "Дядо Коледа изпива 22 басейна бренди за нощ"}
{"url": "http://epicenter.bg/article/7-neizvestni-fakta-za--Zemyata-na-leda--Laplandiya/143335/10/0", "text": "Областта, наречена Лапландия се намира на официалната държавна територия на Норвегия, Швеция, Финландия и Русия.   Коренното население е племе, наречено саами.   Една от най-известните легенди гласи, че дядо Коледа живее в Лапландия, затова по това време на годината всички погледи са насочени към тази част на света.   Странно, но факт! В страната е установен най-големият процент хора с изключително рядката кръвна група АБ.   В Лапландия се намира шестият по дължина тунел в света. Той е част от европейската магистрала с името Е69. Открит е през 1999 г. и е дълъг 6.8 км. Наречен е Нордкап.   Във финландската част през 2012 г. се предлага предизвикателство – разходка с автомобил с марка „Бентли” и то не по пътя, а по леда. За целта всеки ентусиаст трябва да разполага с 20 000 лева.   Äteritsiputeritsipuolilautatsijänkä е най-дългото официално име на георграфски обект в Лапландия, носи го блато.    ", "date": "2017.12.27", "title": "7 неизвестни факта за „Земята на леда”: Лапландия"}
{"url": "http://epicenter.bg/article/Blizo-polovinata-ot-germantsite-ne-iskat-Angela-Merkel-da-ostane-kantsler-sled-2021-godina/143820/7/0", "text": "Социологическо проучване в Германия сочи, че близо половината жители на страната смятат, че канцлерът Ангела Меркел трябва да се оттегли от властта преди редовните парламентарни избори през 2021 година, предаде БНР, цитирани от novini.bg.    36% от анкетираните са на мнение, че тя трябва да остане на власт до края на този мандат. Преговорите за коалиция в Германия започват на 7 януари.   Те могат да доведат до повторение на досегашната голяма коалиция между консервативния блок на Меркел и другата голяма партия в страната - социалдемократите, в момента оглавявани от бившия шеф на ЕП Мартин Шулц.    Без ново споразумение най-вероятно ще последват предсрочни избори в най-голямата икономика в ЕС през 2018.    До политическата безизходица се стигна след вота в края на септември т.г. На него християндемократите на Меркел и социалдемократите записаха едни от най-лошите си изборни резултати от основаването на партиите насам. Сред основните причини затова се смята нарастването на имиграцията в Германия от 2014г. насам.   Това доведе и до първото влизане в парламента на крайнодясната партия \"Алтернатива за Германия\".        ", "date": "2017.12.27", "title": "Близо половината от германците не искат Ангела Меркел да остане канцлер след 2021 година"}
{"url": "http://epicenter.bg/article/Kruizen-korab-se-vryaza-v-avtomobilen-nadlez-v-Germaniya--pet-dushi-sa-raneni-seriozno/143821/7/0", "text": "Двайсет и пет души са били ранени на борда на швейцарски пътнически кораб, който се блъснал в носеща колона на мост на река Рейн, близо до германския град Дуисбург, предаде БНР, цитирайки ДПА.   На кораба са пътували около 130 души.    Петима от ранените са пострадали сериозно, съобщи полицията.    При удара в колоната на моста на магистрала А42 е бил повреден носът на кораба \"Швейцарски кристал\".   Магистралата няма да бъде отворена за движение днес, за да бъде проверена от строителни инженери, е съобщил говорител на полицията, цитиран от ДПА.   Друг кораб е помогнал за транспортиране на ранените. На помощ са се притекли и пожарникари с лодки.   Източник: novini.bg.  ", "date": "2017.12.27", "title": "Круизен кораб се вряза в автомобилен надлез в Германия, пет души са ранени сериозно"}
{"url": "http://epicenter.bg/article/Strelba-v-moskovska-fabrika--edin-chovek-e-ubit--streletsat-mozhe-da-ima-zalozhnitsi/143827/7/0", "text": "Един човек е убит и трима са ранени в резултат на стрелба във фабрика \"Маншевик\" на улица \"Иловайская\" в Москва, съобщава ТАСС, цитирани от novini.bg.   \"Един човек е жертва на стрелба, други три бяха ранени\", коментира източник от полицията. Според предварителните данни стрелбата във фабриката е започната от бившия собственик.   Правоохранителните органи съобщават, че територията на захарната фабрика е отцепена след стрелба и според друга предварителна информация може да има заложници. \"Територията на сградата на улица\" Иловайская \"е затворена, а в сградата може да има заложници\", допълва източникът.    Подразделения на СОБР (Специален отряд за бързо реагиране) и ОМОН (мобилен отряд с особено предназначение) са изпратени на мястото. Ръководителят на полицията в Москва Олег Баранов също е пристигнал на мястото.   \"Ръководството на Столичната полиция пристигна на мястото на взетите заложници\", добавя още източникът на силите за екстремни ситуации.   Полицейски служители не могат да влязат на територията на завода и да установят връзка със стрелящия бивш собственик. Няма никакви искания от него.        ", "date": "2017.12.27", "title": "Стрелба в московска фабрика, един човек е убит, стрелецът може да има заложници"}
{"url": "http://epicenter.bg/article/Melaniya-Tramp-naredi-da-se-otrezhe-nay-staroto-darvo-pred-Beliya-dom--zaradi-opasnost-ot-padane/143829/7/0", "text": "Най-старото дърво на поляната пред Белия дом, засадено в средата на 19-ти век, ще бъде отрязано, по решение на съпругата на президента на САЩ Доналд Тръмп – Мелания, съобщава телевизия Fox News, цитирани от БГНЕС.    Мелания Тръмп даде съответното нареждане, въз основа на доклада на Националния дендрариум на САЩ, според който магнолията, засадена през 1835 г. от седмия президент Андрю Джаксън, е много болно и не пада само заради подкрепата на специални конструкции.   В доклада се казва, че са положени всички усилия да се спаси дървото, а решението на Мелания Тръмп е взето, за да се гарантира безопасността на посетителите в Белия дом.   Първата дама се разпореди да се запазят парчета от дървото и семена за засаждане на нова магнолия на това място      ", "date": "2017.12.27", "title": "Мелания Тръмп нареди да се отреже най-старото дърво пред Белия дом, заради опасност от падане"}
{"url": "http://epicenter.bg/article/Snezhni-buri-vrahletyaha-chasti-ot-Saedinenite-shtati/143831/7/0", "text": "Снежни бури връхлетяха части от Съединените щати навръх Коледа, като на места бяха отчетени рекордни снеговалежи, съобщава БиТиВи.   В град Ери, Пенсилвания, беше обявено извънредно положение, след като там паднаха рекордните за близо 60 години 135 см сняг. Къщи и коли бяха затрупани и се наложи хората да си прокопават път с лопати, за да излязат.   Властите предупредиха, че пътищата са опасни и непроходими. Много от тях са затворени.   Детските градини и магазините също не работят.   Редица полети от международното летище в Ери са отменени.   Над 30 см сняг паднаха и в Колорадо, Монтана и Уайоминг, като днес се очакват нови снеговалежи.", "date": "2017.12.27", "title": "Снежни бури връхлетяха части от Съединените щати"}
{"url": "http://epicenter.bg/article/Kongresat-poiska-doklad-ot-Pentagona-za-ruskoto-vliyanie-na-Zapadnite-Balkani/143832/7/0", "text": "Конгресът на САЩ задължи Пентагона да изготви анализ за военното сътрудничество на всяка една държава от Западните Балкани с Русия. Директорът на Пентагона Джеймс Матис трябва да изготви доклад, който ще бъде изпратен в съоответните комисиите на двете камери на Конгреса, включително и тези за отбрана и външна политика, съобщава БГНЕС.   \"Американският Конгрес иска подробен списък за \"руското оръжие, военно оборудване и техника, което е закупено и доставено за над един милион долара във всяка една от страните от Западните Балкани от 2012-та година до днес\", съобщи \"Гласът на Америка\".   В доклада на Матис трябва да има подробна информация за участието на силите за сигурност от Македония, Сърбия, Босна и Херцеговина и Косово във военни обучения и тренировки с Русия за посочения период - от 2012-та до днес.   Конгресът иска и детайлен списък за всички договори за сътрудничеството в областта на сигурността на всяка една от посочените държави с Русия, включително и разузнавателното сътрудничество с Москва.   Целта на този доклад е \"САЩ да получат представа за сътрудничеството в областта на сигурността на страните от Западните Балкани с Руската федерация и какво е влиянието на това партньорство върху интересите на САЩ, НАТО, Западните Балкани и всяка една страна-членка на Атлантическия пакт, която граничи с държавите от Западните Балкани\", се казва от документа.   В анализа трябва да се посочва и сътрудничеството на всяка една от страните от Западните Балкани със САЩ, включително в придобиване на американското военно въоръжение и техника на стойност над 1 млн. долари след 2012 г., пише още в документа.          ", "date": "2017.12.27", "title": "Конгресът поиска доклад от Пентагона за руското влияние на Западните Балкани"}
{"url": "http://epicenter.bg/article/2-5-mlrd--dolara-plashta-Turtsiya-za-chetiri-ruski-S-400-raketni-divizii/143838/7/0", "text": "Русия ще достави на Турция четири ракетни дивизии С-400 земя-въздух за 2.5 милиарда долара в рамките на сделка, която е почти завършена, коментира Сергей Чемезов, директор на руската държавна конгломерат \"Ростех\", пред \"Комерсант\", съобщава \"Ройтерс\", цитирани от news.bg.   Турция плаща 45% от цената, а Русия отпуска заем за покриване на останалите 55%, обяснява Чемезов. Москва започва първите доставки през март 2020 г.   Сделката създава притеснения на западните съюзници на Турция, тъй като С-400 не могат да бъдат интегрирана във военната система на НАТО.   Чемезов коментира, че Турция е първата страна от НАТО която се сдобива с модерната ракетна система С-400. Допълва, че руските и турските министерства на финансите вече са приключили преговорите за финансиране на сделката.", "date": "2017.12.27", "title": "2,5 млрд. долара плаща Турция за четири руски С-400 ракетни дивизии"}
{"url": "http://epicenter.bg/article/Tramp--Danachnata-reforma-shte-napravi-2018-a--velika-godina-/143840/7/0", "text": "Президентът на САЩ Доналд Тръмп заяви, че данъчните намаления ще направят 2018 \"велика година\" за компаниите и пазара на труда. Тръмп подписа и превърна в закон данъчните изменения миналата седмица, съобщава dir.bg.   В съобщение в Туитър той заявява също, че фондовият пазар ще има още една успешна година.   \"Всички признаци показват, че бизнесът очаква наистина добра следваща година\", написа Тръмп, цитиран от АП и БТА.   В петък президентът подписа законопроекта за мащабна данъчна реформа, приет от Конгреса на САЩ, предвиждащ данъчни намаления за корпорациите и богатите американци и по-малки съкращения за другите домакинства.   Преди време Тръмп заяви, че тази мярка ще позволи в страната да се върнат 4 трилиона долара, които американци държат в офшорни зони заради високите данъчни ставки в САЩ.  ", "date": "2017.12.27", "title": "Тръмп: Данъчната реформа ще направи 2018-а „велика година“"}
{"url": "http://epicenter.bg/article/V-Turtsiya-arestuvaha-nad-50-akademichni-rabotnitsi--pomagali-na-Gyulen/143842/7/0", "text": "Турската полиция задържа 54 служители от университета Фатих, помагали на Гюлен, съобщава \"Ройтерс\", цитирани от news.bg.   Те са арестувани за връзки с опита за преврат миналата година, в чието организиране обвинен бе живеещият в САЩ ислямски проповедник Фетулах Гюлен. Това информира държавната агенция \"Анадол\".   Според агенцията полицията е имала заповеди за арест на общо 171 академични работници и служители от университета Фатих в Истанбул. Учебното заведение е смятано за близък до Гюлен.   Университетът Фатих беше затворен с държавен указ вследствие на опита за преврат и \"Анадолу\" съобщи, че е установено, че служителите са ползвали кодирано приложение за съобщения, за което правителството твърди, че често се използва от привържениците на Гюлен.", "date": "2017.12.27", "title": "В Турция арестуваха над 50 академични работници, помагали на Гюлен"}
{"url": "http://epicenter.bg/article/Kama-za-Stoichkov-ot-oblastniya-upravitel-na-Plovdiv/143857/8/0", "text": "Христо Стоичков получи подарък кама от областния управител на Пловдив Здравко Димитров. Легендарният ни футболист е в България за кратко по случай кращенето на внучката си Мия и използва възможността да посети приятелите си в родния си град, съобщава БиТиВи.   Стоичков бил придружен от двамата си зетьове Айкут и Лука на срещата с Димитров навръх Рождество Христово. Областният управител на Пловдив дал на бившия нападател на \"Барселона\" символичен подарък, на чието острие има изписано послание.   На срещата присъствали още добрите приятели на Стоичков - Атанас Узунов, Петър Зехтински и зам.-областният управител Петър Петров.", "date": "2017.12.27", "title": "Кама за Стоичков от областния управител на Пловдив"}
{"url": "http://epicenter.bg/article/Balgarskata-zhelyaznata-tsarkva--Sv--Stefan--v-Istanbul-posreshtna-praznika-restavrirana/143823/7/0", "text": "След продължила шест години цялостна реставрация българската желязната църква „Св. Стефан” в Истанбул посреща днешния Стефановден напълно обновена, съобщава novini.bg.    За да съхранят автентичния облик на храма, над 40 специалисти са реставрирали всичко в него парче по парче. Официалното откриване е насрочено за седми януари. Тогава вселенският патриарх Вартоломей и българският патриарх Неофит ще служат заедно в църквата.   През 2018 г. храмът ще отбележи 120 години от създаването си.   Желязната църква „Св. Стефан” е сред архитектурните бижута на Златния рог в Истанбул от 1898 г. до днес. Никъде по света няма друг храм с такава конструкция. „Частите на църквата са дошли на парчета по вода и след това са сглобявани“, разказа пред БНТ Дениз Кахраман, строителен контрольор. С годините обаче водата сериозно е подкопала основите на храма и железните колони са обхванати от ръжда и корозия. Това се оказва най-сложното и тежко изпитание пред архитектите и реставраторите.   „Когато преди няколко години започнахме с реставрацията просто не знаехме от къде да тръгнем. Църквата беше в такова състояние, че буквално беше застрашена от разрушаване“, обясни Халюк Йозгюдер, реставратор. Цяло чудо е, че камбанарията е оцеляла, казва ръководителят на архитектурния проект Фикрие Булунмаз.    Тя е специалист с 40-годишен опит и е сред реставраторите и на византийския храм „Св. София” в Истанбул. С екипа са успели да укрепят и обновят изцяло желязната църква, но да запазят напълно оригиналната архитектура.   Българският православен храм „Св.Стефан“, разположен на залива Златния рог и известен като единственият в света, построен от желязо. “Ремонтите започнаха през 2011 г. с 90% ангажимент, поет от Истанбулската Голяма община, а турската държава отпусна финансиране в размер на 16 млн. турски лири, българското участие е 1 млн. лири”, заяви Васил Лиазе, който от около 15 години ръководи българските православни църкви в Турция. Според него Анкара и София са постигнали съгласие срещу реставрацията на „Св.Стефан“ с парите на турската държава България да се ангажира с реставрация на Джумая джамия в центъра на Пловдив.   Лиазе отбеляза, че при разговора му с Ердоган той незабавно е разпоредил старта на реставрацията на Желязната църква, а представители на Истанбулската Голяма община всяка седмица са инспектирали хода на дейностите. В същото време премиерът Бойко Борисов и директорът по вероизповеданията в София Емил Велинов са оказвали голямо съдействие.   Васил Лиазе подчерта, че Желязната църква е паметник от изключително важно значение за българите в Турция и за България. Строителството на този храм е започнало през 1891 г. с позволението на султан Абдулхамид Втори. Използвани са 500 тона стомана, като частите са изливани във Виена и транспортирани по Дунава до Истанбул. “През 1898 г. църквата е отворена със зрелищна церемония, за да покаже пробуждането на българското културно и религиозно съзнание”, допълни Лиазе.   Българската общност в Истанбул с нетърпение очаква официалното откриване на храма на 7 януари, защото вече ще могат да посещават редовно служби и литургии, а не само по Коледа и Великден. Тържествената церемония ще се проведе в присъствието на президента Ердоган, българския премиер Борисов, владици, и над 1000 гости от двете страни.   Турският екип от реставратори и архитекти е убеден, че след мащабното обновяване българската църква „Св. Стефан” ще има поне още век и половина живот.    ", "date": "2017.12.27", "title": "Българската желязна църква „Св. Стефан“ в Истанбул посрещна празника реставрирана"}
{"url": "http://epicenter.bg/article/Rusiya-obvini-SASht-v-obuchenie-na-bivshi-chlenove-na--Islyamska-darzhava-/143837/7/0", "text": "Началникът на Генералния щаб на Русия, генерал Валерий Герасимов, обвини САЩ в обучението на бивши членове на близкоизточната радикална групировка „Ислямска държава“ в Сирия с цел дестабилизиране на страната, предава Reuters, цитирани от „Фокус“.   Руският генерал твърди, че американските военни тренират бившите членове на терористичната организация в базата си в Ат Танф – стратегическа твърдина, която свързва Ирак с южната част на Сирия.   Според Москва американската база е незаконна, а районът около нея е превърнат в „черна дупка“ от военнослужещите на САЩ, които допускат членовете на групировката да действат необезпокоявано.   Съответните обвинения на Герасимов, съгласно думите му, са базирани на снимки от сателити и дронове. Генералът направи уточнението, че за да бъдат прикрити следите на американските действия, джихадистите твърдят, че са част от т.нар. Нова сирийска армия или от други сходни отряди.", "date": "2017.12.27", "title": "Русия обвини САЩ в обучение на бивши членове на „Ислямска държава“"}
{"url": "http://epicenter.bg/article/Sergey-Lavrov--Pobedihme--Islyamska-darzhava--na-red-e--Dzhebhat-an-Nusra-/143843/7/0", "text": "\"Ислямска държава\" вече е зад гърба ни, наш главен враг в Сирия е групировката \"Джебхат ан-Нусра\", заяви руският външен министър Сергей Лавров.   Главна антитерористична задача в Сирия вече е разгромът на терористичната групировка \"Джебхат ан-Нусра\" (която е забранена в Русия). Това е заявил Сергей Лавров на среща с с лидера на опозиционното движение \"Сирия утре\" Ахмед ал-Джарба, предаде ТАСС.   Ясно е, че най-тежката борба с \"Ислямска държава\" вече е зад гърба ни. Сега, се концентрираме върху \"Джебхат ан-Нусра\", която получава помощ отвън за борбата си срещу правителствените сили.   Сирийската армия, заедно със своите съюзници и с нашата поддръжка стеснява полето за маневри на нусревци (\"Джебхат ан-Нусра\"), по думите на Лавров. Но теоще се съпротивляват с външна помощ, заявил Лавров.", "date": "2017.12.27", "title": "Сергей Лавров: Победихме „Ислямска държава“, на ред е „Джебхат ан-Нусра“"}
{"url": "http://epicenter.bg/article/TsIK-na-Rusiya-prie-dokumentite-na-Putin-za-uchastie-v-izborite-za-prezident/143847/7/0", "text": "  ЦИК на Русия прие документите на президента Владимир Путин за участието му в изборите за държавен глава като независим кандидат.            ", "date": "2017.12.27", "title": "ЦИК на Русия прие документите на Путин за участие в изборите за президент"}
{"url": "http://epicenter.bg/article/Bridzhit-Bardo-puska-memoarite-si-na-pazara/143848/7/0", "text": "    „                  ", "date": "2017.12.27", "title": "Бриджит Бардо пуска мемоарите си на пазара"}
{"url": "http://epicenter.bg/article/Tazhna-Koleda-za-Riana--Zastrelyaha-bratovched-y/143849/7/0", "text": "  \"А снощи те държах в ръцете си!\", пише потресената и оскърбена певица Риана, след като 21-годишният й братовчед е бил застрелян след като двамата прекарали Коледа заедно.   29-годишната певица сподели серия от снимки на нея и Тавон Кайсен Алейн, с които застава зад кауза против огнестрелните оръжия, предава Дарик, цитирайки Daily Mail.   Алейн се разхождал в района на Св. Майкъл в Барбадос около 19:00 ч. във вторник вечерта, когато в бил приближен от мъж, който го е прострелял няколко пъти.   \"Почивай в мир, братовчеде... не мога да повярвам, че снощи те държах в ръцете си\", пише разбитата певица. \"Никога не съм мислила, че това ще е последния път, който усещам топлината на тялото ти. Винаги ще те обичам\", допълва Риана.   Източник:   ", "date": "2017.12.27", "title": "Тъжна Коледа за Риана. Застреляха братовчед й"}
{"url": "http://epicenter.bg/article/Harvatiya-i-Ungariya-nezakonno-sa-deportirali-v-Sarbiya-1500-migranti-prez-2017-g-/143850/7/0", "text": "  съобщава БГНЕС.            ", "date": "2017.12.27", "title": "Хърватия и Унгария незаконно са депортирали в Сърбия 1500 мигранти през 2017 г."}
{"url": "http://epicenter.bg/article/Kitay-shte-izprevari-SASht-po-BVP-prez-2032-g-/143851/7/0", "text": "  съобщава БГНЕС.                  ", "date": "2017.12.27", "title": "Китай ще изпревари САЩ по БВП през 2032 г."}
{"url": "http://epicenter.bg/article/Obama-pred-prints-Hari--Izpitah-ogromno-oblekchenie--sled-kato-napusnah-Beliya-dom/143853/7/0", "text": "  Принц Хари интервюира бившия президент на САЩ като гостуващ журналист на радио BBC цитирани от Нова телевизия             Сред баскетболните си любимци Барак Обама е откроил бившето величие Майкъл Джордан пред настоящата звезда Леброн Джеймс. Бившият президент на САЩ признава също, че по отношение на бъдещите си планове е \"обсебен\" от идеята за подготовка на следващото поколение лидери.   Според Обама светът понастоящем по редица начини е по-здрав и богат, отколкото е бил някога. Принц Хари е интервюирал и баща си принц Чарлз, чиито оценка на действителността е доста по-мрачна. Според британския престолонаследник човечеството не се справя с климатичните промени, въпреки че те причиняват сериозни поражения на много места по света.          ", "date": "2017.12.27", "title": "Обама пред принц Хари: Изпитах огромно облекчение, след като напуснах Белия дом (ВИДЕО)"}
{"url": "http://epicenter.bg/article/Za-edna-godina-miliarderite-zabogatyaha-s-oshte-1-trilion-dolara/143856/7/0", "text": "Световните милиардери през 2017 г. са станали с близо 1 трилион долара по-богати, съобщи днес Блумбърг, цитирани от dir.bg.   Собственикът на \"Амазон\" поведе класацията на богатите.   Агенцията се позова на данни от рейтинга си за 500-те най-богати хора в света, който се обновява в реално време, предаде БТА.   По данни на изследването през изминалата година богатството на 440 милиардери от този списък се е увеличило с 1,05 трилиона долара, докато състоянието на 58 от включените в класацията е намаляло с 46 млрд. долара. Стойността на активите на двама от милиардерите в списъка е останала без промяна.   Общото богатство на обхванатите от класацията се е увеличило с 23 процента спрямо 27 декември 2016 година. Това отговаря на около 20-процентовия растеж, отчетен през изминалата година от индексите MSCI World (обединяващ динамиката в котировките на 1652 водещи световни компании) и S&P 500, който е основен показател за състоянието на фондовия пазар в САЩ.   Най-богатият човек в света в класацията на Блумбърг към края на текущата година е собственикът на американския гигант в онлайн търговията Амазон (Amazon) Джеф Безос, чието състояние в момента се оценява на 99,6 млрд. долара. За една година богатството му е нараснало с 34,2 млрд. долара, което е позволило на Безос да измести на второ място съоснователя на Майкрософт (Microsoft) Бил Гейтс с неговите 91,3 млрд. долара.", "date": "2017.12.27", "title": "За една година милиардерите забогатяха с още 1 трилион долара"}
{"url": "http://epicenter.bg/article/Belgiya-se-izteglya-chastichno-ot-deystviyata-na-koalitsiyata-sreshtu--quot-Islyamska-darzhava-quot-/143858/7/0", "text": "Белгия изтегли четирите изтребителя, участвали в последните 18 месеца в ударите на международната коалиция срещу \"Ислямска държава\" (ИД) в Сирия и Ирак, съобщиха местни медии, цитирани от БиТиВи.   Отбелязва се, че белгийската бойна авиация е изпълнила в този срок 1235 полета и 97% от ударите с изстреляните 675 бомби по цели на земята са били успешни.   Белгийските военни уточняват, че \"не разполагат с доказателства\" за цивилни жертви от нанесените удари.   Белгия и Холандия осигуряват на ротационен принцип нуждите на коалицията от въздушни удари, разузнаване от въздуха и охрана. Пояснява се, че в следващата година задачите се поемат от холандските военновъздушни сили, а Белгийската армия ще остави трийсетина военни в база в Йордания за наземна поддръжка на холандските машини.   Същевременно медиите съобщават за нови заплахи, отправени от представители на ИД срещу Белгия, САЩ, Русия, Франция, Великобритания, Канада, Австралия и Италия. В комуникационни канали, използвани от джихадистите, са открити призиви към техни последователи да нанесат нови удари в посочените държави.", "date": "2017.12.27", "title": "Белгия се изтегля частично от действията на коалицията срещу \"Ислямска държава\""}
{"url": "http://epicenter.bg/article/Ukrayna-i-proruskite-buntovnitsi-izvarshvat-obmen-na-plennitsi/143867/7/0", "text": "  цитирани от „Фокус“.    ", "date": "2017.12.27", "title": "Украйна и проруските бунтовници извършват обмен на пленници"}
{"url": "http://epicenter.bg/article/Vtori-vzriv-v-kiparskiya-grad-Pafos/143869/7/0", "text": "    Взрив се разнесе в пристанищния град Пафос, южен Кипър, съобщи вестник „Сайпръс мейл“, цитиран от БГНЕСи Нова телевизия. Самоделното взривно устройство бе заложено в автомобил, паркиран в един от жилищните квартали на града.   Името на собственика на автомобила не се разкрива. Няма сведения за пострадали.   Това е втори подобен взрив тази седмица. В понеделник бе взривена колата на майка на кмета на града. При инцидента пак никой не е пострадал. Полицията засега не коментира дали има връзка между двата взрива.    ", "date": "2017.12.27", "title": "Втори взрив в кипърския град Пафос"}
{"url": "http://epicenter.bg/article/Prof--Ivan-Zhelev--Zhelyaznata-tsarkva-v-Istanbul-stava-otnovo-pritegatelen-tsentar/143870/7/0", "text": "  Желязната църква в Истанбул ще стане отново притегателен център. Това коментира в интервю за БНР богословът проф. Иван Желев, цитиран от    Храмът е изграден първоначално като дървена конструкция, заменена е по-късно от желязо, за да се избегне разрушаването му при пожар.   Църквата бива осветена през 1898 година и тогава тя е била гордостта на българите – и не само на онези, които живеят в Истанбул, посочи професор Желев.   „Трябва да знаем, че през последните десетина-петнайсет години, когато и отношенията с Турция в значителна степен се подобриха, се увеличи в невиждана досега степен потокът от туристи от България, които посещават Истанбул, а също така и Желязната църква“, коментира още богословът.   Той изрази убеждението, че ще се възстанови тази хубава традиция и отново храмът \"Свети Стефан\" ще може да се посети.   „Вярващите хора – да се помолят в него, а онези, които отиват просто като туристи, да се радват на това, което нашите прадеди са сътворили по такъв прекрасен начин“, заяви проф. Иван Желев.            ", "date": "2017.12.27", "title": "Проф. Иван Желев: Желязната църква в Истанбул става отново притегателен център"}
{"url": "http://epicenter.bg/article/Mazh-i-zhena-dostavyali-narkotitsi-s-dron/143872/7/0", "text": "  Властите в щата Калифорния съобщиха, че мъж и жена са използвали безпилотен самолет за доставка на наркотици на клиентите си, предаде Асошиейтед прес.   Бенджамин Балдасар и Ашли Каръл от Ривърсайд са обвинени в притежание и продажба на забранени субстанции и в излагане на дете на опасност.   Те са били арестувани миналия четвъртък, след като съседи ги заподозрели, че продават наркотици. Властите съобщиха, че безпилотен самолет доставял наркотиците на клиенти на близък паркинг.   След това клиентите отивали с колите си до дома на двойката и хвърляли парите на моравата. Обвинението в излагане на дете на опасност е предявено, защото 9-годишната дъщеря на Балдасар живее в къщата, където полицията е открила спринцовки, амфетамин, бонбони с Ел Ес Ди (LSD) и фентанил на прах. Момичето е изпратено при майка му, добавя АП.     Източник: novini.bg          ", "date": "2017.12.27", "title": "Мъж и жена доставяли наркотици с дрон"}
{"url": "http://epicenter.bg/article/Bivsh-kongresmen--Sistemata-na-SASht-se-razpada-kakto-SSSR-prez-89-a--Nadyavam-se-tova-da-stane-mirno-/143873/7/0", "text": "  Бившият конгресмен-републиканец от щата Тексас Рон Пол заяви, че президентът на САЩ Доналд Тръмп може да се сблъска със силно предизвикателство на изборите за номинация за президент от Републиканската партия през 2020 г. Политикът-либертарианец също така заяви, че американската система е заплашена заради външната политика и дългове на САЩ, пише The Washington Examiner, цитиран от „Фокус“.   „Системата се разпада. Ние сме на ръба на нещо, подобно на случилото се през 1989 г., когато съветската система се разпада. Надявам се тя да се разпадне мирно като съветската система“, заяви Рон Пол. Той добави, че изключва САЩ да се разпаднат на отделни държави, но очаква преосмисляне на финансовата система и край на „задокеанската империя“ на Вашингтон.   „Смятам, че позицията ни в света и нашата империя ще приключат и се надявам тогава хората да разберат, че либертарианците имаме отговори“, заяви Рон Пол. Според него „САЩ живеят добре, но на заети пари“ и че цялата система е илюзия „изградена на корпоративен, личен и правителствен дълг“. „Това е икономика на балоните“, уверен е той. „Тръмп е добра мажоретка. Той е мажоретка на „Уол Стрийт“. Той може да намали, надявам се, данъците и регулациите, но мисля, че проблемите са дълбоки и структурни“, добави политикът-ветеран.   Същевременно той изрази разочарование от външната политика на Тръмп, особено по отношение на Северна Корея и заради това, че подкрепя Саудитска Арабия в Йемен. „Неговата външна политика е пълно бедствие.   Бившият конгресмен заяви, че САЩ са поели по пътя към фашизма. „Няма спиране, когато сме в постоянна война срещу тероризма. Всеки, който смята, че не сме толкова зле, явно не е летял скоро на самолет. Ето това е авторитарен фашизъм в чист вид“, допълни той, имайки предвид проверките на латищата.  ", "date": "2017.12.27", "title": "Бивш конгресмен: Системата на САЩ се разпада както СССР през 89-а. Надявам се това да стане мирно!"}
{"url": "http://epicenter.bg/article/V-Sankt-Peterburg-e-izbuhnal-vzriv/143874/7/0", "text": "  В Санкт Петербург е избухвал взрив в търговски център. На място са пристигнали спешни служби. Сградата е евакуирана, предава ТАСС, цитирани от „Фокус“.   „В сградата избухна взрив. Спасителите вече работят на място. Евакуацията е проведена. Няма разгорял се пожар“, съобщават градските власти.   Прес-службата на градското управление на МВР съобщава, че има няколко ранени. Обстоятелствата около инцидента се уточняват.   По предварителни данни четирима души са вече хоспитализирани. Причините за взрива се уточняват.  ", "date": "2017.12.27", "title": "В Санкт Петербург е избухнал взрив в търговска сграда, има поне 10 ранени"}
{"url": "http://epicenter.bg/article/Strelba-v-blizost-do-metrostantsiya-v-tsentara-na-Vashington/143875/7/0", "text": "  Мъж е произвел изстрели с огнестрелно оръжие тази сутрин в центъра на столицата на САЩ Вашингтон, съобщи The Washington post, цитирани от    Изстрелите са се чули в близост до станцията на метрото \"Галери Плейс\", на оживено кръстовище в квартал \"Chinatown\". Районът е бил отцепен от властите.   Към момента няма информация за загинали и ранени хора.   Главният говорител на полицейската служба във Вашингтон Дъстин Стърбек е посочил, че деянието е било заснето от камера за видеонаблюдение. На записа се вижда как човек стреля по друг човек. По думите му може да направи заключението, че стрелбата е била насочена към определено лице, а не става въпрос за произволна стрелба.   Полицията веднага е започнала разследване. На мястото на стрелбата не е намерена жертва или ранен човек, както и следи от наранявания. Пострадал човек не е намерен и в близките болници. Стрелецът също е избягал.   Работата по случая продължава.  ", "date": "2017.12.27", "title": "Стрелба в близост до метростанция в центъра на Вашингтон"}
{"url": "http://epicenter.bg/article/Nay-prodavanata-kniga-za-2017-g--u-nas-e--Detski-i-domashni-prikazki--na-Bratya-Grim/143877/6/0", "text": "  Истински бум на българските книги през изминалата година – 40% от продадените произведения през 2017 г. са на родни автори, съобщава БиТиВи.   Цените продължават да растат.   Най-продаваната книга на измината година е „Детски и домашни приказки” на Братя Грим. Книгата е с твърди корици, луксозно издание, цена – близо 30 лева. Това обаче не е изненадващо, защото се запазва тенденцията да се продават най-много детските книжки.   Другите заглавия в топ 3 са „Моши, Моши, Япония”, пътеписът на Юлияна Антонова-Мурата за страната на изгряващото слънце, както и още един български пътепис – „101 романтични места в България”.   Въпреки, че е едва от ноември на пазара новата книга на Дан Браун „Произход” вече е четвъртата най-продавана за годината. На пето място пък е първото и оригинално издание на „101 отбивки” за най-интересните забележителности по нашите земи и как да стигнем до тях.   25 от 50-те най-купувани книги за годината са български. От романите най-търсени са „Хавра” на Захари Карабашлиев и „Чамкория” на Милен Русков. Книгата на Русков „Възвишение” също е се радва на голям интерес, особено след пускането на едноименния филм.   В топ 10 на най-продаваните автори е и влогърът Станислав Койчев – Стан с две негови книги – „Невидим” и „Органайзерът”.   През 2017 г. хората често са купували още български автобиографии и българска история.   И продажбите, и цените растат – средно 40 стотинки повече струва вече една книга в сравнение с 2016 г. Ръстът е с 3,8%. Средната цена на книгите през 2017 г. година е 12,48 лв.   На другия полюс – продажбите ясно отчитат отдръпване на читателите от булевардните романи и книгите за самоусъвършенстване.   И въпреки, че книжарниците все повече приличат на магазини, в които има канцеларски материали и детски играчки, книгите все още са най-продаваният продукт в тях.  ", "date": "2017.12.27", "title": "Най-продаваната книга за 2017 г. у нас е „Детски и домашни приказки” на Братя Грим"}
{"url": "http://epicenter.bg/article/14-godini-ot-karvaviya-atentat-sreshtu-balgarskata-baza-v-Kerbala/143817/11/0", "text": "Преди 14 години - на 27 декември 2003 г. петима български военнослужещи загубиха живота си при атентат с камион бомба срещу база \"Индия\" в иракския град Кербала, припомня dir.bg.   При терористичната атака загинаха 29-годишният майор Георги Качорин, 26-годишният старши лейтенант Николай Саръев и офицерски кандидати Иван Инджов (36), Антон Петров (26) и Свилен Киров (25). Още 27 български рейнджъри бяха тежко ранени.   Изправени сме пред противник, за когото няма ценности, заяви в онази вечер на извънредна пресконференция в МО тогавашният заместник-министър на отбраната Илко Димитров. За съжаление това, което не искахме да се случи, се случи, въпреки всички взети мерки, добави той.   Началникът на Генералния щаб на Българската армия ген. Никола Колев каза тогава, че няколко пъти през последните седмици е споделял с колегите си притеснение от настъпилото спокойствие в Кербала.   Анализ на ситуацията впоследствие посочи, че на 27 декември 2003 г., по обед, два поста в района са сигнализирали за явна заплаха за самоубийствен атентат с камион-бомба северозападно от базата. Караулът и групата за бързо реагиране са открили стрелба по движещия се камион. Въпреки че намиращите се в кабината нападатели са ликвидирани, камионът-цистерна е продължил да се движи към сградата.   Вероятно цистерната е била взривена дистанционно, като минута преди взрива базата е била обстреляна допълнително с минохвъргачен огън и ръчна противотанкова гранатохвъргачка.   В резултат на взрива и мощната ударна вълна се срутват оградната стена както и почти всички стени от северната страна на \"Индия\".   След около 10 минути е извършен подобен атентат и в центъра на Кербала - непосредствено пред сградата на кметството и в близост до сградата на местната полиция. Петнадесет минути по-късно е извършен атентат и срещу Логистичната база на многонационалната бригада под полско командване.   Целият български контингент в Кербала веднага е събран на едно място в друг лагер. На 28 декември правителството решава 30 декември да бъде обявен за ден на национален траур.   \"Обстоятелствата около трагичния инцидент, при който в резултат на варварски акт загинаха български военни от контингента ни в Ирак, се анализират с цел да бъдат взети всички допълнителни мерки, които да сведат до минимум риска за живота на българите\", заявиха на 29 декември 2003 г. в съвместно обръщение след среща на \"Дондуков\" 2 президентът Георги Първанов, председателят на парламента Огнян Герджиков и премиерът Симеон Сакскобургготски.   Те увериха българската общественост, че са предприети действия за изясняване на обстоятелствата, довели до жертви в българския батальон.    На 30 декември 2003 г. със заповед на министъра на отбраната Николай Свинаров, петимата загинали рейнджъри бяха повишени във военно звание и наградени посмъртно с наградни знаци \"За вярна служба под знамената\"- първа степен, за проявена доблест и професионализъм. Капитан Георги Качорин беше повишен в звание майор, лейтенант Николай Саръев - в звание старши лейтенант, старши сержант Иван Инджов - в звание офицерски кандидат, младши сержант Антон Петров - в звание офицерски кандидат, редник Свилен Киров - в звание офицерски кандидат.   Инцидентът повдигна редица въпроси и дискусии за сигурността на българските военни в Ирак, за тяхната подготовка, оборудване и въоръжение, за разузнавателната информация и комуникацията между компетентните служби и институции.   Според един от ранените при атентата войници - ефрейтор Георги Воронов, атаките в Кербала не са идвали от местното население, с което отношенията на военните ни са били много добри. Според него българската база в Кербала е била добре укрепена, но нападението с камиона е било изненадващо. Заплахи имаше всеки ден, ние бяхме добре подготвени и реагирахме възможно най-добре, заявява тогава ефрейторът, според когото не е имало пропуски, за които Министерството на отбраната е отговорно.   Друг от ранените - редник Стефан Драганов от Пловдив е бил с бронежилетка и преди взрива е бил на около пет метра от камиона. Видял кабината, цялата простреляна от караула на българската база.   \"Действахме абсолютно професионално\", заявява тогава Драганов, отказвайки да даде оценка на сигурността на базата. Самият той бил от базата \"Кило\" и е бил случайно в \"Индия\" в деня на нападението.   \"При инцидента загубих едното си око. Гръклянът ми беше прерязан от сънна до сънна артерия. Табелката с името и кръвната ми група беше в хранопровода. Извадих я, за да продължа да дишам”, връща се към кървавата атака Стефан Драганов.   Той оцеля след дълго лечение във военната болница в Ландщул.   На съвещание за подготовката и осигуреността на българските военни контингенти извън страната на 8 януари 2004 г.президентът Първанов поставя и въпросите кой е предложил и как е изпълнена схемата по осигуряването на базата \"Индия\", както и кой е преценил, че изградената система от инженерни съоръжения е достатъчно сигурна.   Въпросът за това дали българският батальон разполага с достатъчно ясна, конкретна и изпреварваща информация за събитията също е сред поставените от президента теми, наред с мотивацията и финансирането на мисиите ни в чужбина и в частност на батальона в Ирак.   По-късно комисията, извършила вътрешноведомствената проверка по атентата срещу българската база \"Индия\" в Кербала, констатира, че \"подготовката на батальона, в това число и специалната, е била несъобразена в пълен обем с операцията в Ирак, с потенциалните заплахи и враждебна среда, характерни за театъра на операцията, както и спецификата на мисията\".   Констатирано бе, че националната система за прилагане на поуките от участие в подобни операции не действа достатъчно ефективно и своевременно. Потвърдена беше първоначалната оценка, че професионалните действия на българските военнослужещи в Кербала, високият дух и добра подготовка са направили възможно отразяването на атаката и са довели до минимализиране на загубите.   Докладът препоръча анализиране на възможността за създаване на специализирани щатни подразделения за участие в международни операции, както и подготовката на контингентите да става в отделен център със собствен команден състав и инструктори, участвали в задгранични мисии. Посочено беше, че е необходима преоценка на реда за достигане на разузнавателна информация - стратегическа, оперативна и тактическа, до щаба на батальона, с цел локализиране на непосредствените заплахи, конкретното време, обекти за нападение и състава на терористичните групи.   Направен беше изводът, че не може да бъде установена пряка причинно-следствена връзка между констатираните в доклада пропуски и резултата от терористичния акт на 27 декември. Като особено важна беше оценена необходимостта от адекватно и синхронизирано участие на всички държавни институции при вземане на политическо решение за участие в мисии.   В годините, последвали началото на мисията в Ирак, при различни обстоятелства, включително и при инцидент с т.нар. приятелски огън, загинаха още осем български военни - офицерските кандидати Димитър Димитров, Владимир Пашов, Гърди Гърдев, Преслав Стоянов, Валентин Донев, Марин Милев, Цветан Камов и Паун Георгиев.   България е изгубила общо 13 бойци в Ирак.   Източник: dir.bg.", "date": "2017.12.27", "title": "14 години от кървавия атентат срещу българската база в Кербала"}
{"url": "http://epicenter.bg/article/Evtinite-tsigari-poskapvat--a-tezi-ot-po-visokiyat-klas-mozhe-da-poevtineyat/143839/4/0", "text": "Цигарите ще са с нови цени и с нов бандерол. Някои марки вече поскъпнаха.   Причината за скока са промените на акциза на тютюневите изделия.   Най-масовите цигари, които струват по 5 лева, ще стигнат 5,20 лв, съобщава novini.bg. Това обаче важи за по-ниския клас. Скъпите цигари е възможно да поевтинеят, тъй като и акцизът им става по-нисък.    Единствено производителите и вносителите обаче ще трябва да решат дали да смъкнат цената.  ", "date": "2017.12.27", "title": "Евтините цигари поскъпват, а тези от по-високият клас може да поевтинеят"}
{"url": "http://epicenter.bg/article/S-20-mln--leva-styagat-pristanishtata-u-nas/143862/4/0", "text": "  съобщава                 ", "date": "2017.12.27", "title": "С 20 млн. лева стягат пристанищата у нас"}
{"url": "http://epicenter.bg/article/Turtsiya-zalovi-nad-340-migranti--podgotvyali-se-da-vlyazat-v-Balgariya-i-Gartsiya/143825/3/0", "text": "Турските власти задържаха голяма група мигранти и бежанци. Общо 343-ма души се подготвяли да преминат нелегално през границата в България и Гърция, предаде бТВ.    Групата е разкрита от 54-а механизирана пехотна бригада към жандармерията. Част от бежанците се укривали в селата край турско-българската граница.   Друга група се укривала в околностите на Ипсала/Кипи край турско-гръцката граница. Бежанците от Сирия, Ирак, Афганистан, Мароко, Либия, Алжир, Шри Ланка и Непал са предадени на Дирекцията по миграция в Одрин.   БГНЕС припомня, че само преди три дни турските гранични власти в окръг Одрин заловиха група от 118 мигранти и бежанци при опит да преминат нелегално в България и Гърция. В групата имаше граждани на Пакистан, Бангладеш, Алжир, Мароко и Сирия. След като е била установена самоличността им, мигрантите са били предадени на Управлението за миграция в Одрин.  ", "date": "2017.12.27", "title": "Турция залови над 340 мигранти, подготвяли се да влязат в България и Гърция"}
{"url": "http://epicenter.bg/article/1900-dushi-potarsili-pomosht-v--Pirogov--po-praznitsite--trima-pili-antifriz/143841/3/0", "text": "Празничните дни са преминали натоварено за медиците в спешната болница „Пирогов”. Потърсилите помощ за коледа за 1900 души, като 300 от тях са били приети, съобщава БиТиВи.   В клиниката по токсикология има най-много приети, като трима от тях пили антифриз по погрешка – сбъркали го с ракия.   Общо 41 души са приети в клиниката по токсикология. 15 души с алергични реакции също са били приети.   Лекарите съветват през следващите празнични дни да не прекаляваме с алкохола и храната.", "date": "2017.12.27", "title": "1900 души потърсили помощ в „Пирогов” по празниците, трима пили антифриз"}
{"url": "http://epicenter.bg/article/Do-den-dva-tryabva-da-izlyazat-rezultatite-ot-probite-za-alkohol-i-narkotitsi-na-dvamata-vodachi/143868/3/0", "text": "  цитирани от Нова телевизия.             „   Източник: Нова телевизия  ", "date": "2017.12.27", "title": "Запис от камера показва: Камионът е виновен за смъртта на зам.- кметицата на Кричим и децата й"}
{"url": "http://epicenter.bg/article/Zaloveni-sa-nad-25-piyani-i-drogirani-shofyori-v-praznichnite-dni-samo-v-Sofiya/143876/3/0", "text": "  Над 25 пияни и няколко дрогирани шофьори са заловили пътните полицаи през празничните дни само в столицата съобщава БиТиВи   Всеки ден по пети пияни и един дрогиран. Това е равносметката от засилените полицейския проверки на пътя през почивните дни.   Най-честото оправдание е: „пих две бири и отивах да си купя цигари”.   Изрядните шофьори настояват за крайни мерки спрямо пияните зад волана.   Засилените проверки на пътя остават до края на новогодишните празници.  ", "date": "2017.12.27", "title": "Заловени са над 25 пияни и дрогирани шофьори в празничните дни само в София"}
{"url": "http://epicenter.bg/article/Mihail-Konstantinov--Standartat-ni-na-zhivot-se-e-uvelichil-s-dve-treti-za-10-godini/143816/2/0", "text": "„Преди 10 години, когато България влизаше в Европейския съюз, нашият стандарт беше 30% от техния. Сега е 50% от техния – това е едно увеличение с две трети”, каза проф. Михаил Константинов в предаването „Тази сутрин” по БиТиВи.   Въпреки това българите все още живеят два пъти по-зле от европейците, защото заплатите ни са четири пъти по-ниски, а цените – 2 пъти по-ниски. „Всичко друго е спекула”, обобщи Константинов.   По думите му също много се спекулира с броят на българите в чужбина и хората, които живеят в София.   „В чужбина има 1,5 млн. българи с български паспорти, от които 1 млн. са избиратели”, категоричен е той.   В София пък постоянно живеели 1,3 млн. души, като идват още 50-60 хил., които работят в столицата.   „Влизането в Шенген и еврозоната трябва да стартират така, че да станат необратими и бързи. При нас падането на борда без влизане в еврозоната ще е пълна катастрофа”, каза още Константинов.   Той е категоричен, че сътресения ще има, но минаването към европейската валута ще бъде благоприятно за бизнеса у нас, тъй като вноската за държавния ни дълг ще бъде два или три пъти по-евтина.   По повод вътрешнополитическата ситуация Константинов каза, че може да има предсрочни парламентарни избори само ако има политическа криза.", "date": "2017.12.27", "title": "Михаил Константинов: Стандартът ни на живот се е увеличил с две трети за 10 години"}
{"url": "http://epicenter.bg/article/Stefan-Tsanev--Balgariya-nyama-da-zagine--no-shte-prezhivee-tezhak-period-ot-40-50-godini--VIDEO-/143818/2/0", "text": "България няма да загине, но ще преживее много тежък период от 40-50 г., които се задават, и след това ми се струва, че отново ще си намери мястото в Европа. Това каза в предаването „Тази сутрин” по bTV писателят и драматург Стефан Цанев.   „Доста хленч се носи, ние сме в състояние да се оплакваме през цялото време и все чакаме някой да ни помогне. Като че ли сме в състояние на всенародна просия, а сами не правим нищо”, допълни той.   Писателят призова хората да работят, да бъдат самостоятелни и решителни, да не се отчайват, защото по думите му най-лесно е да си отчаян и да се молиш на някого.   Според Цанев едно общество се крепи, ако има доверие между власт и народ. „Ако това доверие го няма, и усилията на властта са напразни, и трудът на народа е напразен. Това единение трябва да го постигнем по някакъв начин, за съжаление, го нямаме. Първоначалната вина е на властващите, че не могат да спечелят доверието на народа. А народът също стана много мнителен – дори една власт да прави добро, това се гледа със свити очи”, коментира писателят.   Ние разрушихме почти всичко, което беше създадено през социализма. То беше на народа, беше наше, допълни той.   „По време на една диктатура се създават много неща. Това не бива да бъде признак за гордост. По време на демокрация Египетски пирамиди няма да се построят. Големи неща се случваха по време на социализма върху гърба на народа. Тези неща не успяхме да ги запазим”, каза Стефан Цанев.   „Защо трябваше да го унищожаваме, особено земеделието – разсипахме го до основи, сега го изграждаме наново”, отбеляза той.   Ще повярвам, че България започва да се оправя, когато ми кажат колко нови предприятия са започнали да работят. Ние какво произвеждаме, попита Стефан Цанев.   Къде са нашите идеи, нали сме умни хора? Бедата е нашата липса на идеи, ние просто купуваме идеи, заяви той.   Децата ми са в чужбина, обичат България, но нямат перспектира да се върнат тук, призна Стефан Цанев. По думите му българските общности в чужбина са много патриотично настроени, но децата им не знаят български.   Писателят разкри също, че в столицата не се чувства особено уютно. „Имам чувството, че ако падна на улицата, ще ме прекрачат и ще заминат. Обаче това не може да се случи в малките селища и в селата. В големия град човек става анонимен. Не уважава никого, не поздравява никого. Спасяват ме приятелите”, подчерта той.   „Много светли неща съм преживял в църквата. На молебен за дъжд попът ме караше аз да произнасям молитвата към Бога. Най-страшното е, че вечерта заваля дъжд. И тогава, не знам дали от наивност, или си въобразих, че Бог ме чува. Това е  невероятно чувство. Когато се разболях смъртно на 7 г., никога не съм се молил така на Бога както тогава да ме спаси. За трети път боледувах от пневмония. Беше точно  1944 г. Съветските войски вече бяха влезли в България. Училището беше лазаретът, извикаха лекари, биха ми пеницилин, може би съм първият българин, на когото са били пеницилин, и това ме спаси”, разказа още Стефан Цанев в разговора с Антон Хекимян.    ", "date": "2017.12.27", "title": "Стефан Цанев: България няма да загине, но ще преживее тежък период от 40-50 години (ВИДЕО)"}
{"url": "http://epicenter.bg/article/VMRO--Mezhdunarodni-lobita-natiskat-Balgariya-da-uzakonim--tretiya-pol-/143852/2/0", "text": "  Под хуманното, защитаващо правата на хората заглавие „Конвенция на Съвета на Европа за превенция и борба с насилието над жени и домашното насилие“, известната като Истанбулска Конвенция налага учебни програми за изучаване на хомосексуализъм и травестизъм и създава възможност за налагане на еднополови „бракове“.     „                                                                          ", "date": "2017.12.27", "title": "ВМРО: Международни лобита натискат България да узаконим „третия пол“"}
{"url": "http://epicenter.bg/article/Neno-Dimov--V-golemite-gradove-chistotata-na-vazduha-e-prioritet/143854/2/0", "text": "  В големите градове чистотата на въздуха вече е приоритет на гражданите - там има много съществен обществен натиск за вземане на мерки за подобряване на състоянието. Това каза министърът на околната среда и водите Нено Димов в интервю за БТА, цитиран от    Той напомни, че още с встъпването си като министър е обявил опазването на чистотата на въздуха като основен приоритет на министерството. Не мога да очаквам, че в цялата страна ще има еднакво разбиране, естествено проблемите в различните общини са различни, нагласите на хората са различни към този въпрос и е естествено и мерките, които се вземат да са различни, сроковете и скоростта също, коментира Димов.   Министърът представи изпълнението на Оперативна програма \"Околна среда\" /ОПОС/ 2014-2020 г. Откритите процедури по нея са 29 и са на обща стойност над 1,6 млрд. лева. Това са 47 процента от ресурса на програмата. Сключените договори за безвъзмездна финансова помощ са 51 на обща стойност 818 млн. лв., или 23,7 на сто от ресурса на ОПОС.   Новият елемент в програмата са инвестициите в мерки за преодоляване риска от наводнения и свлачища. Обявени са четири процедури на обща стойност над 131,6 млн. лв. Предстои да бъдат обявени още три процедури. Министър Димов се надява до средата на следващата година да бъде \"отворен\" и ресурсът за мерки за подобряването на качеството на въздуха, който е на стойност 111,3 млн. лв.   В момента мислим върху критериите, т.е. за какъв тип общини да бъдат достъпни, каза Димов и допълни, че това трябва да са общини, които не само да имат проблем с чистотата на въздуха, но и са показали през годината добро изпълнение на собствените си планове, имат мотивация в себе си. По отношение на наказателните процедури министър Димов отбеляза, че в действителност тези процедури за нарушения са форма на диалог с Европейската комисия за намирането на най-правилните решения за осигуряване на правилното прилагане на европейското законодателство.   За приоритетите на българското председателство на Съвета на ЕС, Димов посочи, че ключовите приоритети, по които ще работим, са подобряване качеството на въздуха и по-доброто регулиране. Според него по-доброто регулиране, включително чрез намаляване на административната тежест и опростяване на регулаторните режими, допринася за по-ефективно прилагане на законодателството.              ", "date": "2017.12.27", "title": "Нено Димов: В големите градове чистотата на въздуха е приоритет"}
{"url": "http://epicenter.bg/article/Zhitelite-na-obshtina-Devin-zaplashiha-s-blokirane-na-patishta-zaradi-skapa-voda/143855/2/0", "text": "  Жителите на община Девин предупредиха, че ще спрат да плащат за вода, заради увеличените цени и липсата на пречиствателна станция.   Протестната им декларация ще бъде изпратена до премиера, до омбудсмана, до Комисията за енергийно и водно регулиране и до Министерството на регионалното развитие, предаде БНР, цитирани от    Протестиращите издигнаха плакати „Стоп на увеличението на водата“, “ВиК-Смолян е мащеха за община Девин“.   Дияна Чаушева прочете текста на декларацията, която бе подкрепена с бурни аплодисменти.   Демонстрантите настояха да се върне старата цена на питейната вода в община Девин и да не се увеличава тя през следващия програмен период до 2021 година.   Настоява се също и да бъдат върнати незаконно взетите пари за вода от 1 май тази година.   Местните граждани са готови на крайни действия като блокиране на пътища и спиране на ТИР-овете.   Община Девин, както всички общини в областта, участва в Асоциацията на ВиК-Смолян, което допринася за финансиране на различни проекти, заяви кметът Красимир Даскалов.   В момента в Девин се приключват два водопровода. Погрешно от инициативния комитет се изказаха, че в Стрелча пият боза. Там водопроводът отдавна е сменен. Работим усилено с общинското ръководство за осигуряване на финансиране на водопровода за Настан. Имаме подготвени проекти за Осиково, Брезе и Беден, каза Даскалов.  ", "date": "2017.12.27", "title": "Жителите на община Девин заплашиха с блокиране на пътища заради скъпа вода"}
{"url": "http://epicenter.bg/article/Balgarski-granichari-sa-spasili-nad-1000-nelegalni-migranti/143859/2/0", "text": "  Екипажът на българския граничен кораб „Обзор” е помогнал на 19 бедстващи гумени лодки, в които е имало 1041 човека. Това съобщиха от МВР, цитирани от „Сега“.   От 1 ноември до днес „Обзор” участваше в охраната на европейската югоизточна морска граница. Операцията е в помощ на гръцката брегова охрана и се ръководеше от агенция „Фронтекс”.   „Общо през този период граничните полицаи са спасили 19 бедстващи гумени лодки с 1041 човека на борда. През този период граничните полицаи от „Обзор“ са подали сигнал за пет лодки, които са спрени в турските териториални води от турските власти.   Последната операция бе на 24 декември - тогава екипажът на гранично полицейския кораб „Обзор“ е спасил две бедстващи лодки с 117 души общо на борда в района на остров Лесбос, като от всичките нелегални имигранти 40 са били деца”, пише в съобщението на МВР.  ", "date": "2017.12.27", "title": "Български граничари са спасили над 1000 нелегални мигранти"}
{"url": "http://epicenter.bg/article/Utre-shte-ima-protesti-za-i-protiv-vtori-lift-nad-Bansko/143860/2/0", "text": "  Жителите на Банско и околните населени места отново ще излязат на протест на главен път Е-79 край Симитли утре в подкрепа изграждането на втори лифт в курортния град, събщи за \"Фокус“ Димитър Русков, представител на сдружение „Бъдеще за Община Банско“.   Протестът ще започне в 10.00 ч, като се очаква да присъстват жителите на общините Симитли, Разлог, Кресна, Струмяни, Благоевград и други.   „Надяваме се, че утре в Министерски съвет ще се глада точката, касаеща плана за управление на Национален парк „Пирин“ и изграждането на втори лифт в Банско.   Освен това знаем, че в същия ден пред Министерския съвет ще се проведе протест от противниците на нашето искане, затова решихме, като ответен жест, да организираме пореден протест. С него искаме да заявим на правителството, че очакваме неговото решение“, каза още Русков.   Той добави, че тази вечер или утре на място ще бъде взето решение от страна на протестиращите дали отново да бъде блокиран главен път Е-79, както се случи на предходния протест.   На 13 декември жителите на Банско, водени от кметовете в региона, затвориха за кратко главен път Е-79 край Симитли.   Източник:   ", "date": "2017.12.27", "title": "Утре ще има протести за и против втори лифт над Банско"}
{"url": "http://epicenter.bg/article/Taksa--sgradna-instalatsiya--otide-v-sada-na-Evropeyskiya-sayuz/143864/2/0", "text": "  Съдът на Европейския съюз се зае да тълкува дали е допустимо начисляването на такса \"сградна инсталация\", когато отделните потребители са се отказали от централното отопление. Процедурата е задвижена след запитвания на български районен съд за това как да се прилага правото на Европейския съюз в българските условия и идва няколко месеца, след като Върховният касационен съд излезе с тълкувателно решение по казуса, съобщава БНТ.         допълва:          ", "date": "2017.12.27", "title": "Такса „сградна инсталация“ отиде в съда на Европейския съюз"}
{"url": "http://epicenter.bg/article/Hyuriet--Balgariya-ignorira-Turtsiya-po-patya---kam-ES/143865/2/0", "text": "  \"От шестмесечната програма на България, която поема председателството на Съвета на Еъропейския съюз от 1 януари 2018 г. се вижда, че тя е игнорирала Турция. Това пише турският вестник „Хюриет“ на сайта си, цитиран от obzornews.bg.   „София не използва нито едно изречение за Еврочленството на Турция, но, от друга страна, поставя на центъра на вниманието разширяването на ЕС към Западните Балкани“, пише изданието. Според турската медия България, която е член на ЕС и за пръв път ще поеме председателството на Съюза е предприела линия на игнориране на Турция по пътя й към членството в Европейския съюз.   Изданието припомня, че България ще поеме председателството от Естония и че сред основните приоритети ще бъде процесът на разширяване.   „В процеса на разширяване на ЕС разделянето на Западните Балкани от Турция е отношение, което напоследък се утвърждава и в Брюксел.“, отбелязва Хюррийет.   „В пътната карта на България за следващите шест месеца пише единствено, че „по време на председателството на България с Турция ще се работи в името на диалога и продължаването на сътрудничеството“, допълва изданието. Според Хюриет по време на българското Европредседателство интересът към Западните Бълкани ще се повиши значително.   „На 17 май 2018 г. лидерите на Европейския съюз, които по никакъв начин не откликнаха на молбата на Турция за среща на високо равнище, ще се срещнат в София, за да обсъжат бъдещето на Западните Балкани.“, пише изданието. Според Хюриет България стои дистанцирано от Турция по отношение на нейното членство в ЕС. Изданието допълва, че страната ни отдава голямо значение на споразумението за реадмисия между Брюксел и Анкара. „Друг важен момент, на който България отдава значение в сътрудничеството с Турция, е борбата с тероризма“, пише Хюриет и допълва: „България е сред държавите членки на ЕС, която не създава много проблеми, когато стане дума за Турция и следи за спазването на добросъседските взаимоотношения. Изданието акцентира и върху думите на премиера Бойко Борисов. „Миналата седмица българският министър-председател Бойко Борисов заяви в едно телевизионно предаване, че трябва да се изостави лицемерието по отношение на Еврочленството на Турция.“, пише Хюриет.     Тогава той разви тезата, че държавите членки на \"Едно такова споразумение може да уреди всичките спорни теми и да гарантира южния фланг на НАТО\", подчерта тогава Борисов.   Премиерът каза същото и по време на лекцията си пред студенти в УНСС преди месец: \"   Припомняме още, че на 7 януари 2018 година президентът Ердоган и премиерът Борисов ще се срещнат в Истанбул за откриването на ремонтираната Желязна църква \"Свети Стефан\".", "date": "2017.12.27", "title": "Критична статия в Хюриет: България игнорира Турция по пътя ѝ към ЕС"}
{"url": "http://epicenter.bg/article/Bedstveno-polozhenie-v-Pazardzhishka-oblast-zaradi-lipsa-na-depa-za-smet/143866/2/0", "text": "  цитирани от         ", "date": "2017.12.27", "title": "Бедствено положение в Пазарджишка област заради липса на депа за смет"}
