{"url": "http://epicenter.bg/article/Sofiya-otbelyazva-142-godini-ot-Osvobozhdenieto-si/202980/2/0", "text": "С празнично биене на камбаните на централните софийски храмове, благодарствен молебен и литийно шествие ще бъде отбелязана годишнината от навлизането на руските войски под предводителството на генерал Йосиф Владимирович Гурко в София и освобождението на града от османско владичество.    София е освободена преди 142 години без насилия, без пожари, както се е планирало, без избиване на населението. Тук бързата реакция на руските войски, които проникват светкавично в града и съпротивата на западните консули, които са отказали да го напуснат, както и волята на жителите на града, водят до неговото освобождение през 1878г.    Благодарственият молебен е бил в храм ''Света Неделя'', където се е състояла първата заупокойна служба в памет на загиналите и Тържествен молебен за освобождаването на града. На тях е присъствал лично генерал Гурко.    На 4 януари 2020 г. благодарственият молебен ще се състои в храм „Света Неделя” от 10 ч. Именно там преди 142 години се е състояла първата заупокойна служба в памет на загиналите и Тържествен молебен за освобождаването на града. На тях е присъствал лично генерал Гурко.    Литийното шествие и поднасянето на цветя и венци пред паметниците на Генерал Гурко и Цар Освободител ще бъде от 10.30 ч., а от 11.15 ч. ще се състои литературно-музикална програма и поднасяне на венци пред паметника на Българския опълченец", "date": "2020.01.04", "title": "София отбелязва 142 години от Освобождението си"}
{"url": "http://epicenter.bg/article/Eva-Maydel--Klimatichnite-promeni-ne-opirat-samo-do-tova-kakvi-slamki-izpolzvame/202987/2/0", "text": "Много е важно да видим това, което гражданите ни казаха на последните европейски избори, а именно, че те не искат вече толкова решаване на вътрешните проблеми, колкото ангажираност към бъдещето и в частност климатичните промени. Това заяви в сутрешния блок на Нова телевизия евродепутатът от ГЕРБ/ЕНП Ева Майдел.    \"Климатичните промени не са тема само за лайфстайл или за това какви сламки използваме. Всички континенти трябва да си помагаме и да търсим решение по климатичните промени, не само Европа, защото в крайна сметка всички живеем на една планета\", посочи тя.  По отношение на социалните мрежи българският евродепутат беше категорична, че те трябва да поемат своята отговорност в случай на изтичане на данните ни.  Това вече не са само платформи за споделяне на снимки и хубави моменти с приятели, така че е хубаво такива мрежи като Фейсбук да се научат да поемат отговорност при доказани злоупотреби с нашите данни, подчерта Майдел.   „Не вярвам, че когато Зукърбърг е създавал тази платформа, е смятал, че тя ще се разрасне до такава голяма степен, че да влияе на политически, икономически, етнически, дори военни казуси и конфликти и че може да разпалва определени теми благодарение на възможността, която предлага за връзка с милиони, милиарди граждани из целия свят. За компаниите допреди няколко години всичко това беше бизнес, беше свързано с реклами, от известен период от време обаче вече е и поемане на отговорност. Компании като Facebook трябва вече да поемат своята отговорност в тези процеси, защото това вече не са платформи, с които споделяме само хубави моменти и снимки с приятели”, каза евродепутатът в ефира на предаването \"Събуди се\".  Последната статистика на Евростат показа, че българите дават много пари за интернет, за телефони, за пощенски услуги, а в същото време всеки четвърти българин няма достъп до интернет. „Определено наблюдаваме тази разлика, но смятам, че тя е по-важна за малките и средни предприятия. Какво имам предвид - в момента не всички предприятия се възползват достатъчно добре от възможностите, които интернет технологиите предлагат. Това, което бихме искали да подобрим, е именно тези предприятия да станат по-конкурентоспособни. Когато имат достъп до средства, така и до експертиза, за да подобрят своите процеси. Това би подпомогнало и тази пропаст, която наблюдаваме, да стане по-малка”, коментира още Ева Майдел.    \"Финансирането на идеи и малки бизнеси в Европа вече ще е много по-лесно и достъпно, защото договорихме нови правила за платформите за колективно финансиране, т.нар. краудфъндинг. Това е начин за събиране на средства за стартиращи компании или хора с интересни идеи. Компаниите представят проектите си на специални онлайн платформи и така могат да спечелят доверието на много, но по-малки инвеститори, които могат да са и обикновени физически лица. Това работи много добре в САЩ и с новите правила правим така, че платформите за колективно финансиране да могат да работят при еднакви правила във всяка държава на ЕС. Така една идея за иновативен продукт ще бъде представена и достъпна за инвестиране в нея от граждани от цяла Европа, което увеличава шанса да се съберат нужните за реализирането средства\", обясни в заключение евродепутатът за същността на т.нар. краудфъндинг.  ", "date": "2020.01.04", "title": "Ева Майдел: Климатичните промени не опират само до това какви сламки използваме"}
{"url": "http://epicenter.bg/article/Kmetat-na-Pernik--Shte-izzhiveem-tazi-kriza--makar-i-bolezneno-/202989/2/0", "text": "Мярката да има с един час по-малко вода е болезнена, но такова бе предложението на ВиК дружеството, за да можем да имаме достъп до питейна вода през януари и февруари, които са доста тежки месеци.   Това обяви в сутрешния блок на bTV кметът на Перник Станислав Владимиров във връзка с водния режим в града.    По думите му основната причина да се стигна до водната криза е лошото финансово и организационно състояние на местното ВиК дружество.    ,,Истината е, че имаме дефицит на добри кадри, защото и в предишния режим имахме много проблеми. Лошо финансово състояние, лоша организация и изобщо трудно се смогва поради липсата на добри кадри. Въпреки всичко ние ще изживеем тази криза, макар и болезнено'', допълни градоначалникът.    Той още веднъж използва възможността да благодари на премиера Борисов за отпуснатите средства за Перник.    ,,Благодаря на премиера за отпуснатите средства, защото не е по силите на Община Перник да поднови сама водопроводната и канализационна мрежа на целия град'', каза Владимиров.    Според него до това положение, в което се намира миньорският град, нямаше да се стигне, ако още през лятото е бил въведен такъв режим, но само в рамките на нощта.    ,,Ако това бе направено през лятото, сега щяхме да имаме достатъчно количество вода и нямаше да сме изправени пред такова изпитание'', посочи Владимиров.  Кметът призова да не се влага политика в тази криза, но призова за дебат по отношение на всички проблеми, които съществуват във ВиК сектора у нас.    ,,Не мисля, че БСП се заиграва със страховете на хората, но силно се надявам кризата да направи така че във ВиК сектора всичко да стане по-подредено'', допълни той.    Накрая Станислав Владимиров изрази оптимизъм, че прокуратурата ще си свърши работата и виновните за водната криза в Перник ще си понесат отговорността.", "date": "2020.01.04", "title": "Кметът на Перник: Ще изживеем тази криза, макар и болезнено "}
{"url": "http://epicenter.bg/article/Chestvame-172-godini-ot-rozhdenieto-na-Hristo-Botev/202990/2/0", "text": "Честваме 172 години от рождението на Христо Ботев! На 6 януари 2020 г. (понеделник) от 13.00 ч. пред бюст-паметника на Христо Ботев в Борисовата градина ще се проведе тържествено честване по повод 172-та годишнина от рождението на големия български поет, публицист, общественик и революционер.    В програмата ще участват Силвия Лулчева, мъжки вокален ансамбъл ”България” с художествен ръководител акад. Валентин Бобевски и Гвардейският представителен духов оркестър.    Слово ще произнесе доц. д-р Тодор Чобанов, заместник-кмет на Столична община.    Организатори на празничното събитие са Столична община, Министерство на отбраната на Република България и Общонародна фондация „Христо Ботйов”.   Родният град на поета - Калофер, отбелязва 172-та годишнина от рождението му с двудневна програма, съобщи за БТА Румен Стоянов, кмет на града.    Проявите, посветени на годишнината започват на 5 януари, от 16:00 ч., когато ученици от местното средно училище \"Христо Ботев\" ще представят \"Ние потомците, за посланията на Ботев\" в Национален музей \"Христо Ботев\" в града. По традиция, от 18:00 ч. в едноименното читалище в града ще се състои тържественото събрание по случай рождението на Ботев. Слово за великият син на България ще произнесе кметът на Калофер. След това Димитър Селенски и ДТ \"Гео Милев\" от Стара Загора ще представят моноспектакъла \"Щурчето - убиецът на Ботев\" по романа на Неда Антонова \"Неговата любима\". Вечерта ще приключи с празнични илюминации.   Кулминацията на проявите е на 6 януари, от 11:30 ч. пред паметника на майката на поета-революционер Иванка Ботева ще бъдат положени цветя и ще прозвучи рецитал на стихотворението \"Майце си\" в двора на НМ \"Христо Ботев\".    Веднага след това на мемориалния комплекс на Христо Ботев в града ще се състои митинг-поклонение, посветен на 172-та годишнина от рождението на поета-революционер и ще бъде произнесено слово за великият син на България. Военнослужещи ще положат \"Гирлянд на славата\" пред паметника на Христо Ботев в Калофер.", "date": "2020.01.04", "title": "Честваме 172 години от рождението на Христо Ботев"}
{"url": "http://epicenter.bg/article/Na-8-yanuari-premierat-Borisov-priema-pratenik-na-Tramp-i-se-sreshta-s-Putin-i-Erdogan/202996/2/0", "text": "Знакова за българския премиер Бойко Борисов ще бъде датата 8 януари 2020 година - сутринта той ще приеме голяма американска делегация, водена от помощник държавния секретар на САЩ Дейвид Хейл, а след обяд ще лети за Истанбул, където е поканен от Путин и Ердоган на откриването на „Турски поток”.   „Не за първи път великите сили ме изправят пред такива изпитания”, заяви Борисов       Хейл е специален пратеник на американския президент, а в делегацията са включени специалисти по енергетика, борба с корупцията, които ще участват в първите разговори по изпълнение на подписаното от през ноември от Борисов и Тръмп стратегическо споразумение между България и САЩ. Сред темите ще са проектите за нови газопроводи и хъба “Балкан”, обясниха дипломатически източници, цитирани от  Разговорите с американците започват в 9.00 часа, а в 14.00 след обяд Борисов отлита за Турция, за да участва в официалната церемония по откриването на „Турски поток”.   След обяд Дейвид Хейл ще бъде приет от президента Румен Радев.   Освен президентите Путин и Ердоган в Истанбул на церемонията ще бъде и главният изпълнителен директор на “Газпром” Алексей Милер.   Преди ден Борисов направи инспекция от хеликоптер на построеното трасе от „Балкански поток” в участъка от кранов възел Горни Дъбник до кранов възел Селановци.   Министър-председателят показа газопровода от птичи поглед и обеща да занесе снимките на президента Путин. „150 км вече са положени, над 18 000 тръби. Това е  „Балкански поток” - от първия ден, в който сме стартирали, след като направихме изрядни процедури, се строи на пълна мощност. Няма Нова година, няма събота, няма неделя. Какви огромни съоръжения се правят. И след това тръбите се зариват и отгоре се слага царевица, жито. Това са 150 км”, похвали се Борисов от кабината на хеликоптера.   Премиерът изрично подчерта, че са спазени всички \"брюкселски препоръки\". „България спазва всички процедури като член на ЕС - обжалвания, търгове, всичко мина. От първия ден досега по над 5 км на ден се работи. Неслучайно го наричаме и така сме го презентирали в Брюксел - газов хъб \"Балкан\" – защото той ще обслужва Балканите“, коментира Борисов, цитиран от \"Фокус\".   Борисов дори се похвали, че  \"към края на май, ако не на 13 юни, трябва да стане готов „Балкански поток”. „Точно и ясно сме обявили, че на 1 януари сме прехвърлили точката на границата с Турция. Старият газопровод е в прекрасно състояние. С новия поток от Гърция сме изградили пълна диверсификация\", увери Борисов – нещо, които изрично се изисква от САЩ.   В края на ноември при срещата в Белия дом Тръмп е искал от България да прекрати постепенно доставките на руски природен газ и да го замени с втечнен газ от САЩ, който да бъде доставян през терминал в гръцкото пристанище Александруполис. Американският президент дори е настоял в стратегическото споразумение да се фиксират конретни параметри на доставки на американския втечнен газ, което Борисов отказал. Според премиера той успял да убеди президента на САЩ, че това за България означава смяната на един монопол с друг и истинската диверсификация е да се ползва природен газ от възможно най-много доставчици.   Борисов цитира думите на американския прецидент, че САЩ искат  България да стане  \"регионален стратегически газоразпределителен център\". \"Това означава, че тук ще идва газ от много страни, а България ще получава транзитни такси“, отбеляза Борисов.   По време на инспекцията си Борисов натърти пред медиите, че това, което се строи през нашата територия, е „Балкански поток”. Думите му са в отговор на реакцията на американският президент Доналд Тръмп, които преди седмица  разписа закона за военния бюджет на САЩ за 2020 г., с който се налагат санкции на компании, замесени в осъществяването на руските проекти за газопроводи “Северен поток 2” и “Турски поток”.   Това породи опасения, че България също може да бъде засегната, защото “Балкански поток” реално е втора тръба на турския газопровод, по която ще влизат в България над 19 млрд. куб. м природен газ на година. „Нашето е „Балкански поток. Точка”, заяви Борисов по време на инспекцията.   Над 12 млрд. куб. м газ ще излизат директно от България към Сърбия. Останалото количество ще остава в страната както за вътрешно потребление, така и за захранване на планирания от българското правителство газов хъб “Балкан”, от който да се доставя гориво в Централна и Източна Европа.   България бе избрана за продължението на “Турски поток” през юни 2018 г. Тогава новината бе съобщена от руския президент Владимир Путин при посещението на българския министър-председател в Москва. Путин специално подчерта пред Борисов, че България получава отклонението от “Турски поток” по настояване на Ердоган. България вече обяви, че реално започва вноса на руски газ по “Турски поток” от началото на 2020 година, като това става по откритата през октомври 11-километрова реверсивна газова връзка между системите на двете държави. До тази година връзката бе еднопосочна и по нея Турция получаваше руски газ през преминаващия през Украйна и България трансбалкански газопровод.   \"Турски поток” ще има значително регионално въздействие, променяйки моделите на газовия поток. Годишният поток от 25 млрд. куб. м през Трансбалканския газопровод ще спре и до 19 млрд. кубически метра годишно ще бъдат премахнати от украинския транзит през 2020 г.   През ноември в съвместното изявление на премиера и американския президент и в документа за стратегическо сътрудничество, подписани след срещата на Борисов и Тръмп, залегна общата цел България да се превърне в истински газов хъб и ключов източник на регионална енергийна сигурност.", "date": "2020.01.04", "title": "На 8 януари премиерът Борисов приема пратеник на Тръмп и се среща с Путин и Ердоган"}
{"url": "http://epicenter.bg/article/Nov-sluchay-na-grip-v-stranata-ima-v-Burgas/202997/2/0", "text": "За още един случай на свински грип съобщи БНТ. Този път възрастна жена от Бургас е заразена с вируса. Така случаите в страната досега стават три. Според медицинските специалисти по-сериозна вълна на заболяването се очаква през февруари.   Пробите, взети от 85 годишна жена от Средец, се оказват положителни. Референтната лаборатория е потвърдила, че става дума за вируса H1N1, популярен като свински грип. Болната е настанена в инфекциозното отделение на Бургаската многопрофилна болница. Д-р Величка Григорова, РЗИ-Бургас, заяви: \"Изследвана е навреме жената, хоспитализирана е и в началото на другата седмица предполагам, че ще бъде изписана.\" От Районната здравна инспекция прогнозират, че още през следващата седмица ще започне увеличаване на случаите на вирусни инфекции.    Според д-р Григорова в края на януари ще бъдат достигнати по-високи стойности и евентуално през февруари - епидемични стойности на заболяването.  От РЗИ казаха още, че острите респираторни заболявания тази година са три пъти по-малко спрямо същия период период през миналата година.  ", "date": "2020.01.04", "title": "Нов случай на грип в страната има в Бургас"}
{"url": "http://epicenter.bg/article/Mohamed-Halaf--Seriozen-iranski-otgovor-kam-SASht-nyama-da-ima/202998/2/0", "text": "Напрежението в Близкия изток ескалира с атаката срещу посолството на САЩ в Ирак, последвана от убийството на влиятелния ирански генерал Касем Сюлеймани при американски удар в Багдад.    Съединените щати обясниха смъртта на Солеймани като необходима стъпка за гарантиране на сигурността в района, припомня БНР.    Президентът Доналд Тръмп коментира, че убитият генерал е отговорен за подготовката и извършването на терористични атаки.    На свой ред Иран обеща сурово отмъщение за ликвидирането на военния смятан за една от най-влиятелните фигури сред съюзниците на Иран в Близкия изток.    Пред БНР Мохамед Халаф, журналист и експерт по въпросите на региона, заяви, че САЩ и Иран отдавна са във война: „Само че досега тази война беше икономическа, след като президентът Доналд Тръмп реши да напусне ядрената сделка“.    „Санкциите на САЩ срещу Иран, блокирането на продажбите на ирански петрол задушаваха страната. В същото време Иран в продължение на 40 години унижава САЩ под различни форми“, подчерта той в интервю за предаването „Събота 150“ на програма „Хоризонт“.    Според него „ликвидирането на Сюлеймани е най-смелият и най-правилен акт, който се взема в последните 40 години от страна на САЩ“ и така правилата на играта между тях се променят радикално.    „С този удар САЩ пращат едно силно послание към аятоласите в Техеран, на Революционната гвардия и на наследника на Сюлеймани – Есмаил Гаани – че отсега-нататък всякакво нарушение, убийство на американски гражданин, войник, раняване и посягане към американските интереси в Ирак, района и други страни, ще бъде последвано от разрушителен удар“, отбеляза Мохамед Халаф.    И допълни, че това показва, че иранците не могат повече да се крият зад прокси организации, създавани и въоръжавани от Техеран.    От изказването на президента Тръмп се разбират две неща, посочи още журналистът – „аз съм отворен за преговори, но съм готов за война“.    А колкото до заплахите за отмъщение – след края на ирано-иракската война Иран не влиза в пряк бой, а използва прокси организации, създадени за тази цел, отбеляза той.    „Американците са получили информация, че идването на Сюлемайни в Багдад  , който преди това се е срещнал в Бейрут с лидера на „Хизбула“ Хасан Насрала и след това с факторите в Сирия, цели организиране на повторен щурм на посолството на САЩ в иракската столица“, заяви Мохамед Халаф, според когото Иран е искал да организира сходна на заложническата ситуация в Техеран през 1979 г.    Според него другата основна цел на Касем Сюлеймани била организиране на преврат в Ирак и превземане на властта чрез неговите проирански милиции и партии.    Сериозен ирански отговор към САЩ няма да има, не очаквам апокалиптични сценарии, които прогнозират някои анализатори, каза още Мохамед Халаф. ", "date": "2020.01.04", "title": "Мохамед Халаф: Сериозен ирански отговор към САЩ няма да има"}
{"url": "http://epicenter.bg/article/Prof--Zdravko-Popov--ES-se-nuzhdae-ot-radikalni-reformi/202999/2/0", "text": "Новото десетилетие за Европейския съюз започва със серия предизвикателства, напомня БНР. Без съмнение едно от тях е предстоящото излизане на Великобритания от Европейския съюз.    Разбира се, на евролидерите ще им се наложи да се обединят усилия и по редица важни въпроси сред които борбата с климатичните промени, с растящия евроскептицизъм, отношенията със САЩ, Русия и Китай.    Не бива да пропускаме и желанията за реформи на съюза, изразявани от президента на Франция - Еманюел Макрон и вътрешните противоборства с Полша и Унгария - страни, които смятат, че принципите върху които е изграден ЕС се пренебрегват.    С всичко това, а и с други проблеми ще трябва да се справя новата Европейска комисия, начело с Урсула фон дер Лайен.    Но дали тази борба ще е успешна?    Пред БНР дипломатът и експерт по международни отношения - проф. Здравко Попов - президент на Института за публична политика, заяви, че е трудно да се прогнозира как Брекзит ще промени ЕС.    „Със сигурност Евросъюзът ще се промени – Англия е един от стожерите на ЕС и на европейската цивилизация. Франция, Германия, Великобритания олицетворяват европейския Запад и в този смисъл излизането на Великобритания безспорно няма как да не създаде определен тип криза. Това е своеобразно разстройство в конструкцията на проекта, макар че Англия не е сред учредителите на ЕС“, подчерта проф. Попов и допълни, че европейският проект се нуждае от радикални реформи.    Според него при всички случаи новата Европейска комисия ще направи всичко възможно да смекчи силовите полета на конфронтации и разминавания във вижданията за бъдещето на Европа.    „Но от друга страна не съм сигурен, че без някакви съществени и по-радикални реформи може да бъде удържано това състояние на ЕС във вида, който ние в момента наблюдаваме. Полша например – там има ясен симптом за това, че Полша и през нея и духът на новите източноевропейски демокрации – част от европейския проект, търсят по някакъв начин една собствена идентичност, различна обаче от начина, по който се развива западната част на ЕС“, коментира проф. Здравко Попов.    „Ако е очевидно, че всички споделят общите ценности, това не е точно така по отношение на споделени интереси. Интересите все още се базират на териториална идентичност, на национален суверенитет и на национална самостоятелност“, отбеляза експертът.    Може ли ЕС да запази своята роля като глобален актьор?    Той първо трябва да я изработи, защото в момента не я притежава – участва в глобални разговори, но не като ЕС, а чрез Франция, Германия, Великобритания, Италия. ", "date": "2020.01.04", "title": "Проф. Здравко Попов: ЕС се нуждае от радикални реформи"}
{"url": "http://epicenter.bg/article/Karakachanov--Nyama-kak-da-podkrepim-unishtozhavaneto-na-balgarskoto-samosaznanie-v-Makedoniya-/203004/2/0", "text": "Министърът на отбраната и вицепремиер по въпросите на сигурността Красимир Каракачанов изрази пред „Радио България“ увереност, че НАТО и ЕС ще овладеят гръцко-турските спорове.    \"Напрежението между Турция и Гърция е породено от икономически интереси. Става въпрос за газа около Кипър, който дава доста перспективи за икономически печалби. И тук спорът между Турция и Гърция е кой ще се възползва от това. Но нито една от двете страни, въпреки дрънкането на оръжия, според мен няма да посмее да прибегне до въоръжена намеса. Има достатъчно механизми и в НАТО и чрез ЕС това да бъде избегнато. Но това по никакъв начин не отменя факта, че има напрежение и несигурност, и че има вероятност този процес да ескалира\", заяви Каракачанов.    Той коментира и нерешените спорове със Северна Македония.    \"Това е сложен въпрос. Решението би трябвало да го получим от Скопие. Тази политика от времето на Тито − да се опитваш да флиртуваш с всички и леко да поизлъжеш всички, за да можеш ти да си добре, няма как да стане. Ние сме признали Македония като суверенна държава. Никой не може да ни кара и не може да иска от нас да признаем, че езикът, който те наричат македонски език, е отделен. В международното право се признават държави. Не се признават нации и не се признават езици. Говорихме за конфликта между Турция и Гърция заради Кипър. Вие чули ли сте някой в Кипър или в Гърция да води спор дали кипърците, които говорят гръцки, са отделна нация, или не са? Или на какъв език говорят кипърците − на гръцки или кипърски? Подобен спор да има между Германия и Австрия, дали говорят на австрийски или на немски, или двете Кореи, които са пред война? Дали има севернокорейска нация и дали единият език е различен от другия? Тази шизофрения, създадена в Титова Югославия на идеологическа основа с идеята да се унищожи българската кауза и съзнание в Македония, няма как да бъде част от една европейска политика и няма как, който и да е в България да я приеме и подкрепи. Това няма как да стане“ − категоричен е военният министър.    Според него, това, че Сърбия се превъоръжава, и то доста активно, е факт. \"Чуваме изявления на техния военен министър, че Сърбия се стреми към въздушно превъзходство на Балканите, това също дава теми за размисъл. Приказките за размяна на територии между Сърбия и Косово, за присъединяване на територии от Босна към Сърбия, също не са за подценяване. Аз не искам да обвинявам никого, но имайки предвид практиката на Балканите, сме длъжни да бъдем предпазливи, много добре наблюдаващи ситуацията и анализиращи случващото се\", посочи още Каракачанов. ", "date": "2020.01.04", "title": "Каракачанов: Няма как да подкрепим унищожаването на българското самосъзнание в Македония!"}
{"url": "http://epicenter.bg/article/Pozhar-v-hotel-vav-Velingrad--evakuiraha-169-dushi/202995/3/0", "text": "Пожар евакуира гостите и персонала на хотел във Велинград снощи, съобщиха от пресцентъра на Главна дирекция \"Пожарна безопасност и защита на населението\".    Сигнал за пожара е получен около 21.48 ч. снощи в оперативния център на РДПБЗН – Пазарджик.    На място е изпратен един пожарен автомобил, няма пострадали.    Евакуирани са били 169 души - 156 гости на хотела и 13 души от персонала. Няма пострадали. Изгоряла е помпа филтър, опушени са стените на помещението, в което е била помпата.    Спасена е сградата. Изясняват се причините за пожара.  ", "date": "2020.01.04", "title": "Пожар в хотел във Велинград, евакуираха 169 души"}
{"url": "http://epicenter.bg/article/24-500-praseta-shte-badat-umartveni-zaradi-chuma-v-s--Nikola-Kozlevo/203003/4/0", "text": "24 500 прасета ще бъдат умъртвени по хуманен начин в индустриална ферма в шуменското село Никола Козлево. Вчера Българската агенция по безопасност на храните констатира заболяването африканска чума по свинете. Фермата вече е поставена под карантина. Това стана ясно от извънредното заседание на областната епизоотична комисия.    Огнището на заболяването е констатирано на 2 януари. Ветеринарният лекар на фермата е информирал ветеринарните власти за съмненията си, че има заболели от африканска чума животни. Веднага са взети проби, които са изследвани в лаборатория и вчера в късния следобед е потвърдена заразата.    \"Не можем да приложим мерки да отделим заразените от болните прасета, защото инфекцията така е проникнала в обекта, че нямаме възможност да го направим. Също ние и нямаме право да го правим, съгласно нормативните документи, но г-жа Танева ми каза \"дайте колкото можем да щадим животновъдството, защото държавата понесе огромни загуби\", заяви проф. Паскал Желязков, директор на БАБХ.    Във фермата вече са приложени всички възможни ветеринарни мерки - дезинфекция на помещенията, ограничаване на движението и две санитарни зони около фермата. Преди 10 години в района е имало заболяване на трихинелоза, което може да е било първопричината за проникване най-вероятно. Щетите за собствениците на фермата се изразяват на поне 10 млн. лева.    ОТ БАБХ апелират да се спазват всички санитарни мерки. При всяко съмнение да се информират ветеринарните власти. Във фермите в Шуменско се отглеждат 65 000 прасета. Индустриалното свинепроизводство е съсредоточено в Североизточна България.  ", "date": "2020.01.04", "title": "24 500 прасета ще бъдат умъртвени заради чума в с. Никола Козлево"}
{"url": "http://epicenter.bg/article/Tranliviyat-pat-na-DPS---30-godini-mezhdu-svoi-i-chuzhdi/202954/11/0", "text": "        .    ези бурни страсти заливат замръзналите площади в Кърджали, Разград, Хасково, Шумен след като управляващата БКП взима на 29 декем­ври 1989-та съдбоносно­то решение за връщане имената на българските турци.  Тодор Живков се е сгромолясал. Наследи­лите го комунистически водачи се опитват да се задържат на повърхност­та на стихията след пада­нето на Берлинската сте­на.      и ръко­водството на БКП бърза да поправи \" \", .  Българските мюсюлмани излизат на протести с възгласи:   българските християни се вдигат на бунт със закли­нания:  Градовете пламват, страната се изправя на прага на конфликт със съдбоносни последици.   В навечерието на Бъдни вечер, 42 дни след 10 ноември 89-та, от килията \"смъртен\" на Пазарджишкия затвор е амнистиран политическият затворник Меди Доганов  Ахмед Доган   Две седмици след то­ва, на 4 януари 1990 годи­на в един варненски апартамент 33-ма души, начело с Доган, създават Движението за права и свободи (ДПС).  В учредителни­те документи основате­лите записват приорите­тите: \"     - Да утвърди стъпила­та на етнически фунда­мент партия ДПС като българска, защитаваща висшите национални ин­тереси, отстояваща сигур­ността на страната и един­ството на българската на­ция под мотото:    -   особено като се има предвид кръвната връзка на повечето от нейните членове с Турция и желанието на Анкара да стане гово­рител за правата на бъл­гарските мюсюлмани;   -   на Балка­ните в края на XX и на­чалото на XXI век и да предотврати пламването на етнорелигиозна иск­рица в страната;   -   за да се почувстват избирателите ѝ като равноправна част на обществото ни. Със създаването на ДПС бъл­гарските мюсюлмани по­лучиха политическо представителство в момент, когато обидата у тях мо­жеше да тласне развитие­то на страната в непред­видима посока;   -   и да я превърне в пример за \"български мо­дел\" в геополитиката на размирните Балкани;   Днес, 30 години, по-късно Доган може да от­чете пред електората си, че се е справил със зада­чата си на лидер. Някои може да оспорят методите, с които е постигнал това, други да го обвинят в \"авторитаризъм, граничещ със султански похвати\", но и до днес след името му, наред с критиките, вървят определения ка­то безспорен \"стратег и политически диагностик от европейска величи­на\", които нито един друг български политик досе­га не успява да заслужи.    А Доган колкото и да бе необхосим, толкава ставаше и не­удобен, защото затвърждаваше ролята си на водача, който успява уме­ло да лавира между на­дигащото се желание за мъст у българските мю­сюлмани, стремежа им за самоутвърждаване ка­то \"турци\" и отпорът на плисналия се по площадите национализъм. Успя да намери онзи брод, през който прокара партията си в името на \"единство­то на българската нация\" и я направи сила, с която всеки властови субект се съобразява, уважава или поне отчита.    Той отстояваше европейските ценности, а ДПС защитаваше евроатлантическите позиции. Едва ли днешните евроатлантици помнят, че именно Доган, а след него и цялата ПГ на ДПС са сред онези 135 депутати от 400-членното ВНС, подкрепили още през декември 1990 година петицията за приемането на България в НАТО - тогава, когато едва ли някой освен Соломон Паси е допускал, че ще помиришем Алианса . Винаги, когато държавата беше на кръстопът, ДПС тръгваше на Запад. Тока бе при Косовската криза през 1999-а; след 11 септември 2001; при дилемите ЕС-АЕЦ „Козлодуй“ и Ирак-НАТО, за българо-американските бази  2003-2006      Многок­ратно бе разтърсвана от вътрешнопартийни скан­дали, от интриги, от пре­дателства. В това отношение Доган винаги действаше безкомпромисно - посичаше всеки, който прекрач­ваше недопустимата гра­ница на лоялност и вяр­ност към каузата, който се опитваше да осребря­ва влиянието си в парти­ята, или който заиграва­ше на нейн гръб с чужди интереси. Зам.-председателят Гюнер Тахир си отиде след като тръгна мълвата, че е получил 1 мили­он долара от Иван Кос­тов, за да осигури 200 000 гласа за СДС за изборите през 1997-а.  Организаци­онният секретар Осман Октай последва съдбата му след като тръгваха съмнения, че си е присвоил дарение, изпратено за партийната каса. Доган не вярваше в това, докато не видя с очите си бор­дерата с превода на суми­те.  \"Моторът на организаци­ята\" Касим Дал се заигра открито с Ердоган през есента на 2009 и три месе­ца по-късно Доган го по­сече. (През октомври 2010-а Доган отказа сре­ща с Ердоган, който прис­тигна в София с мисията да го убеди да се оттегли от лидерския пост в ДПС, за което Анкара настоя­ва още от 2007 година. То­гава на срещата отива Касим Дал, като в кръга на разговорите било об­съждано не само отстра­няване на Доган от политиката, но дори разтурването на ДПС, ако той не приеме - б.а.) Оттогава се заговори за връзките на Касим Дал с турските служби, а Доган повече не му про­говори.  Същата съдба сподели през 2015-а и Лютви Местан. Със същото обвине­ние и със същата жесто­кост на наказанието.    на когото все някой ден ще му се усмихне късмета да стане Първи. Затова и всеки от тях носеше маршалски жезъл в раницата си и мислеше, че може да измести Доган не само от лидерския пост, но и от сърцето на този особен електорат. Всеки искаше да открадне партията, да си приватизира структу­рите. И тук бе основната им грешка. Никой от тях не показа стратегическо­то мислене на Доган, ни­кой не постигна неговата визия за партията, никой не носи него­вия интелектуален капа­цитет, никой от тях не се сля така с ДПС и с елек­тората ѝ, както Доган. За­това и всичките опити да се направят дубликати на ДПС, които да се утвър­дят като някакво ново ав­тентично ДПС 1, 2 или 3 претърпяха фиаско, прев­ръщаха се в механичен сбор от отломки: Мехмед Ходжа, Сали Шабан, Мех­мед Дикме. След всеки разкол Движението оцеляваше, а авторитетът на Доган оставаше непокла­тим.    Всеки отцецепник тръгваше с малка гвардия след себе си, ни­що голямо не постигаше, но отделяше гласове от партията-майка. Т ози процес на партийно пъпкуване беляза целия пре­ход - той омаломощи пър­во земеделците, после срина СДС, след това обезсили БСП и най-мал­ко навреди на ДПС.   Защото, въпреки всичките отлюспвания и шумни кра­моли, Движението запази своята тежест на трета по­литическа сила, без която стабилността в страната е немислима.    А това пък бетонираше функциите на Доган като Партньора (таен и явен), от когото за­виси съдбата на останали­те големи политически играчи на българския терен. Няма значение дали те си го признават или не.      десните се опитват да запишат на гърба на Доган, но криза­та тогава бе предизвика­на лично от Иван Костов, който внуши на премиера Филип Димитров да внесе в парламента вот на доверие към кабинета, с пълното съзнание, че во­тът няма да мине. Тогава Доган ги моли настойчи­во да оттеглят вота, предлага им различни варианти на разрешаване на правителствената криза, но и двамата отказват. Вероятно един ден исто­рията ще отброи онези 40 минути, в които Доган стои на празната слушал­ка и чака СДС премиерът в оставка да му предложи кандидатура за нов ми­нистър-председател с мандата на ДПС. Филип Димитров не му предла­га, с което обрече и себе си, и СДС на провал, а това пък обърна хода на промените в България.    когато страната бе изправена на ръба на гражданска война. Тогава Доган буквално хвана за ръка Костов и го нака­ра да овладее бунта на улицата, защото властта се търкаляше по жълти­те павета на София, а Командира не смееше да се наведе и да я вземе. Онзи прословут кадър, на кой­то Савов, Мозер, Надеж­да Михайлова (сега Нейнски), Костов и До­ган, хванати за ръце, во­дят демократичните про­тести през мразовития януари на 1997-а ще ос­тане в историята ни като спомен за печелившата демократична формула, която събра възторга и надеждите ни и с която България много бързо се раздели. Разривът с Кос­тов дойде, когато той превърна СДС в авторитарна партия и когато даде път на \"сините талибани\" да извършат най-тъмна­та приватизация на пре­хода. ДПС обаче подкре­пи усилията на правител­ството на ОДС при реша­ване на Косовската кри­за, която можеше да за­пали чергата ни и не поз­воли у нас да се разиграе етническата карта.    когато Бълга­рия влезе в НАТО и за­почна активния процес по присъединяването ни към ЕС. Благодарение на Доган царят удържа пъл­ния си мандат (2001- 2005), а държавата успя да мине рубикона на по­редната драматична кри­за.  В дясно се бяха хвана­ли за гушите: Костов гро­меше Надежда; от \"мъртвото\" тяло на СДС се пръкна ДСБ; \"Новото време\" пристана на Пла­мен Панайотов; а ДПС за пореден път удържаше \"тематичното\" парламен­тарно мнозинство с него­вите трисейтина депута­ти. Тогава Доган получи много упреци, че крепи проваления вече Симеон Сакскобургготски. Аргу­ментът за това му беше един: .   и стана първата българска партия, член на Алианса на либералите и демократите за Европа в Европейския парла­мент, успех, който стран­но защо се неглижира.          На първите в България евроизбори - май 2007 -а, кога­то забучилите европеизма на ревера си СДС с Надеж­да и ДСБ с Костов се про­валят,  , почти колкото БСП и ГЕРБ - те имат по пет. Първите етнически турци, които седнаха на банките на европарламента, бяха изпратените през 2007 от Доган млади кадри на партията Филиз Хюсменова и Четин Казак.   . А всички останали партии се опитваха да приласка­ят този \"дисциплиниран\" електорат, без да разберат магията на тяхното един­ство. Това е една затворена система, в която равните продължават да гово­рят, без ние да ги чуваме. Затова и не успяваме да ги разберем. обяснява фи­лософията си Доган.   И не прощаваше на никого. Виждаше опасностите, искаше и другите да имат отворени очи зя тях.    : „ и\".   , Доган начерта европроекцията на България, която Борисов улови едва през 2018-а. , каза лидерът на ДПС. И като трън в петата постави  \"ПЪРВИЯ ПРОБЛЕМ на България и на цялата демократична общност в страната - категоричното  А ВТОРИЯТ -    Година по-късно, през февруари 2014-а, Доган отново бие камбаната за три кръга проблеми в държавата. И отново те са същите: -    Никой не реагира. Коментират начина му на изразяване. България замита всичко под килима.   (което се случи  че утвърждаването на Русия е необратим процес; че \"започналата преди 6-7 години икономическа и финансова криза \"мимикрира\" и се развива към \"политическа криза в планетарен мащаб\"; че \"еднополюсният модел на света не може да остане в този си вид с категоричната доминация на САЩ. Китай се развива много сериозно и агресивно.  Политическият елит изпадна в шок, но никой не го опроверга. А развитието на политическите процеси в Европа и в света потвърдиха прогнозите му.    къде се реформите на държавата, накъде върви страната? И отговор няма.    - заради „дефектиране на демократичните правила, норми и реалности, неуспешното привнасяне на чужди модели, социалните реалности, силното неравенство, кризата на съвременния неолиберализъм\".    В началото на 2020 оценката на Доган е категорична - политическият елит се провали, не може да реши проблемите на хората, иде бунтът на масите. И настоява политиците да намерят сили за диалог и консенсусно намиране на брод. Впрочем, пред всичките 30 години от своето съществуване ДПС е било терен за търсене на диалога и разбирателството в държавата.    , каза го през 2004-а.    Всеобхватното отчуждение от политическия процес, вследствие на умора, загуба на доверие, икономически натиск и финансов недоимък отблъснаха много избиратели. На 30-ата година от създаването си ДПС не изпълни една от мечтите на създателя си - да стане могъща едномилионна партия, \"букет от българи, турци и роми\". След всеки избор ДПС изтлява и това е естествен процес. Една от най-големите опасности пред Движението от създаването му досега, не е нито ДОСТ или нов властови скандал, а настъплението на ГЕРБ в традиционните на ДПС общини.    Въпросът за неговата смяна никога не е стоял на дневен ред. Карадайъ е политическа проекция на Доган – той успява да доразвие тезите на почетния председател на ДПС и няма никакво съмнение за доверието, с което се ползва.   ДПС обаче ще продължи да се бори с отрицанието, с недоверието и омразата. Въпреки, че всички политически фактори у нас са убедени, че  в  момента ДПС е стабилизиращият фактор на управлението в България и едно устойчиво разклащане на тази партия би имало изключително неблагоприятно влияние върху процесите в държавата.   „ “ Доган каза това през 2013 година. И досега няма промяна в позицията му. Това е философията на ДПС.      ", "date": "2020.01.04", "title": "Трънливият път на ДПС - 30 години между свои и чужди"}
{"url": "http://epicenter.bg/article/Hristo-Mutafchiev--Za-da-si-aktyor-se-iska-mnogo-zdrav-zadnik--mnogo-seriozen-harakter/203021/6/0", "text": "За актьорската професия се иска много здрав задник, много сериозен характер, характерът се гради трудно през годините, има много разочарования. Да, има и много радости, но има много повече разочарования, отколкото радости. Освен всичко останало, трябва да имаш и малко късмет в тая професия. Това заяви в предаването \"Офанзива с Любо Огнянов\" по Канал 3 актьорът Христо Мутафчиев по повод негово изказване, че не би искал дъщеря му да го последва в тази професия.    \"Ако дъщеря ми доведе актьор, по-добре да набия нея, защо него? По-скоро съм на мнение, че не бих искал дъщеря ми да се занимава с тая професия\", каза актьорът, който през 2019 г. навърши 50 години.    На въпрос какъв подарък би искал да получи за Нова година, той призна: \"Този подарък, който исках, няма как да го получа никога най-вероятно повече. В началото на изминалата година починаха и майка ми, и баща ми, така се случи просто, един след друг. И исках да получа подарък да ги видя, да ги видя на празничната трапеза. Какво бих им казал? Сигурно, че ги обичам и че много ми липсваха през цялото това време\".  ", "date": "2020.01.04", "title": "Христо Мутафчиев: За да си актьор се иска много здрав задник, много сериозен характер"}
{"url": "http://epicenter.bg/article/OON-otkaza-da-dade-otsenka-zakonen-li-e-vazdushniyat-udar-na-SASht-po-letishteto-v-Bagdad/202983/7/0", "text": "Заместник-говорителят на генералния секретар на ООН Фархан Хак отказа да даде оценка за съответствието с международното право на въздушния удар на САЩ по летището в Багдад, в резултат на който загина иранският генерал Касем Солеймани, предаде ТАСС, цитирана от БНР.    \"Не подценявам важността на тази тема, само ще отговоря, че към момента това е всичко, което може да каже генералният секретар по тази тема\", каза той на брифинг в отговор на въпрос възнамерява ли генералният секретар да анализира действията на САЩ от гледна точка на устава на ООН.    Преди това вчера генералният секретар Антониу Гутериш публикува изявление, в което лидерите във Вашингтон и Техеран бяха призовани да проявят максимална сдържаност. Гутериш също така изрази и \"сериозно безпокойство от повишаването на напрежението\".    Вчера специалният докладчик на ООН по извънсъдебните екзекуции Анес Каламар заяви в Туитър, че убийството на иранския генерал \"най-вероятно е незаконно\", предаде БТА, позовавайки се на ДПА.    Хак коментира това изказване на Каламар. \"Тя е говорила в своето лично качество на независим експерт\", заяви той.  ", "date": "2020.01.04", "title": "ООН отказа да даде оценка законен ли е въздушният удар на САЩ по летището в Багдад"}
{"url": "http://epicenter.bg/article/Godinata-na-Metalniya-Plah-shte-bade-godina-na-novo-nachalo-/203012/10/0", "text": "Годината на Металния Плъх ще бъде година на ново начало! Нови възможности, любов и пари.    2020 г. определено ще бъде успешна!    Плъхът е първият знак от цикъла на 12-те животни на китайския зодиак и поради тази причина този период се счита за година на ново начало и обновяване.    Годината на Металния Плъх ще бъде силна, просперираща и щастлива за всички зодиакални знаци. Всеки ще покаже решителност по отношение на своите цели, стремежи и дори своите хобита. Това е страхотна година за нови идеи, нова работа и развитие.    Тези, които планират да купят недвижими имоти, да започнат бизнес или да инвестират пари в дългосрочен проект, имат големи шансове да бъдат удовлетворени в бъдеще. Но внимавайте! Този тип инициативи ще бъдат успешни, само ако бъдат внимателно планирани.    Годината на Плъха ще ни донесе творческа енергия, енергия, която може да се прояви чрез изпълнение на много неща, които желаете в живота си. Ще имате сигурността, че всичко е възможно, че сте създателят на собствения си живот и че имате силата да бъдете този, който искате да бъдете.    След 2019 г., година, пълна с непредвидими ситуации в любовните въпроси, 2020 г. ще бъде по-спокойна. Така вашият любовен живот навлиза в хармоничен път, а комуникацията ще бъде основна движеща сила за добрите ви интимни взаимоотношения. От друга страна, втората част на 2020 г. идва с изключително недоверие, което може да ви завладее - къде с причина, къде заради проблеми, които съществуват само във вашата глава. Ето защо в този период трябва да не бързате със заключенията, за да продължите хармонията от началото на годината.    В годината на Металния плъх, освен в моментите, когато изтощението ще се проявява, всички зодиакални знаци ще се радват на добро здраве. Освен това втората част на 2020 г. идва с много енергия, така че психическото и физическото ви състояние ще стават все по-добри и по-добри. През 2020 г. практикуването на спорт ще е най-доброто лекарство и трябва да се предписва на всеки от нас за подобряване на здравето, за дълголетие и за общо благополучие.    Щастливи и късметлийски дни и символи през годината на Плъха:    Числа: 5, 7, 9    Цветове: бяло, жълто, синьо, зелено, сиво и черно    Късметлийски дни: 4-ти, 8-ми, 13-ти, 22-ри ден от всеки месец от китайския календар.    Мъжът, роден в годината на Плъха ще бъде задоволен и ще притежава богатство. Ако е роден през есента ще е много добродушен и сговорчив. Трудно ще се справя с болестите.    Жената, родена в годината на Плъха е сдържана, внимателна и чувствителна, нежна към близките си. Обича да се занимава с креативни занаяти (плетиво, бродерия). Предначертано й е стремително бъдеще, ако не бъде възпрепятствана от внезапна болест. По отношение на здравето гърлото ѝ е слабо място. Родените през пролетта и лятото имат по-успешен живот от родените през есента и зимата.    Критични години За представителите на този знак критични са 15, 37, 61 и 73-тата от живота им.    Несъвместимости Плъхът има пряка несъвместимост с коня, скрита несъвместимост (проявява се след няколкомесечно запознанство) със заека и потенциална несъвместимост (проявява се след няколко години съвместен живот) с бика.     ", "date": "2020.01.04", "title": "Годината на Металния Плъх ще бъде година на ново начало!"}
{"url": "http://epicenter.bg/article/SASht-sa-nanesli-vazdushen-udar-po-irakski-militsii-kray-Bagdad/202982/7/0", "text": "САЩ са нанесли въздушен удар по иракски милиции снощи северно от Багдад, съобщи иракската държавна телевизия, цитирана от Ройтерс. Тя не уточни кои са милициите и не дава повече подробности.    Шестима души са загинали, а трима са тежко ранени при въздушен удар по иракските Сили за народна мобилизация, организация-шапка на подкрепяни от Иран шиитски милиции, в района на лагера Таджи северно от Багдад, заяви снощи пред Ройтерс източник от иракската армия, цитиран от БТА.    Кортеж на шиитското опълчение \"Сили за народна мобилизация\" е бил подложен на въздушен удар днес в предградие на Багдад, съобщи телевизионният канал \"Скай нюз-Арабия\", цитиран от ТАСС.  По данни на канала превозните средства - в които са се намирали представители на командването на милициите, е бил атакуван от въздуха в района на Ет Таджи, северно от иракската столица.    За въздушен удар тази сутрин по автомобили в района на Таджи, в които се предполага, че са се намирали високопоставени членове на Силите за народна мобилизация, съобщава и новинарският портал \"Ас Сумария\", като се позовава на източник от сферата на сигурността, предаде ДПА.    \"Ас Сумария\" съобщава, че ударът е нанесен от въоръжените сили на С АЩ,а целта му бил един от командирите на опълчението, посочва ТАСС. По информация на \"Ас Сумария\" при удара са загинали шест души, а трима са ранени.   ", "date": "2020.01.04", "title": "САЩ са нанесли въздушен удар по иракски милиции край Багдад"}
{"url": "http://epicenter.bg/article/Mark-Rubio--Po-zapoved-na-ayatolah-Hameney-gen--Suleymani-planirashe-prevrat-v-Irak-/202988/7/0", "text": "Американският републикански сенатор Марк Рубио защити решението на президента на САЩ да нареди въздушните удари, при които беше убит командирът на спецчастите „Кудс“ от Иранската ислямска революционна гвардия Касем Сулеймани, като заяви, че той е готвил преврат в съседен Ирак и нападения срещу САЩ, предава Reuters, цитирана от \"Фокус\"    „По заповедите на иранския върховен лидер (аятолах Али Хаменей) Сулеймани планираше преврат в Ирак“, написа Рубио в свое съобщение в социалната мрежа „Туитър“, без да се позовава на източници. „Той подкупваше и заплашваше политици, възползваше се от ресурсите на Ирак и създаде голяма военна сила, лоялна на него, в опит да превърне Ирак в платформа, от която да напада САЩ и нашите съюзници“, добави сенаторът.", "date": "2020.01.04", "title": "Марк Рубио: По заповед на аятолах Хаменей ген. Сулеймани планираше преврат в Ирак "}
{"url": "http://epicenter.bg/article/Hilyadi-se-sboguvaha-s-Kasem-Syuleymani-v-Bagdad/202992/7/0", "text": "В столицата на Ирак се сбогуваха със загиналите в Багдад, предава РИА Новости, цитирана от \"Фокус\".   Хиляди се сбогуваха с иранския генерал Касем Сулеймани и иракският военен Абу Махди ал Мухандис и служителите, които са ги придружавали, заяви арабският телевизионен канал \"Ал-Джазира\".    Ковчегът с тялото на Абу Махди ал Мухандис е покрит с националния флаг на Ирак, а този на Касем Сулеймани е обвит в черен плат.    Няколко хиляди души излязоха на улиците, издигайки антиамерикански лозунги.    По данни на ирански СМИ тленните останки на ген. Сулеймани ще бъдат транспортирани в Иран и той ще бъде погребан следващата седмица.   Събралите се хиляди иракчани скандираха \"Смърт за Америка\", докато шествието преминаваше през багдадския квартал Казимия, предават международните информационни агенции. То започна от храма на Имам Кадим, един от най-свещените обекти за шиитите. Много от участниците бяха облечени в черно и носеха иракски знамена или знамена на подкрепяни от Иран паравоенни формирования, които бяха лоялни към Сулеймани.    След шествието през Казимия кортежът ще се насочи към Зелената зона в Багдад, където ще се проведе официално погребение, на което ще присъстват множество иракски лидери.    В погребалното шествие се включиха иракският премиер Адел Абдел Махди и лидерът на проиранските сили в иракския парламент Хади ал Амери. Насроченото извънредно заседание на парламента беше отложено за неделя, за да може депутатите да присъстват на погребението, отбелязва АФП.  ", "date": "2020.01.04", "title": "Хиляди скандираха \"Смърт за Америка\", докато изпращаха Касем Сулеймани в Багдад"}
{"url": "http://epicenter.bg/article/SASht-izprashtat-batalyon-na-Natsionalnata-gvardiya-kam-Balgariya/202993/7/0", "text": "Батальон на Националната гвардия на САЩ беше изпратен за Европа на летището на военновъздушната база Стед, северно от град Рино, щата Невада, предаде БТА, позовавайки се на Асошиейтед прес.    Около 70 войници от щата се насочват към Форт Худ, щата Тексас, за едномесечно допълнително обучение. След това те ще бъдат разположени в Полша и други страни от Източна Европа, включително България, Естония, Латвия, Литва, Румъния и Унгария.    Това е първият случай, при който национални гвардейци от щата Невада ще бъдат разположени в Европа в период на мир, отбелязва АП. Те ще работят заедно с други роти, включени в 757-и логистичен батальон, в рамките на усилията на САЩ и НАТО да гарантират сигурността на Източна Европа след руската намеса в Украйна преди шест години.  ", "date": "2020.01.04", "title": "САЩ изпращат батальон на Националната гвардия към България срещу Русия"}
{"url": "http://epicenter.bg/article/Srina-se-saytat-na-nabornata-sluzhba-na-SASht-zaradi-sluhove-za-nova-svetovna-voyna/202994/7/0", "text": "Интернет сайтът на Selective Service System - наборната служба на армията в Съединените щати, се срина, а причина за това е огромният трафик към сайта. Заради зачестилите слухове за трета световна война все повече американци отварят сайта, за да видят какви са условията за мобилизация, пише РИА Новости, цитирана от Дир.бг.    От Службата съобщиха в профила си в Twitter, че \"Огромният трафик е поради разпространена дезинформация\".    Въпреки че армията на Съединените щати още от 1973 г. е наборна и войниците работят на трудов договор с държавата, в случай на военно положение някои американци подлежат на мобилизация.    Списъците с граждани, които могат да бъдат привикани, е публикуван на сайта на Службата.    През седмицата един от най-популярните хаштагове в Twitter беше #WWIII („Трета световна война“).    За по-малко от ден потребителите на социална мрежа публикуваха повече от три милиона публикации с такъв хаштаг, голяма част от тях са комични.  ", "date": "2020.01.04", "title": "Срина се сайтът на наборната служба на САЩ заради слухове за нова световна война"}
{"url": "http://epicenter.bg/article/Turska-aviokompaniya-obyavi--che-Gon-e-izpolzval-za-byagstvoto-si-dva-ot-tehnite-samoleti/203001/7/0", "text": "Продължават да изплуват детайли около мистериозното бягство от Япония на Карлос Гон, бившия шеф на алианса \"Рено - Нисан\". Турска авиокомпания обяви, че два от нейните самолети са използвани неправомерно за придвижването на Карлос Гон.    Компанията Ем Ен Джи е започнала вътрешно разследване и е подала жалба пред турските власти.    В петък, седем души бяха изправени пред съд в Истанбул. Предполага се, че те са помогнали на Гон да избяга в Бейрут през истанбулското летище Ататюрк. ", "date": "2020.01.04", "title": "Турска авиокомпания обяви, че Гон е използвал за бягството си два от техните самолети"}
{"url": "http://epicenter.bg/article/Libiyskiyat-general-Haftar-obyavi-dzhihad-na-SASht/203009/7/0", "text": "Командващият либийската национална армия генерал Халифа Хафтар обяви всеобща мобилизация и противопоставяне на чуждото нашествие, съобщи РИА Новости.    Правителството на Либийското национално съгласие със седалище в Триполи, преди това поиска военна помощ от Турция на фона на атаките на войските на Халифа Хафтар към либийската столица. Става дума за военна подкрепа „по въздух, суша и море“ за отблъскване на настъплението. Турският парламент предварително одобри изпращането на турските военни в Либия.  “Днес обявяваме джихад и обща мобилизация. Оръжия ще бъдат предоставени както на мъже, така и на жени, както на военни, така и на цивилни”, каза Хафтар във видео – обръщение на либийците.    В същото време Хафтар заяви, че турският президент Реджеп Таийп Ердоган тласка армията си към гибел.    ", "date": "2020.01.04", "title": "Либийският генерал Хафтар обяви джихад на САЩ"}
{"url": "http://epicenter.bg/article/V-SASht-povishiha-drastichno-merkite-za-sigurnost--ochakvat-udar-ot-Iran/203010/7/0", "text": "Американските власти повишават драстично мерките за сигурност, след като Иран се закани да отмъсти за убийството на влиятелния командир Касем Солеймани.    Междувременно информацията, че Съединените щати са нанесли нов въздушен удар северно от Багдад беше опровергана. Първоначално за това съобщи иракската държавна телевизия.    Заради последните събития големите американски градове повишават степента на опасност.    ,,Изправени сме пред възможна заплаха, която е по-различна и по-голяма от всичко, пред което сме се изправяли досега'', призна кметът на Ню Йорк Бил де Блазио, цитиран от Нова телевизия.    Опасенията от ответни действия след убийството на влиятелния ирански генерал накараха властите в много американски градове да предприемат мерки. От Министерството на вътрешната сигурност успокояват, че на този етап няма достоверни заплахи за нападения на американска територия. Въпреки това се подготвя повишаване нивото на терористична заплаха. В първото си изявление след атаката в Багдад Доналд Тръмп заяви, че иранският военен командир е планирал непосредствено предстоящи нападения срещу американци.  ,,Предприехме действия, за да предотвратим война, а не за да започваме война. Солеймани извършваше терористични нападения, за да дестабилизира Близкия Изток от 20 г. насам. Това, което Съединените щати направиха, трябваше да бъде направено отдавна\", смята американският президент.    От своя страна Европейският съюз призова към сдържаност всички замесени страни след американския удар.    Междувременно хиляди се включиха в погребалното шествие по улиците на Багдад в памет на убития Касем Солеймани. За неделя е насрочено извънредно заседание на иракския парламент заради последните събития. ", "date": "2020.01.04", "title": "В САЩ повишиха драстично мерките за сигурност, очакват удар от Иран"}
{"url": "http://epicenter.bg/article/Germaniya-izprashta-60-voenni-spetsialisti-v-Irak/203015/7/0", "text": "Бундесверът (въоръжените сили на Германия) ще изпрати, както е планирано, около 60 военни специалисти в Ирак, въпреки ескалацията на напрежението в страната след въздушните удари в САЩ. Това съобщиха в събота в оперативното командване на Въоръжените сили на Германия.    Този ход идва след убийството на иранския командир Касем Сюлеймани, което буквално разтърси света. \"В крайна сметка ние изхождаме от позицията, че можем да продължим да изпълняваме задачите си веднага щом ситуацията се промени\", заяви подполковник Симон Хофман, пише \"Фокус\". Военни експерти от Торгелов (федерална провинция Мекленбург-Западна Померания) ще бъдат разположени в Ербил, както и в база на 30 км северно от Багдад. Техните групи ще бъдат дислоцирани в Ирак, трансферът \"вече е в ход\", заяви Хофман.   В петък вечерта Германия, заедно с други страни, участващи в антитерористичната операция „Непоколебима решителност“ в Ирак, временно спря обучението на иракските войски поради увеличеното напрежение в региона. В Германия на фона на ескалация бяха отправени призиви за генералното извеждане на инструкторите от Ирак.    Според съпредседателя на партия \"Союз-90 / Зелените\" Аналена Барбок, продължаването на участието им в мисията е \"просто безотговорно.\" \"Призоваваме правителството на ФРГ незабавно да започне евакуацията на всички германски войски\", каза тя в събота. В същото време водещи експерти на Християндемократическия съюз по външна политика и отбрана се противопоставиха на прекратяването на участието на Бундесвера в мисията.  ", "date": "2020.01.04", "title": "Германия изпраща 60 военни специалисти в Ирак"}
{"url": "http://epicenter.bg/article/Minsk-shte-poluchi-petrol-ot-Rusiya-sled-prezidentski-razgovor/203018/7/0", "text": "Беларус договори доставката на първата партида руски петрол на цена без премия, скоро страната ще получи необходимите обеми от суровината, за да работят без прекъсване беларуските рафинерии през януари. Това съобщи днес концернът Белнефтехим, цитиран от ТАСС.    Работата по сключване на договори за доставка на въглеводороди от Руската федерация в Република Беларус на цена, изключваща премия за доставчиците, продължава. Днес се изготвят документи с руската компания за изпомпване на първата партида петрол, закупен на цена без премия, посочи концернът.  Обемът на суровините, които се очаква да бъдат доставени в най-скоро време, както и натрупаните ресурси, ще гарантират непрекъснатата експлоатация на националните нефтопреработвателни заводи (НПЗ) през януари 2020 година, уточни Белнефтехим.    По-рано източници на ТАСС заявиха, че проблемът с доставките на руски петрол е възникнал поради факта, че Беларус е поискал да премахне премията към договорната цена.  Президентите на Русия и Беларус - Владимир Путин и Александър Лукашенко - проведоха два телефонни разговора на 30 и 31 декември, за да обсъдят доставките на руски петрол за републиката, както и доставките и транзита на газ. На 31 декември беларуският лидер разговаря по тези въпроси и с руския премиер Дмитрий Медведев и руския министър на енергетиката Александър Новак. Същия ден Лукашенко възложи на ръководството на нефтохимическия комплекс да сключи договори за доставка на петрол и да изработи условията за доставка на суровини от пристанищата на Балтийско море по железопътната мрежа и по петролопровода \"Дружба\". Споразумения обаче не бяха сключени, припомня ТАСС.    Вчера Белнефтехим обяви, че руски петрол не се доставя от 1 януари и че зареждането на НПЗ е намалено до минималното технологично допустимо ниво. По-късно концернът съобщи, че Беларус временно е спрял износа на петролни продукти, произведени в рафинериите в страната.  ", "date": "2020.01.04", "title": "Минск ще получи петрол от Русия след президентски разговор"}
{"url": "http://epicenter.bg/article/Kitay-otmeni-vazhno-ogranichenie-na-chuzhdestrannite-investitsii/203019/7/0", "text": "Китай отмени важно ограничение на чуждестранните инвестиции във финансовия сектор, чието премахване е отдавнашно искане на САЩ, предаде Франс прес, цитирана от БТА. Отсега нататък чуждестранните банки ще могат да създават свои клонове в Китай и да притежават целия капитал, без да са задължени да създават съвместно дружество с местен партньор, съобщи китайската служба за банков надзор. Досега банките трябваше да имат местен партньор и не можеха да притежават над 49 на сто от съвместните предприятия, в които бяха инвестирали.  Това решение може да изглежда като жест на добра воля към Вашингтон. САЩ съобщиха, че се очаква през януари да подпишат с Китай предварително търговско споразумение.  ", "date": "2020.01.04", "title": "Китай отмени важно ограничение на чуждестранните инвестиции"}
{"url": "http://epicenter.bg/article/Kitay-kam-SASht--Ne-zloupotrebyavayte-sas-silata-si-/203022/7/0", "text": "Китай призова днес САЩ да не злоупотребяват със силата си след атаката в Ирак, при която бе убит иранският генерал Касем Сюлеймани, предаде АФП.    \"Опасната американска военна операция нарушава основополагащите норми на международните отношения\" и ще засили напрежението в региона на Близкия изток, заяви днес китайският външен министър Ван И в телефонен разговор с иранския си колега Мохамад Джавад Зариф. Китай ще играе конструктивна роля в опазването на мира и сигурността в Близкия изток и региона на Персийския залив, подчерта Ван И.  В разговора си с Ван И Мохамад Джавад Зариф осъди действията на САЩ и заяви, че те ще доведат до тежки последствия, се казва в изявление на китайското външно министерство.    Пентагонът съобщи вчера за убийството на Касем Сюлеймани при ракетно нападение в района на багдадското летище. Американското министерство на отбраната заяви, че ударът е нанесен по заповед на президента Доналд Тръмп. Съветът за национална сигурност на Иран обеща да отмъсти за смъртта на високопоставения генерал. ", "date": "2020.01.04", "title": "Китай към САЩ: Не злоупотребявайте със силата си!"}
{"url": "http://epicenter.bg/article/Parlamentat-na-Libiya-glasuva-prekratyavane-na-otnosheniyata-s-Turtsiya/203024/7/0", "text": "Парламентът на Либия гласува единодушно против сключените от правителството в Триполи споразумения за военно сътрудничество с Турция в областта на сигурността и морските граници, след като в четвъртък турският парламент одобри изпращане на турски войски в Либия за една година, предадоха ДПА и ТАСС.    Турският президент Реджеп Тайип Ердоган и премиерът на международно признатото Правителство на националното съгласие /ПНС/ в Триполи Файез Сарадж подписаха спорните споразумения на среща в Истанбул през ноември.    Днес обаче либийският парламент, който подкрепя алтернативно правителство в Източна Либия, отхвърли двете споразумения. Депутатите също така гласуваха единодушно за прекратяване на отношенията с Турция и даване под съд на Сарадж за държавна измяна, защото е потърсил военна помощ от чужда държава, каза говорителят на парламента Абдула Блейхак.    В момента в Либия действат паралелно два органа на изпълнителната власт: международно признатото ПНС на Сарадж в Триполи и временният кабинет на Абдула Абдуррахман ат Тани в Източна Либия с парламент в Бенгази, подкрепян от Либийската национална армия (ЛНА) на маршал Халифа Хафтар, отбелязва ТАСС.    През април ЛНА започна настъпление за превземане на Триполи.    В приетото от турския парламент разрешение за изпращане на турски войски в Либия се казва, че армията на Хафтар е заплашвала да напада турски граждани и фирми в Либия и турски кораби по либийското крайбрежие и че гражданската война в Либия застрашава интересите на Турция в Средиземно море и Северна Африка.    Силите на Хафтар са подкрепяни от Египет, Обединените арабски емирства, Саудитска Арабия и Русия, припомня ДПА.  По-рано Африканският съюз и ООН се обявиха против чуждестранна намеса в Либия. Председателят на комисията на Африканския съюз Муса Факи Махамат изрази вчера безпокойство от евентуална интервенция в Либия след решението на Турция да разположи войски на либийска територия, предаде Франс прес.    \"Различните заплахи за политическа или военна интервенция във вътрешните работи на Либия засилват риска от конфронтация\", казва в изявление Муса Факи Махамат.    Африканският лидер призова международната общност заедно с Африка да потърси мирно решение на кризата в Либия.    Генералният секретар на ООН Антониу Гутериш заяви вчера, че чуждестранна интервенция в Либия само ще задълбочи кризата и ще затрудни намирането на мирно решение. Стриктното спазване на оръжейното ембарго срещу Либия е ключово за създаването на предпоставки за прекратяване на насилието, изтъкна Гутериш.      ", "date": "2020.01.04", "title": "Парламентът на Либия гласува прекратяване на отношенията с Турция"}
{"url": "http://epicenter.bg/article/Neutralnoto-mestoimenie--te----duma-na-desetiletieto-v-SASht/203025/7/0", "text": "Американското дружество по диалектите избра за дума на десетилетието 2010 г. - 2019 г. неутралното местоимение „те“, използвано от все повече хора, които отказват да приемат за себе си категориите мъж или жена, предаде БТА.    Други финалисти за дума на десетилетието бяха „климат“, „Аз също“, „Черният живот също е важен“, съобщи АФП.    Местоимението „те“ вече беше избрано за дума на 2019 г. от речника „Мериам-Уебстър“. То се използва в единствено число от все повече американци, които се определят като „небинарни“.    „Когато основна част на речта като местоименията стават важен показател за тенденциите в обществото, лингвистите наострят уши“, каза лингвистът Бен Зимър, който председателства вчера гласуването в Ню Орлиънс.    „Те“ бе и дума на годината на Американското дружество по диалектите през 2015 г. То избра за на десетилетието 2000-2009 г. „Гугъл“, а на 1990-1999 г. – „уеб“.    Американското дружество по диалектите е основано през 1889 г. Състои се предимно от лингвисти и университетски преподаватели, но членството е открито.    Все повече знаменитости се определят като небинарни, например певецът Сам Смит и Индя Мур от сериала „Поза“. Показателно за нарастващата значимост на това явление в обществото е и все по-широкото присъствие на такива образи в сериалите и шоубизнеса. ", "date": "2020.01.04", "title": "Неутралното местоимение „те“ - дума на десетилетието в САЩ"}
{"url": "http://epicenter.bg/article/Nov-vazdushen-udar-v-Irak/202981/7/0", "text": "Оглавяваната от САЩ международна коалиция срещу „Ислямска държава“ заяви днес, че не е нанасяла никакви въздушни удари в района на лагера Таджи северно от Багдад, съобщи БНР.    Според иракските „Сили за народна мобилизация“ при въздушните удари в района на лагера са убити шестима души, а трима са тежко ранени.    Атаката се случва около 24 часа, след като при нападение с безпилотен самолет американски сили убиха Касем Сюлеймани, който е една от най-влиятелните фигури сред съюзниците на Иран в Близкия изток.    Късно в петък Вашингтон обясни убийството на иранския ген. Сюлеймани като нужна стъпка за сигурността.        Американският президент Доналд Тръмп заяви, че е разпоредил ликвидирането на ключов ирански военен командир, за да „спре война“. Тръмп описа Сюлеймани като „терорист номер едно в света“.    „Сюлеймани превърна смъртта на невинни хора в своя извратена страст, допринасяйки за терористични заговори на отдалечени места като Ню Делхи и Лондон“, каза Тръмп.    Държавният глава коментира, че акцията в петък е трябвало да бъде извършена преди доста време. Тръмп също каза, че Америка не цели смяна на управлението в Иран.    Според Вашингтон Сюлеймани е бил убит, докато е бил в процес на планиране на „кампания от насилие“ срещу американци.    Лице от Държавния департамент обвини Сюлеймани за смъртта на 608 американци в Ирак и допълни, че той е готвил атаки срещу американски дипломати, военни и сгради с американци.    Също от Държавния департамент друго лице, пожелало анонимност, коментира, че след смъртта на генерала ще е трудно на групировките, работили с него да се мобилизират, тъй като Сюлеймани е бил личност с пряко участие в процесите.    След нападението американците в Близкия изток се подготвиха за ответни действия от Иран, а Държавният департамент нареди на гражданите да напуснат Ирак „моментално“.    Световните пазари отбелязаха спад.    Същевременно от Пентагона обявиха изпращането на 3500 допълнителни военни в Близкия изток, след като Иран обеща „сурово отмъщение“.        Коментарите от законодателите бяха разнопосочни като най-общо републиканците защитиха тезата, че ликвидирането на Сюлеймани е било необходимо, а демократите - без да оспорват негативната роля на Сюлеймани, заявиха, че случилото се може да доведе до необратима ескалация в един размирен регион. Демократите също поставят под въпрос наличие на стратегия при решението на Тръмп да разпореди ликвидирането на Сюлеймани.    Междувременно в Ню Йорк губернаторът Андрю Куомо обяви, че ще бъде засилена охраната на ключови инфраструктури в щата като това включва и изпращането на гвардейци по летищата в града Ню Йорк. Куомо подчерта, че за момента няма преки заплахи, и стъпката е предпазна мярка след случили се наскоро международни събития, “които разбираемо са причина за известна степен тревога.”    За момента няма конкретика за стратегията на САЩ в Близкия изток след убийството на Сюлеймани и новото въздушно нападение като в петък Държавният секретар Майк Помпейо разговаря с редица световни лидери в опит да ги увери, че Америка има ангажимент към деескалиране на ситуацията. ", "date": "2020.01.04", "title": "Нов въздушен удар в Ирак"}
{"url": "http://epicenter.bg/article/Ispanskata-TsIK-otstrani-regionalniya-lider-na-Kataluniya-Kim-Tora/202984/7/0", "text": "Испанската централна избирателна комисия отстрани от длъжност регионалния лидер на автономната област Каталуния Ким Тора, предадоха агенциите. Съгласно решението 57-годишният политик е лишен от право да заема публична длъжност.    Дотук се стигна, след като на 19 декември Висшият съд на Каталуния му наложи забрана за срок от 18 месеца да заема държавни постове. Решението на съда обаче подлежи на обжалване пред Върховния съд на Испания, а самият Тора потвърди, че възнамерява да обжалва пред ВС. Очакванията бяха, че докато Върховният съд се произнесе, Тора ще продължи да заема поста си.    Но консервативната Народна партия и центристката \"Граждани\" се обърнаха към ЦИК с искане, в съответствие с решението на Висшия съд каталунският политик да бъде лишен от мястото си в регионалния парламент на Каталуния. Това автоматично означава отстраняване от поста му на ръководител на областното правителство, защото уставът на автономията предвижда като изискване наличие на статут на регионален депутат за този, който заема поста на регионален лидер.    Делото срещу Тора е свързано с неизпълнение на решение на ЦИК по време на кампанията за парламентарните избори на 28 април миналата година, припомня БТА. Тогава той отказа да свали от обществените сгради символите на движението за каталунска независимост, въпреки че комисията му беше издала разпореждане да го направи.    Този развой може да има съществени последици в Каталуния и да наруши плановете за съставяне на ново испанско правителство. Сепаратистите, които без това са гневни заради отказа на испанското правителство да обсъжда независимостта на Каталуния, може да се възпламенят още повече.    Същевременно оглавяваната от социалистите коалиция, която много хора очакват да сформира кабинет, е силно зависима от гласуването с \"въздържал се\" на партията Републиканска левица на Каталуния - която в Каталуния е партньор в правителството на Тора - за да получи вот на доверие. ", "date": "2020.01.04", "title": "Испанската ЦИК отстрани регионалния лидер на Каталуния Ким Тора"}
{"url": "http://epicenter.bg/article/Ubitiyat-ot-SASht-gen--Suleymani-planiral-i-porachal-atentata-v-Sarafovo/202986/7/0", "text": "Убитият преди ден от въздушните сили на САЩ ген. Сулеймани е пряко отговорен за убийствения атентат на бургаското летище Сарафово през 2012 година. Това припомниха за Faktor.bg източници от българските специални служби. На 18 юли 2012 година терористите атакуват три автобуса с израелски туристи, които е трябвало да се превозят до хотел „Хризантема“ в Слънчев бряг. В атентата са убити 7 души, а ранени са 35 души. Само дни по-късно израелският вицепремиер и министър по стратегическите въпроси Моше Яалон след среща с вътрешния министър Цветан Цветанов обяви официално, че поръчителят на атентата в Бургас се казва Касем Сулеймани - шеф на бригадите \"Ал Кудс\" в Иранската революционна гвардия.    Яалон беше категоричен, че зад терористичния акт стои Иранската революционна гвардия и по-специално бригадите \"Ал Кудс\", ръководени от Касем Сулеймани.  „Този човек е поръчителят. Той е отговорен за цялата кампания на терор срещу израелци, без значение от мястото - дали е Грузия, Азербайджан, Кения, Кипър, или пък Тайланд. Всичко това е част от една и съща кампания. Както при намерението за атентат в Кипър, така и зад бомбената атака в Бургас сме сигурни, че \"Хизбула\" играе ролята на подизпълнител. Това е, което знаем” посочи израелският държавник. От посолството на Иран пък тогава контрираха, че ционисткият режим в Израел прави всичко възможно, за да ги злепоставят и влошат приятелските им отношения с България.  Няколко месеца по-късно, след приключване на българското разследване, вицепремиерът Цветан Цветанов обяви след консултативен съвет при президента, че именно „Хизбула” е отговорна за атентата.", "date": "2020.01.04", "title": "Убитият от САЩ ген. Сулеймани планирал и поръчал атентата в Сарафово"}
{"url": "http://epicenter.bg/article/Rusiya-i-Kitay-se-dogovoriha-za-savmestni-stapki-za-mir-v-Blizkiya-Iztok/203028/7/0", "text": "Русия и Китай ще предприемат съвместни стъпки за мирно разрешаване на конфликтите в Близкия изток след убийството на иранския генерал Касем Сюлеймани. Това се посочва в изявление на руското външно министерство след телефонен разговор между министрите на външните работи на Руската федерация и Китай Сергей Лавров и Ван И, по време на който бе обсъдена ситуацията около убийството на Сюлеймани, предава TACC.    \"Министрите отбелязаха, че незаконните действия на САЩ сериозно влошиха ситуацията в региона. При тези условия Русия и Китай са заинтересовани да намалят напрежението и ще предприемат съвместни стъпки за създаване на условия за мирно уреждане на конфликтните ситуации\", отбелязва руското външно министерство.    Лавров и Ван И подчертаха неприемливостта на нарушението на Хартата на ООН в контекста на американските ракетни атаки над Багдад, по време на които беше убит иранският генерал Касем Сюлеймани.    „Особено внимание бе обърнато на последиците от американските атаки срещу летището в Багдад, които доведоха до загуба на живот, включително убийството на командира на „Кудс“ на Иранския гвардейски революционен корпус на Иран (генерал) Сюлеймани“, казаха от Министерството. Министрите потвърдиха неприемливостта за използване на сила в нарушение на Устава на ООН и необходимост от уважението от всички страни на суверенитета и териториалната цялост на държавите.\"    ", "date": "2020.01.04", "title": "Русия и Китай осъдиха \"незаконните действия на САЩ\" при убийството на ген. Сюлеймани"}
{"url": "http://epicenter.bg/article/Raketa-se-vzrivi-v-Bagdad-blizo-do-posolstvoto-na-SASht/203029/7/0", "text": "Ракета се взриви в силно укрепената Зелена зона в Багдад близо до посолството на САЩ, съобщи телевизия \"Ал Арабия\", цитирана от ТАСС и Дир.бг.    Всички пътища към сградата на посолството са затворени. Според източници от иракските сили за сигурност в Зелената зона са паднали два минометни снаряда, предаде Франс прес.    Полицейски източници, цитирани от Ройтерс, заявили, че става дума за снаряд от система за реактивен залпов огън и че няма жертви при нападението. Пет души са ранени.    Две ракети \"Катюша\" паднаха в иракската военновъздушна база Балад, в която са разположени американски войници, съобщи Ройтерс, като се позовава на източници от силите за сигурност.    Няма жертви при нападението срещу базата, разположена на 80 км северно от Багдад.    По-рано днес с възгласи \"Смърт за Америка\" десетки хиляди иракчани се присъединиха към погребалната процесия на поклоненията на иранския командир Касем Солеймани и високопоставеният военен ръководител Абу Махди ал-Муханди, които бяха убити при американски военни удари с дрон.    На фона на антиамерикански скандирания в Ирак и серия от закани в Иран първите дипломати на световните сили прекараха деня в трескави телефонни разговори заради ситуацията в Близкия изток след убийството на иранския генерал Касeм Солеймани. Франция, Германия и Китай призоваха Иран да се придържа към ядреното споразумение, вместо да го нарушава и призоваха за деескалация на напрежението в региона.  Русия и Китай подкрепиха Иран в конфронтацията със Съединените щати. Руският външен министър Сергей Лавров изрази съболезнования за смъртта на генерал Солеймани в телефонен разговор с Джавад Зариф и заяви, че действията на Вашингтон нарушават международното право.    Турският министър на външните работи Мевлют Чавушоглу разговаря по телефона с американския държавен секретар Майк Помпейо, предаде турската частна телевизия НТВ, позовавайки се на дипломатически източници. Тема на разговора между двамата са били Ирак, Иран и двустранните отношения.    Макрон е разговарял по телефона и с принца престолонаследник на Абу Даби шейх Мохамед бин Зайед, който е фактическият лидер на Обединените арабски емирства. Двамата са се споразумели \"да се свържат с всички заинтересовани страни с цел избягване на опасна ескалация на напреженията в региона\".    След НАТО въоръжените сили на Швеция, Дания и Норвегия също обявиха, че преустановяват обучението на иракските сили за сигурност в рамките на предвожданата от Съединените щати антиджихадистка коалиция. По-рано подобно решение обяви и Германия. Причината са опасенията от нов конфликт след убийството на иранския генерал.     ", "date": "2020.01.04", "title": "Ракета се взриви в Багдад близо до посолството на САЩ"}
{"url": "http://epicenter.bg/article/Svetovnite-lideri-prekaraha-denya-v-telefonni-razgovori-za-situatsiyata-v-Blizkiya-iztok/203030/7/0", "text": "На фона на антиамерикански скандирания в Ирак и серия от закани в Иран първите дипломати на световните сили прекараха деня в трескави телефонни разговори заради ситуацията в Близкия изток след убийството на иранския генерал Касeм Сюлеймани. Това съобщи БНР.   Франция, Германия и Китай призоваха Иран да се придържа към ядреното споразумение, вместо да го нарушава и призоваха за деескалация на напрежението в региона. Това гласи изявление на френския външен министър Жан-Ив льо Дриан след проведени телефонни разговори между външните министри Хайко Маас, Ван И и иранския първи дипломат Джавад Зариф.    Русия и Китай подкрепиха Иран в конфронтацията със Съединените щати. Руският външен министър Сергей Лавров изрази съболезнования за смъртта на генерал Солеймани в телефонен разговор с Джавад Зариф и заяви, че действията на Вашингтон нарушават международното право. „Вашингтон не трябва да злоупотребява със сила, а да търси решения чрез диалог“, заяви китайският външен министър Ван И по време на телефонен разговор с иранския си колега. Китай и Русия са постоянни членки на Съвета за сигурност на ООН, ключови партньори на Техеран, а Пекин е и един от основните клиенти за ирански петрол.    Иран, Китай и Русия проведоха миналата седмица съвместни военноморски учения в Индийския океан и в Оманския залив, а иранският външен министър Джавад Зариф беше на посещение в Пекин по-рано тази седмица.    Турският министър на външните работи Мевлют Чавушоглу е разговарял по телефона с американския държавен секретар Майк Помпейо, предаде турската частна телевизия НТВ, позовавайки се на дипломатически източници. Тема на разговора между двамата са били Ирак, Иран и двустранните отношения. По-рано днес Чавушоглу разговаря и с руския си колега Сергей Лавров за ситуацията в Сирия, Либия и Ирак, както и с външния министър на Иран Джавад Зариф, с когото обсъди убийството на иранския генерал Касем Солеймани.    Френският президент Еманюел Макрон е разговарял тази сутрин с иракския си колега Бархам Салих и е предупредил, че е възможно да настъпи допълнително изостряне на напреженията след смъртта на влиятелния ирански генерал, съобщи Елисейският дворец, цитиран от Франс прес. „В обстановка на усилване на напреженията президентът Макрон потвърди ангажираността си за сигурността и суверенитета на Ирак“, се казва в изявлението.    „Двамата президенти се договориха да останат в тясна връзка за избягване на допълнително изостряне на напреженията и да работят за стабилността на Ирак и на региона като цяло“, добави френското президентство.    Днес Макрон е разговарял по телефона и с принца престолонаследник на Абу Даби шейх Мохамед бин Зайед, който е фактическият лидер на Обединените арабски емирства. Двамата са се споразумели „да се свържат с всички заинтересовани страни с цел избягване на опасна ескалация на напреженията в региона“.    След НАТО въоръжените сили на Швеция, Дания и Норвегия също обявиха, че преустановяват обучението на иракските сили за сигурност в рамките на предвожданата от Съединените щати антиджихадистка коалиция. По-рано подобно решение обяви и Германия. Причината са опасенията от нов конфликт след убийството на иранския генерал.   ", "date": "2020.01.04", "title": "Световните лидери прекараха деня в телефонни разговори за ситуацията в Близкия изток"}
{"url": "http://epicenter.bg/article/Kasem-Syuleymani--Zashto-go-ubiha-sega-i-kakvo-shte-posledva-/203000/11/0", "text": "Убийството на генерал Касем Сулеймани, командир на силите „Кудс” на Иранската революционна гвардия, представлява драматична ескалация от конфликт на ниско ниво между САЩ и Иран в такъв, чиито последствия могат да бъдат значителни.    Трябва да се очаква отмъщение. Верига от действия и репресии може да доведе до приближаване на двете страни до пряка конфронтация. Бъдещето на Вашингтон в Ирак може да бъде поставено под въпрос. А стратегията на президента Тръмп за региона – ако има такава – ще бъде тествана както никога досега.    Филип Гордън, който беше координатор на Белия дом за Близкия изток и Персийския залив в администрацията на Обама, определи убийството на Сюлеймани като нещо много близко до „обявяване на война“ от американците на Иран.    Силите на „Кудс” са онзи клон на силите за сигурност на Иран, който отговаря за операциите в чужбина. От години, независимо дали е в Ливан, Ирак, Сирия или другаде, Сюлеймани е ключов подбудител за разработване и разширяване на влиянието на Иран чрез планиране на атаки или подкрепа за местните съюзници на Техеран.    За Вашингтон той беше човек с ръце, оцапани с американска кръв. Но той беше популярен в самия Иран. И на практика той води борбата на Техеран срещу широката кампания на външен натиск и наложените от САЩ санкции.  Това, което най-много изненадва не е, че Сюлеймани е бил в полезрението на президента Тръмп, а защо САЩ трябваше да го унищожат сега.    Техеран беше обвинен за поредицата ракетни атаки срещу американските бази в Ирак. Един цивилен изпълнител на САЩ беше убит. Но по-ранни ирански операции – срещу танкери в Персийския залив; свалянето на американски безпилотен летателен апарат; дори голямата атака срещу саудитски петролен обект – всички преминаха без директен отговор на САЩ.    Като отговор на ракетните атаки срещу американските бази в Ирак, Пентагонът вече нанесе удар срещу проиранската милиция, за която се смята, че стои зад тях. Това на свой ред предизвика нападението срещу американското посолство в Багдад.    Обяснявайки решението да убие Сюлеймани, Пентагонът се съсредоточи не само върху предишните му действия, но и настоя, че ударът е имал защитна цел. Генералът, гласи изявлението на Пентагона, „активно е разработвал планове за нападение на американски дипломати и членове на службите в Ирак и в целия регион“.    Големият въпрос е какво ще стане след това. Президентът Тръмп ще се надява, че с един драматичен екшън е разгромил Иран и е доказал пред своите все по-неспокойни съюзници в региона като Израел и Саудитска Арабия, че американската отбранителна система все още има зъби. Почти немислимо е обаче, че няма да има стабилен ирански отговор, дори и да не е незабавен.    Може ли в отговор Иран да превърне в мишени американски войници, разположени в Ирак?    5000 американски войници в Ирак са очевидна потенциална цел. Такива са и други видове цели, ударени от Иран или неговите сподвижници в миналото. Напрежението в Персийския залив ще се повиши. Не е чудно, че първоначалното въздействие беше скокът в цените на петрола.    САЩ и техните съюзници ще се грижат за защитата си. Вашингтон вече изпрати малък брой подкрепления на посолството си в Багдад. Той ще планира бързо да увеличи военното си присъствие в региона, ако е необходимо.  Но също така е възможно отговорът на Иран да бъде в някакъв смисъл асиметричен – с други думи, не просто „око за око”. Той може да потърси широката подкрепа, която има в региона – чрез самите сподвижници на Солеймани, които той създаде и финансира.    Това може например да доведе до подновяване на обсадата на американското посолство в Багдад, поставяйки в затруднено положение иракското правителство и под въпрос присъствието на САЩ там. Могат да бъдат предизвикани демонстрации на други места като прикритие за нови атаки.    Ударът срещу командващия силите на „Кудс” беше ясна демонстрация на възможностите и способностите на американското военно разузнаване. Мнозина в региона няма да скърбят за смъртта на Сюлеймани. Но това ли беше най-мъдрото нещо, което президентът Тръмп можеше да направи?    Колко добре е подготвен Пентагонът за неизбежните последствия? И какво ни говори тази операция за цялостната стратегия на Доналд Тръмп в региона? Промени ли се тя по някакъв начин? Има ли нова нулева толерантност към иранските операции?    Или това беше просто действие на президента, отстранил ирански командир, който той без съмнение е считал за “много лош човек”.   ", "date": "2020.01.04", "title": "Касем Сулеймани: Защо го убиха сега и какво ще последва?"}
{"url": "http://epicenter.bg/article/Ekspert--Ot-desetiletiya-si-lichi-zhelanieto-na-SASht-da-zapochnat-voyna-s-Iran/203007/11/0", "text": "От десетилетия американците се опитват да направят война в Иран и това може да се докаже чрез всички тези действия, които бяха и с танкерите например преди няколко месеца, всички тези обвинения.   Това каза в интервю за Агенция „Фокус“ политическият анализатор Дахер Ламот във връзка с убийството на иранския генерал Касем Сюлеймани от американски войски в Багдад.    “Те дори обвиниха Иран в участието на атентатите от 11 септември, което беше абсурдно. Всички тези действия подсказват, че те искат тази война с Иран. Единственото, на което можем да се надяваме, е, че в крайна сметка чрез преговори, чрез отстъпки може да се избегне това нещо“, допълни той.    Думите на американският президент Доналд Тръмп, че убийството на иранския генерал Сюлеймани е било с цел да се предотврати война, Ламот определи като странни и лицемерни.    „Защото преди да бъде избран за президент на САЩ, той има редица туийтове, понеже той използва много често тази социална мрежа, в които обвинява Барак Обама, че иска да стартира война с Иран. Тези туийтове са налични навсякъде и е малко странно, че той казва едно нещо, но всъщност действията са му съвсем различни. Неговите думи са едно, а действията са съвсем друго нещо. Аз намирам доста голямо лицемерие в това да убиеш военен генерал, който е изключително популярен не само сред иранците, но и сред опозиционери в самия Иран и извън Иран разкритикуваха това нещо“, обясни анализаторът.", "date": "2020.01.04", "title": "Експерт: От десетилетия си личи желанието на САЩ да започнат война с Иран"}
{"url": "http://epicenter.bg/article/Prof--Nikolay-Miloshev--Balgariya-e-malka--silno-zemetresenie-shte-ya-destabilizira/203016/11/0", "text": "Няма повишена сеизмична активност, но си има стандартната сеизмична активност, която я е имало и ще я има, и все някога ще ни се случи и по-силно земетресение в България. Неприятното е, че едно силно земетресение, независимо от района, ще дестабилизира цялата държава.   Това каза в интервю за БГНЕС директорът на Националния институт по геофизика, геодезия и география (НИГГГ-БАН) проф. Николай Милошев.  Според него никоя държава не е подготвена за големи земетресения, включително дори и Япония. „Страната на изгряващото слънце е най-подготвена за подобен вид бедствия, но земетресението, при което беше засегната АЕЦ Фукушима през 2011 г., показа, че дори тя не е достатъчно готова. Така че няма човек на този свят, който да може да каже: „Ние сме тотално подготвени за земетресение“. Нашата подготовка може би е далеч от японската, но за това си има обективни причини – в България земетресенията се случват много по-рядко, отколкото в Япония“, посочи той.    Експертът припомни, че човешкият организъм е така устроен, че забравя лошото. Това важи и за земетресенията. На всеки от вас се случва 1-2 пъти през годината да усети земетресения, докато в Япония това е ежеседмично. По тази причина там от малки обучават децата как да реагират на подобен вид бедствия, създава се сеизмологична култура. „В България това е нещо, което ни убягва, но се надявам лека-полека и у нас да се формира подобен тип култура“, заяви проф. Милошев. Най-лесният начин това да се случи е като се започне обучение в училищата. „Нашите деца и внуци ще ни научат и нас какво да правим“.    В България съществуват нормативи за строителство, на които сградите трябва да отговарят. „Българските нормативи не са лоши. Освен това не бива да говорим само за последните години. Нормативите, които бяха приети след земетресението във Вранча през 1977 г. са добри за България. Те се обновяват, в момента работим по т.нар. Еврокод 8, който представлява европейските нормативи за сеизмична устойчивост на сградите“, обясни професор Милошев. Строителство не е само проектантският процес. „От една страна е проектирането, където нормативите влизат задължително, след това е изпълнението, след това – експлоатацията на сградата. Там има много, много стъпки и подстъпки, които ако не се изпълняват като хората, може да доведе до проблеми. Чувах, че колегите строителни инженери най-много се притесняват от сградите строени в периода между 1990 и 2000 година, когато не, че нямаше нормативи, но съблюдаването им беше през пръсти. Ако си спомняте през тези години бяха направени основните заведения в партерни етажи, магазини – тоест това е категорично намаляване на сеизмичната устойчивост на сградата“, разказа директорът на НИГГГ-БАН. Той отново даде пример с трагичното земетресение във Вранча, когато два блока в Свищов бяха буквално погълнати. Причината за тежкия инцидент бе, че в приземните им етажи бяха построени магазини и други подобни помещения.  Националният институт по геофизика, геодезия и география извърши преди няколко години сеизмично райониране на България. „Съобразно максималната възможна степен на земетресение, което може да се случи, сградите трябва да се строят така, че да може да издържат на тази степен. Има си вече чисто строително нормативи, които трябва да се изпълняват. Така, че нормативно нещата строят идеално. Сигурен съм, че по отношение на строителството в последните години, хората си дават сметка, че няма да загубят чак толкова много средства, ако се опитат да строят по-здраво“, заяви проф. Милошев.    За него позитивен пример в тази посока е Пернишкото земетресения през 2012 г., което независимо, че бе 5,8 като магнитуд, нямаше разрушения. „Имаше много напукани сгради, но и непрофесионалистите разбраха, че причината е в некачественото строителство“, посочи той.    Според сеизмичното райониране на най-висока степен при земетресение като норма при проектиране на сгради е в Кресна – 7,5 по Рихтер, а най-ниската е във Видинско и в Югоизточна България към Царево, Ахтопол. „Сеизмично неактивните региони са 2% от територията на страната, 98% са с повишена сеизмична активност, така че във всички тях трябва да се спазват определени норми. Колко по-сеизмично активен е даден район, толкова по-висока е нормата“, обясни професорът. В София нормата е 7 степен.    Директорът на НИГГГ-БАН посочи, че част от старите сгради, които са строени преди близо 100 години, без да има строги правила, са били построени правилно. Построените през социалистическия период многобройни панелни сгради в редица градове също се смятат за стабилни. „По причина, че те са изградени от отделни компоненти и това позволява известна по-голяма гъвкавост. Разбира се, ако са добре изпълнени“, посочи професорът. Той каза, че за да се направи една пълна оценка на сеизмичната устойчивост на сградите държавата трябва да има точен и пълен кадастър. „Той се прави в момента в България, но различните градове са на различен стадий от развитието му“, посочи Николай Милошев.    В статия на „Ню Йорк Таймс“ озаглавена „Уроци от албанският трус – Балканите не са готови за голямо земетресение“, Петър Павлов, директор на Центъра за сеизмично инженерство в Университета за архитектура, строителство и геодезия в София, призова за създаване на национална сеизмична лаборатория, чиято задача ще бъде да изпробва съпротивлението на сградите. „Действително е хубаво да има нещо подобно и то да бъде по-голямо като обем и възможности. Проф. Павлов предполагам е визирал центъра, който в момента създават УАСГ. Хубаво е! И е хубаво всички, които имат познания в сферата да обединят усилията си, за да направим действително с течение на годините нещо, което е качествено и би могло във всеки един момент да дава оценка за всяко следващо ново строителство. Особено по-сериозните обекти“, смята проф. Милошев. Той припомни, че в техния обединен институт имаше Централна лаборатория по сеизмична механика и сеизмично инженерство, сега е Секция по сеизмично инженерство.    Към момента проф. Милошев е категоричен, че няма повишена сеизмична активност у нас. „Това, че земетресения се случват – те са се случвали и преди не по-малко, отколкото се случват и днес. Сега има повишен интерес към тях и с пълно право. Сега информацията е много повече като количество, като качество, медиите сте много по-активни и това дава възможност хората да бъдат много по-добре информирани. Така, че в това не виждам негативна страна, напротив позитивна, защото сега всички разбираме, че това е нещо сериозно, нещо, с което трябва да се научим да живеем “, каза той.    Районът на Самоков, където стана последното земетресение преди Нова година, не е типично сеизмичен, макар че там е имало трус през 90-те години. Заради здравата земна основа там – скали – по-късно не бяха регистрирани вторични по-слаби земетресения.    „Няма повишена сеизмична активност, но си има стандартната сеизмична активност, която я е имало и ще я има, и все някога ще ни се случи и по-силно земетресение в България. Неприятното и трудното е това, че ние сме малка държава, не дай си Боже едно силно земетресение, независимо от района, ще дестабилизира цялата държава. По тази причина трябва да бъдем подготвени, за да не се дадат човешки жертви или броят им да бъде минимален. По принцип най-много жертви по време на земетресения стават от избухналата паника, а не от самия трус“, заяви проф. Милошев. /БГНЕС ", "date": "2020.01.04", "title": "Проф. Николай Милошев: България е малка, силно земетресение ще я дестабилизира"}
{"url": "http://epicenter.bg/article/Lachezar-Bogdanov--Zaplatite-shte-prodalzhat-da-rastat-s-barzi-tempove/203005/4/0", "text": "Вероятно и през следващата година ще продължи ръстът на възнагражденията с относително бързи темпове. Вероятно над 8, може би 10%. Това не е изолиран процес в България. В голяма част от страните от Централна и Източна Европа се случва.  Работодателите ще трябва да свикват с това и основният начин да се спарвят е увеличение на производителността на труда, т. е. със същите хора, плащайки им повече, но те трябва и да произвеждат повече, за да може българският бизнес да остане конкурентоспособен.    Тази прогноза направи пред БНТ Лъчезар Богданов, анализатор от Институт за пазарна икономика.   Прогнозите за ръст на заплатите през 2020 година са въз основа на икономическите показатели в България през изминалата година.    А от Министерството на финансите отчитат забавяне на растежа на БВП през трето тримесечие до 3,1% на годишна база. Според краткосрочната бизнес статистика в края на предходната година строителната продукция и търговията на дребно се забавили своя темп, на фона на ръст в производството и оборота в промишлеността. Инфлацията е била 2,2% или с процент повече спрямо края на 2018 година, заради поскъпването с около половин процент на промишлените стоки и на преработените храни.    На този фон българинът е теглил повече кредити през миналата година, над 7 на сто от предходната, като по този начин е гласувал доверие на икономическата перспектива у нас. Само в края на 2019 г. жилищните банкови заеми са нараснали с 14 на сто, потребителските с малко над 10%, а фирмените с над 7%.    Държавната хазна също се е радвала на добро финансово здраве с ръст от над 11 на сто бюджетни постъпления. Според анализа те се дължат на увеличените в края на годината с 8,7 % данъчни приходи, 11 на сто здравноосигурителни вноски и на 25% неданъчни приходи.    На базата на сравнително позитивните показатели през 2019 г. анализаторите прогнозират ръст на заплатите през новата година и дефицит на работна сила.  ", "date": "2020.01.04", "title": "Лъчезар Богданов: Заплатите ще продължат да растат с бързи темпове"}
{"url": "http://epicenter.bg/article/Rosen-Bachvarov--Onlayn-targovtsite-shte-izdavat-elektronni-ili-hartieni-kasovi-belezhki/203011/4/0", "text": "Онлайн търговците ще издават електронни или хартиени касови бележки. Това стана ясно от думите на говорителя на НАП Росен Бъчваров в предаването \"Икономика и бизнес\" на Канал 3. Той обяви, че вече е публикуван нов проект за промяна на Наредба Н-18, за касовите апарати.    След масовите протести на бизнеса през миналата година, сега държавата предлага на онлайн търговците да издават или обикновен фискален бон, или дигитален такъв.  \"Документът може да не е фискална касова бележка, издадена от фискално устройство, а може да е някакъв вид информационен бон, който да бъде изпратен по електронна поща или по друг технически начин. За целта търговците трябва да обявят в НАП всички платежни сметки, по които получават картови тези плащания. Освен това съответният платежен оператор, през който минават тези картови плащания, да изпраща периодично данни в НАП за броя на транзакциите и тяхната стойност.”, посочи Бъчваров. Все още не е ясно кога новото изискване ще влезе в сила. Към момента електронните магазини трябва да приведат дейността си в съответствие с досегашните текстове на наредбата до края на март.    \"При онлайн търговията има много сериозен фискален проблем, който ние оценяваме на 170 милиона годишно. Тази регулация идва срещу често използвано отклонение от облагане\", каза още говорителят на НАП Росен Бъчваров. До момента в агенцията са регистрирани над 15 000 електронни магазина. ", "date": "2020.01.04", "title": "Росен Бъчваров: Онлайн търговците ще издават електронни или хартиени касови бележки"}
{"url": "http://epicenter.bg/article/Turski-kompanii-obmislyat-da-proizvezhdat-chasti-za-F-35-u-nas/203023/4/0", "text": "Турски оръжейни компании, изработващи части за изтребителя F-35, смятат да преместят производството си в България, съобщава всекидневникът \"Дюня\", цитиран от БТВ.    Целта им е да избегнат възможни американски санкции, след като бе прекратено участието на Турция от съвместната програма за създаването на самолета.    Югоизточната ни съседка бе суспендирана от програмата за F-35, след като получи първата доставка с руските ракети С-400 през юли 2019 г. САЩ възприемат присъствието на руско военно оборудване в отбранителната система на НАТО като възможна заплаха за сигурността, припомня изданието \"Ахвал\".    Турция рискува върху нея да бъдат наложени още американски санкции по силата на закона, замислен да окаже натиск на трети страни, работещи с руския военно-промишлен комплекс.    \"Дюня\" съобщи в четвъртък, цитирайки свой източник от турската оръжейна индустрия, че отбранителни компании от централната анадолска провинция Ескишехир обмислят алтернативни места за преместването на своето производство предвид възможността от нови американски санкции.    Осем турски компании произвеждат 937 части за новия американски изтребител и са директно засегнати от решението на Вашингтон да изключи Анкара от програмата за съвместно производство на F-35.    Някои компании дори са започнали да разглеждат възможни производствени площадки в България, където да продължат производството на части за F-35.    Отношението на турското правителство към идеята на компаниите да преместят производството на авиочастите в чужбина било положително, казва източникът на \"Дюня\", който допълва, че се търсят алтернативни производствени площадки, за да не се пропилява опитът, придобит в изработването на частите за F-35.    Американските санкции са насочени към Турция, но не и към турските компании, ето защо преместването на производството в България може да помогне на Анкара да запази придобивките от участието ѝ в програмата за производството на F-35, обяснява източникът на \"Дюня\".     ", "date": "2020.01.04", "title": "Турски компании обмислят да произвеждат части за F-35 у нас"}
{"url": "http://epicenter.bg/article/Zadarzhaha-uchastnik-v-grupa-za-telefonni-izmami/203002/3/0", "text": "Задържан е участник в организирана престъпна група за телефонни измами, съобщиха от МВР. Схемата, в която е участвал беше разкрита през август 2019 г. Мъжът е 24-годишен от Кресна. Арестът е станал на летище София при пристигане от Германия. Седем от участниците в групата бяха задържани след операцията на полицията и Спецпрокуратурата през миналото лято. Арестуваният е участвал в схемата като куриер и е взел от млада жена 11 000 лв. в района на Семинарията, а след това заминал за Германия със семейството си, където се е укривал.   ", "date": "2020.01.04", "title": "Задържаха участник в група за телефонни измами"}
{"url": "http://epicenter.bg/article/MVR--Nyama-seriozni-narusheniya-s-pirotehnicheski-izdeliya-po-vreme-na-praznitsite/203006/3/0", "text": "Не са допуснати сериозни нарушения и инциденти с пиротехнически изделия по време на празниците, съобщиха от пресцентъра на МВР.    3990 проверки са направени от служители на Охранителна полиция за недопускане на нерегламентирана продажба на пиротехнически изделия преди и по време на коледните и новогодишните празници. Констатирани са 40 нарушения – 34 от тях за нерегламентирана търговска дейност, а 6 за неправомерна употреба на пиротехнически изделия. За съответните нарушения са съставени 39 акта и е образувано едно досъдебно производство.    В хода на инспекциите полицейските органи са издали 445 разпореждания, предупредени са 1277 лица, изпратени са 329 уведомителни писма. Иззети са и 7958 стандартни опаковки с пиротехнически изделия.    Заради неправилно боравене с пиротехнически изделия са пострадали 8 души, сред които и едно дете, няма допуснат смъртен случай.  ", "date": "2020.01.04", "title": "МВР: Няма сериозни нарушения с пиротехнически изделия по време на празниците"}
{"url": "http://epicenter.bg/article/Skandal--Sadiite--pusnali-ubietsa-Polfriyman--osvobodili-i--quot-Valiumniyat-iznasilvach-quot-/203013/3/0", "text": "Тричленен състав на Софийския градски съд (СГС) – Вера Чочкова, Иван Коев и техен колега – младши съдия, са изменили мярката за неотклонение на сериен изнасилвач, извършил сексуално престъпление спрямо млада жена в столицата в навечерието на Нова година, пише \"Правен свят\", цитиран от Блиц.бг.   Първоначално районен съдия е наложил постоянен арест на Йохан Фредерик Стелингверф, гражданин на Нидерландия. На 02 януари 2020 г. (четвъртък) дежурен състав на СГС, в който влизат двама от активистите на Съюза на съдиите в България (ССБ), намира за достатъчно Стелингверф да остане под домашен арест.   Случайно или не, но безспорен факт е, че значителен дял от издръжката си ССБ дължи на проекти, които се финансират от Нидерландия, чийто гражданин се оказва Стелингверф.   Съдебният състав е приел, че по досъдебното производство не са били предоставени официални документи за предишни осъждания и регистрации на извършителя на изнасилването, като например преписи от присъди и др. Информация за предишни сексуални престъпления от страна на лицето имало единствено от публикации в интернет, които магистратите не приели за достатъчно основание да наложат най-тежката мярка за неотклонение.   Освен това, съдиите приемат, че чужденецът има валиден постоянен адрес в София, тъй като е представен договор за наем за ползване на жилище, сключен още през м. април 2019 г., както и данни за регистрирана и осъществяваща дейност на територията на страната фирма. Магистратите приемат, че това е достатъчно доказателство, че Йохан Стелингверф няма да се укрие от правосъдието и да попречи на разследването.   Съдът все пак е приел, че има обосновано предположение, че мъжът е извършител на изнасилването на млада жена в София, сторено именно в наетия от Стелингверф апартамент. Това обаче не било достатъчна предпоставка за потвърждаването на постоянния арест на гражданина на Нидерландия и той е оставен под домашен арест. В опит да предотвратят укриването му, каквито случаи е имало в миналото, в петък от прокуратурата са издали забрана на чужденеца да напуска страната до приключване на делото срещу него.   Изнасилвачът е осъждан в Бразилия, арестуван в Нидерландия, Испания и Малта.   Сайтът \"Трафик нюз\", който първи съобщи информацията за решението на състав на СГС, изнася подробна справка за престъпната биография на Йохан Стелингверф, от която става ясно, че той има всички характеристики на сериен изнасилвач. Стелингверф e потомък на семейство адвокати от Сасенхайм. Бивши негови съученици го описват като аутсайдер, но за сметка на това доста агресивен. В последствие става учител. Преподава география и икономика в училища в Рийнсбург, Нордвейк, Амстердам и Хага. По-късно е докторант и асистент във факултета по бизнес-администрация в университета в Гронинген и в университет в Амстердам. Паралелно се представя и като модел. През 2006 година започват проблемите с правосъдието. Срещу него в полицията постъпват жалби от няколко жени, които твърдят, че са били упоени и изнасилени от него. Според холандските медии, цитирани от \"Трафик нюз\" сценарият, по който примамва жертвите си, е един и същ. Избира млади момичета - 18-годишни. Посещава основно барове и дискотеки в района на Амстердам и Лайден.   В повечето случаи няма проблем с контакта, тъй като е чаровен и бързо намира общи теми за разговор. Но скоро след първия контакт, жените осъзнават, че са направили огромна грешка. Сдобива се с прозвището \"Валиумния изнасилвач\", защото при експертизите в кръвта на някои от момичетата е открит валиум.   Нещата ескалират до там, че холандските власти дори публикуват негова снимка с предупреждение, че е опасен, което според местната преса е прецедент. През 2007 година 26-годишният /тогава/ Стелингверф е заподозрян в четири изнасилвания и един опит за изнасилване. Арестуван е в Бразилия. По време на делото са представени десетки доказателства и показанията на жертвите. Освен негова ДНК на местопрестъпленията, в колата му са намерени и наркотици. Стелингверф отрича всички обвинения и твърди, че инициативата за срещи е била на момичета. Осъден е на десет години затвор, които по-късно са намалени на пет години.   След това се подвизава в Полша, Малта и Испания. В Малта и Испания срещу него също има жалби от жени, които твърдят, че са били изнасилени. Стелингверф отново отрича и завежда дело срещу 27-годишната жена от Малта, с която живеел, като я обвинява, че е обсебила част от вещите му. Арестуван е и в Барселона по жалба на млада испанка, която го обвинява в сексуално посегателство.     \"Трафик нюз\" разкрива подробности и за изнасилването на млада жена в столицата. То е извършено в празниците около Коледа, като Стелингверф се е запознал с жертвата си в централно столично заведение. Подхождайки наивно, младата жена се съгласила да отиде в дома на чужденеца, където, след като вероятно също е упоена, е изнасилена от него и става обект на жестоки гаври. След което нидерландецът я гони от дома си, а жената е открита в безпомощно състояние от патрул на полицията. Жертвата описва случая и серийният изнасилвач е задържан. Според разследващи, с които \"Правен свят\" разговаря, не е изключено Стелингверф да е имал и други жертви на сексуалните си престъпления у нас, но пострадалите да не са сигнализирали в полицията.     Двама от членовете на съдебния състав, който е пратил в домашен арест серийния изнасилвач от Нидерландия, са известни с активната си подкрепа за всевъзможни инициативи на политизирания Съюз на съдиите в България. Съдия Чочкова бе номинирана от ССБ за главен съдебен инспектор преди пет години, но депутатите избраха другата номинация на съсловната организация – Теодора Точкова. Преди половин година съдия Чочкова внезапно загуби съпруга си – уважаваният общественик, адвокат и служебен зам.-министър на правосъдието Валери Тарандов. Съдия Иван Коев е известен в магистратските среди с небрежния си стил на обличане, който крие под строгата магистратска тога, както и с хобито си – оперно пеене. През 2012 г. Коев бе наказан заради забавени над 30 наказателни дела. Чочкова и Коев редовно се включват в инициативи на ССБ, основно насочени срещу независимостта на прокуратурата, работата на Висшия съдебен съвет или други власти.  ", "date": "2020.01.04", "title": "Скандал! Съдиите, пуснали убиеца Полфрийман, освободили и \"Валиумният изнасилвач\"!"}
{"url": "http://epicenter.bg/article/Fandakova--Dlazhni-sme-da-pochitame-pametta-na-vsichki-zaginali-za-svobodata-na-Sofiya-/203008/2/0", "text": "След 142 години от освобождението на София днес отново почитаме всички загинали за свободата на нашия град – на всички бойци, предвождани от ген. Гурко, на българските опълченци. Ние сме длъжни да почитаме паметта на войните, да благодарим за Освобождението и да продължаваме да градим това, което са ни оставили нашите предци, за да го оставим за нашите наследници. Това каза кметът на София Йорданка Фандъкова на честването по случай 142-рата годишнина от освобождението на София, предаде репортер на Агенция „Фокус“.    „Трябва да си спомним и поведението на европейските дипломати, които предотвратиха опожаряването на града ни и само след година София беше обявена за столица на България и започна нейното бурно развитие“, посочи още Фандъкова.  ", "date": "2020.01.04", "title": "Фандъкова: Длъжни сме да почитаме паметта на всички загинали за свободата на София!"}
{"url": "http://epicenter.bg/article/Yuriy-Aslanov-v-prognoza-za-novata-2020-g--Upravlyavashtata-koalitsiya-shte-ostane-prividno-stabilna/202991/2/0", "text": "Управляващата коалиция ще остане привидно стабилна. Това каза в интервю за Агенция „Фокус“ социологът Юрий Асланов по повод предстоящото начало на новия политически сезон.    „Във всеки случай управляващата коалиция няма да се разпадне заради поискан вот на недоверие. Ако се случи такъв разпад, той ще се случи по вътрешни причини, а не под външни. Като под външни имам предвид атаките на опозицията. Според мен коалицията към този моменти поне в обозримо бъдеще в предстоящата година ще остане привидно стабилна. Под привидно имам предвид, че вътрешно ще има спойка, която ще я задържи цяла. Привидността е в това, че управляващата коалиция не се ползва с масово доверие на гражданите“, каза още Асланов.    Според него и това няма да доведе до нейния разпад и падане на правителството. „Що се отнася до това кой би могъл да предизвика големи трусове в политиката, това са основно две политически сили. Това е водещата управляваща формация ГЕРБ и ДПС, защото стабилността на сегашната управляваща коалиция зависи от тези два фактора. Втората формация не влиза в управляващата коалиция поне формално, но очевидно я поддържа“, допълни още социологът.       - Донякъде, да. Може да кажем, но сезонът е приключил. Просто някои от политиците не намаляват активността. Те си дават сметка, че политическият сезон не завърши добре като цяло за политическата класа. Доверието в институциите не успя да се възстанови на добри нива. Продължи да спада надолу. Така и масовото разочарование, отдалечаването на хората от политиците и институциите, продължи да се увеличава.       - Напрежение ще има. То няма да е такова, което да доведе до големи обрати. Да кажем извънредни избори или нещо подобно, освен ако не се случи нещо, което не можем да предвидим. Напрежението ще се поддържа на ниво по-ниско от миналата година. Да не забравяме, че през 2019 г. на два пъти имаше избори, които по естествени причини покачваха политическото напрежение. Те сключват много амбиции за реализация на отделните политически сили. През тази година не се очаква на такова ниво напрежение, но ще има. По-скоро може да определим годината, която започва, като година на мъртвите вълнения. Основните политически сили ще се опитват да заемат стартови позиции за по-догодина, когато предстоят най-важните общи избори за парламент.       - Стабилността на коалицията не зависи от действията на опозицията. Още по-малко от вотове на доверие или на недоверие в парламента. Във всеки случай управляващата коалиция няма да се разпадне заради поискан вот на недоверие. Ако се случи такъв разпад, той ще се случи по вътрешни причини, а не под външни. Като под външни имам предвид атаките на опозицията. Според мен коалицията към този моменти поне в обозримо бъдеще в предстоящата година ще остане привидно стабилна. Под привидно имам предвид, че вътрешно ще има спойка, която ще я задържи цяла. Привидността е в това, че управляващата коалиция не се ползва с масово доверие на гражданите. Това няма да доведе до нейния разпад и падане на правителството. Що се отнася до това кой би могъл да предизвика големи трусове в политиката, това са основно две политически сила. Това е водещата управляваща формация ГЕРБ и ДПС, защото стабилността на сегашната управляваща коалиция зависи от тези два фактора. Втората формация не влиза в управляващата коалиция поне формално, но очевидно я поддържа.       - Не, не прогнозирам вследствие на това. Ако се стигне до предсрочни парламентарни избори, то ще бъде по друга логика, на други основания и по други причини, които не мога да предвидя в момента. Досега нито едно правителство в най-новата история на България не е падало от власт вследствие на вот на недоверие. Има един случай през 1992 г., когато правителството падна от власт, но то беше заради поискан от самия него вот на доверие, а не на недоверие. Това беше правителството на Филип Димитров. В множеството случаи, когато е искан вот на недоверие, нито един от тях не се е увенчавал с успех. Така ще бъде и сега.   ", "date": "2020.01.04", "title": "Юрий Асланов в прогноза за новата 2020 г.: Управляващата коалиция ще остане привидно стабилна"}
{"url": "http://epicenter.bg/article/Prof--Vanya-Dobreva--Svobodata-e-nay-vissha-tsennost--tya-ne-ni-se-dava-darom/203014/2/0", "text": "Свободата е най-висша ценност, тя не ни се дава даром.   Това каза в словото си проф. Ваня Добрева, заместник-председател на Градския съвет на БСП - София и на Сдружението на приятелите на Русия \"Александър Невски\".   Тя говори по време на тържественото честване на 142-ата годишнина от освобождението на София от османско робство. Венци и цветя на паметника на Българския опълченец поднесоха лидерът на БСП - София и председател на групата на социалистите в СОС Калоян Паргов, заместник-председателят на ГС на БСП - София и на ПГ на БСП за България Христо Проданов, заместник-председателят на групата на социалистите в СОС Иван Таков, както и народни представители и общински съветници от БСП.    Проф. Ваня Добрева нарече 500-те години османско иго \"български апокалипсис\". \"Истински подвиг през тези пет века е опазването на българското ни име и духовните скрижали на нацията, каза още тя. - Въпреки поругаването на честта на семействата и децата, въпреки ширещите се емоционални състояния на страх и страдание, българинът запазва свещения спомен за своя произход, за рода и вярата си. И неслучайно робското безвремие ражда примерите на върховен български героизъм - чрез подвига на хилядите български хайдути, четници, революционери\".    Заместник-председателят на Градския съвет на БСП - София припомни събитията около 4-ти януари от преди 142 години. Тя добави, че от съвременна гледна точка е необяснима тази невероятна издръжливост, воля и всеотдайност, проявени от руските воини-освободители и от българските опълченци, преодолели извънредно тежките препятствия в името на освобождението на София.    \"Свободата се отстоява, за нея се води всекидневна битка. Свобода означава да не навеждаш гръб пред всеки чужд господар, заради временни политически облаги. Свобода означава да работиш в името на това държавата да просперира икономически, а гражданите да живеят по-добре, каза още проф. Ваня Добрева. - Свобода е на висок глас да кажеш, че всяка геополитическа ориентация се превръща в окови, щом народът тъне в мизерия и бедност.   Свобода е да се бориш за истината, независимо от цената й. Да не премълчаваш събития и факти от своето минало. Да пазиш културната си памет, спомена за славянско-православния си род, за величието на делото на светите братя Кирил и Методий, за цивилизационния избор, направен от княз Борис I.   Свобода е да може да извисиш ръст и достойнство пред всеки, който дръзне да отрича националната ти култура, грубо да се намесва в същината на образованието на децата ти, безпардонно да диктува историята и съдбата ти.   Свобода е да рецитираш Ботев, Яворов, Далчев, Вапцаров, да знаеш стиховете на Петко Славейков и Любен Каравелов, да четеш и пазиш словото на Иван Вазов.   Свобода е децата ти да учат Климент Охридски и Йоан Екзарх, Паисий и Софроний, д-р Петър Берон, Неофит Бозвели и Найден Геров, Войников и Друмев, Раковски и Левски.   Свобода е да помниш, че \"под игото\" не е метафора, а жестока реалност и че всеки опит да се редактира удобно българската класика е крачка към ново робство.   Свобода е да заявиш, че ние, българите, ще сме вечно признателни за безкористния подвиг на Русия, за саможертвата на десетките хиляди руски воини в името на България. Свобода е да защитиш мира и да не допуснеш въвличането на България в братоубийствени конфликти и войни.   Свободата означава да помним, да пазим паметта и да я предаваме на децата си - истинска и неомърсена\".", "date": "2020.01.04", "title": "Проф. Ваня Добрева: Свободата е най-висша ценност, тя не ни се дава даром"}
{"url": "http://epicenter.bg/article/Otstraniha-ViK-avariyata--izkarala-pernichani-na-protest/203017/2/0", "text": "Министърът на икономиката Емил Караниколов и заместник- министърът на регионалното развитие и благоустройството Николай Нанков инспектираха днес ремонтите на водопреносната мрежа в квартал „Църква“ в Перник. Това съобщиха от пресцентъра на МРРБ.   До обяд аварийни екипи отстраниха една от двете големи аварии в квартала и водата бе пусната. Продължава работата по отстраняването на другата авария с помощта на екипи от други градове.    „С 30-те милиона лева, които правителството отпусна спешно предстои ремонт на водопроводната мрежа в този квартал, както и на други части на града“, каза при проверката заместник – министър Нанков.    На среща с кмета на Перник Станислав Владимиров беше обсъдена и нуждата общината да ускори процедурите по избор на изпълнители на аварийните дейности.    Кметът увери представителите на изпълнителната власт, че преди края на следващата седмица вече ще бъде възложен ремонтът на квартал “Църква”. А поетапно общината ще възлага аварийните ремонти и по останалата част от ВиК мрежата, за които правителството, на 31 декември 2019 г., преведе на община Перник над 30 млн.лв.    Вече има резултати от мерките, които бяха предприети, заедно със спелеолога Атанас Русев, по добив на вода от пещерите. Дебитът е нисък, но се полагат усилия за неговото увеличаване.    Заради аварията в квартал “Църква” днес беше раздадена и част от минералната вода, която се осигурява на бедстващия град в координация с Главна дирекция „Пожарна безопасност и защита на населението“ и се разпространява по график на община Перник.    ", "date": "2020.01.04", "title": "Министър Караниколов и зам.-министър Нанков инспектираха аварийните дейности в Перник"}
{"url": "http://epicenter.bg/article/Mustafa-Karadaya--DPS-dnes-e-silno-dori-kogato-e-v-opozitsiya/203020/2/0", "text": "\"До днес Движението води политика в защита на правата и свободите и евроатлантическата ориентация на страната\". Това каза по повод 30 години от създаването на ДПС председателят на партията Мустафа Карадайъ, цитиран от bTV.    \"Ахмед Доган организира от затвора мирните протести през май 1989 г., които силно разклатиха тоталитарната власт и ускориха падането на комунистическия режим. Вече 30 г. ДПС отговорно и последователно води своята политика в защита на правата и свободите и евроатлантическата ориентация на страната. Има и съществен принос за членството на България в НАТО и ЕС\", разказа Карадайъ.   И продължи: \"По различен начин ДПС е била силна през годините. ДПС е била силна при сваляне на комунистическия режим, била е силна при установяване на демокрация в България в началото на 90-те. ДПС беше силна с мирния преход. Беше силна и когато участваше във властта в периода 2001-2009 г. ДПС днес е силно дори когато е в опозиция\".    \"ДПС няма как да бъде нито скрит, нито явен партньор на тази популистко-националистическа власт. Ние от две години призоваваме системните партии да седнем на масата, за да определим приоритетите, по които да се развива страната. Ние имаме ясна програма за ускорено и догонващо развитие на страната - чиста среда, чисти храни, чиста енергия и включването на свободни граждани във взимането на решения\", добави председателят на ДПС.   И завърши: \"10 години държавата върви по инерция и няма как да бъдем на власт. Ние, ако сме на власт, държавата ще има ясна програма за развитие\".   ", "date": "2020.01.04", "title": "Мустафа Карадайъ: ДПС днес е силно дори когато е в опозиция"}
{"url": "http://epicenter.bg/article/Dimitar-Ganev--Novite-politicheski-igrachi-shte-nablyudavame-prez-2020-i-nachaloto-na-2021-g-/203026/2/0", "text": "Според мен през 2020 и началото на 2021 ще е времето, в което ще наблюдаваме с голям интерес новите играчи. Какво имам предвид: в рамките на изминалия дотук мандат от края на март 2017 г. показа, че сериозно разместване на политическите сили няма. Европейските и местните избори фактически бетонираха тази ситуация, която видяхме през март 2017 г. Но трябва да имаме предвид, че в България търсене или обществена поръчка за нов политически проект винаги има.   Това прогнозира социологът от \"Тренд\" Димитър Ганев в предаването \"Офанзива с Любо Огнянов\" по Канал 3 за 2020 г.    \"Нов политически проект, който се обявява против цялото политическо статукво, срещу всички партии. Такива политически проекти фактически можем да видим във всички парламентарни избори през последните 10 години, ще изброя само няколко – Яне Янев, Николай Бареков, Веселин Марешки на последните избори. Ако щете    Сакскобургготски през 2001 г. и Бойко Борисов през 2009 г. бяха подобно явление.    Господин (Слави) Трифонов е единственият, който е дал ясна заявка за нов играч. Това гражданско движение на г-жа Манолова не е декларирало ясно, че ще се яви на парламентарни избори, затова не можем да сме сигурни.    Да кажеш, че ще правиш партия, е непрестижна опция, защото знаете, че партията в България е мръсна дума. Затова и г-жа Кунева след президентските избори не каза, че това е партия. А че ще започне да се среща с гражданите и вече след това ще решава. В крайна сметка финишира с партия, разбира се, по една много проста причина:  единственият инструмент, с който може да се явиш на избори в България, е ако имаш политическа партия, това е ясно записано в българската Конституция. Така че за други опции не може въобще да се говори, ако г-жа Манолова иска да се кандидатира на избори.    Колкото до г-н Трифонов, не случайно започнах с изброяването на тези, по-малките играчи тип Янев, Бареков, Марешки, споменах Сакскобургготски и Борисов. Това са едни и същи феномени, въпросът е г-н Трифонов ясно се позиционира в това поле – на анти-системен играч, на играч, който е анти-статуквото, който е против всички.    Сега тук е въпросът – това явление тип Марешки/Бареков/Янев ли ще бъде, или тип Сакскобургготски и Борисов. Според мен няма да бъде нито едно от двете, или поне това виждаме на този етап. Тоест може да е нещо малко по-голямо от Янев, Бареков и Марешки, и със сигурност по-малко от Борисов и Сакскобургготски.    Вече оттук-нататък имайте предвид, че до парламентарните избори през пролетта на 2021 г. има много време, много вода ще изтече.  Така че от изключително значение е какви ще са действията на г-н Трифонов в следващите няколко месеца, година-година и нещо. Не случайно казвам 2021 пролетта, защото съм от хората, които не смятат, че ще има предсрочни парламентарни избори, за разлика от някои мои колеги. Европейските и местните избори показаха по-скоро запазване на това статукво. Говоря всичко това при условие, че няма форсмажорни обстоятелства, които може да преобърнат всичко – говорим от днешна гледна точка: не се очаква подобно нещо.\"    За изборите в БСП Димитър Ганев смята, че не може да се говори за разцепление при социалистите. Напрежение има вътре в тартията, не е тайна – от 2 години може би между ръководството и вътрешната опозиция. Въпросът е че вътрешно-партийната опозиция няма този силен инстумент в партийните институции в Национален съвет, изборът ще е пряк, а тя няма достатъчно хора в тези институции, за да смени устава, за да не е пряк изборът. Отскоро прекият избор е бетониран, защото има избор на председател, а самият конгрес ще е след прекият избор. Доколкото разбирам той ще е през май, а изборът – през април.    На този етап ми се струва очевидно, че г-жа Нинова има по-добра позиция спрямо който и да е друг кандидат. Когато вътрешно-партийната опозиция имаше кауза, около която да бъде обединена - през април 2019 г. тя бе Станишев да попадне в листата, в този смисъл Станишев обедини необединимите части на вътрешно-партийната опозиция и нанесоха много тежък удар на Нинова, след като просто те я бламираха, защото тя предложи една листа, а на европейските избори се яви съвсем друга листа.\"    По думите на Димитър Ганев не е вариант Сергей Станишев да опита да се върне на \"Позитано\" 20 като лидер на БСП. \"Не, категорично не мисля, и то по една много проста причина. Първо той няколко пъти отрича, макар че това може да е политически ход, но г-н Станишев много ясно си дава сметка, че влезе ли в пряк сблъсък с г-жа Нинова на ниво членове на БСП, които да избират председателя, той най-вероятно ще загуби. БСП и електоратът на БСП е специфична група. При тях щом партията те избрала определен председател, в случая Корнелия Нинова, съответно най-вероятно техният политически инстинкт ще следва да препотвърдят този избор.\"    Относно перспективите на президента Румен Радев, Димитър Ганев смята, че той ще търси втори мандат, а не влизането му в политиката като нов играч. \"Трябва да имаме предвид, че преди година-година и половина се говореше за президентска партия, сега не се говори и причината е много ясна – през 2021 г. няма да има само един избор, ще има и президентски избори, те са през октомври, след парламентарните.    В случая бъдете сигурен, че президентът Радев вече си прави сметка за тези избори. Ако за негова партия започне да се говори твърде усилено, това ще създаде огромно напрежение в БСП – и в ръководството, и в структурите и сред електората на БСП. Това е неприемливо за г-н Радев, защото той ще разчита на подкрепата на БСП на тези президентски избори.    Ако Радев се яви като независим кандидат за президент или с някаква прото-партия тип движение и прочие и прочие, той най-вероятно няма да стигне до балотаж, защото ако прегледате историята на президентските избори, винаги на втори тур, на балотаж, отиват кандидатите на най-големите партии, а през 2019 г. се потвърди, че най-големите партии са ГЕРБ и БСП.    В момента тактическите ходове на Радев сочат, че ще търси подкрепата на БСП, а няма да прави опити да се доказва като феномен. Тези му действия, ако спечели втори мандат, ще бъдат отвъд втория му мандат – да се доказва като феномен или да прави някакви действия в тази посока. Имайте предвид, обаче, че президентът Радев, като президент носи след себе си някакъв институционален рейтинг, и когато не си президент този рейтинг го няма.    Едно е да си най-отгоре, над партийните боричкания, и просто да съветваш отгоре или да критикуваш, съвсем друга е ситуацията да си долу. Мая Манолова беше с най-високия рейтинг, това е доказателство, казвам го като социолог, рейтингът трябва да се гледа с внимание, но да не се фиксира. Имам чувството, че някои политици гледат с особена перверзия в рейтинга си.\" ", "date": "2020.01.04", "title": "Димитър Ганев: Новите политически играчи ще наблюдаваме през 2020 и началото на 2021 г."}
{"url": "http://epicenter.bg/article/Petya-Avramova--Nadyavam-se-prez-2023-g--da-ima-zavarshen-finalen-etap-na-AM--quot-Struma-quot-/203027/2/0", "text": "Надявам се 2023 г да имаме вече завършен финален етап на автомагистрала \"Струма\", освен за животните, които много обичам, най-вече искам да се погрижим и за хората, знае се че този участък - Кресненското дефиле, е много труден за преминаване, за съжаление има ПТП, дори с жертви.   Това заяви министърът на регионалното развитие и благоустройството Петя Аврамова за предаването \"Офанзива с Любо Огнянов\" по Канал 3 за сроковете за завършване на АМ \"Струма\" предвид опозицията на зелени активисти.    \"От години имаме проблеми, всички знаят, че натискът срещу строежа на АМ \"Струма\" не е преставал от доста време, тази декларация не беше изненада, но трасето през Кресненското дефиле е одобрено след широко обществено обсъждане. Т. нар. Източен вариант е приет като най-щадящ природата и икономически целесъобразен. Имаме подадена апликационна форма за одобрение, имаме технически въпроси и коментари, до януари трябва да изпратим нашите отговори - такава е процедурата, надявам се да имаме одобрението на ЕК, и да стартираме и последния участък през Кресненското дефиле, по ново трасе, след което предстои да бъде направена рехабилитация на съществуващото трасе.    В проекта са предвидени абсолютно всички мерки, които да защитят всички животински видове, да им дадат възможност за миграция през трасето, тунелчета, всичко е проектирано, ще бъде изпълнено, всички мерки и по съществуващото трасе ще бъдат изпълнени, даже някои преди цялостната рехабилитация. Има вече избран изпълнител, вече вървим и към избор за изпълнител на другия лот.\"    За пострадалия сериозно от пожар на боклуци мост на АМ \"Струма\" Петя Аврамова бе категорична: \"За горелия мост на АМ Струма, това е ярък пример за човешко безхаберие. Защото ако хората не спрат да изхвърлят своите отпадъци навсякъде, държавата, а всъщност от данъкоплатеца, пак от джоба на хората, ще плащат за ремонтни дейности - 1,8 милиона струва на българския данъкоплатец ремонта на този мост. Пари, които да са ремонт и рехабилитация на пътната мрежа, отиват за почистване на нерегламентирани сметища по магистралите и другите пътища.\"    Тя не пожела да коментира политизирането на водната криза в Перник.    \"Вероятно вие сте усетили този акцент във всичките действия които се извършиха след констатирането на водната криза в Перник. Оставям на хората да преценят дали има и политически момент, но по-важно за мен е да се концентрираме в справянето с проблема с липсата на вода за питейно-битови нужди. Факт е, и беше изнесено от министър Нено Димов, че притокът в язовир \"Студена\" е бил 11 милиона кубични метра през 2019 г., а през 2018 г. е бил 41 милиона кубични метра.    Факт е, че в последните дни, в които и ние вече следим притока и разхода в язовир \"Студена\", а не само Министерството на околната среда и водите, които дават разрешителни за водоползване, и през последните дни притокът е около 50 литра в секунда, разходът - около 300 литра в секунда. Сами можете да си направите извода, че проблемът е сериозен и това, в което ние сме се съсредоточили в министерството, е първо да установим добър диалог с местната власт, и между местната власт и ВиК дружеството - такъв липсваше, и това създаде доста проблеми. Знаете, че кметът на Перник отказваше да комуникира с бившия вече директор на Вик-Перник. Назначихме прокурист, препоръчан от кмета на Перник, като добър специалист, като хидроинженер, като експерт, разчитам много на тази експертиза, защото в тази критична ситуация трябва да има хора с адекватни и правилни решения.    Предприехме и популярни, и непопулярни действия, събрахме доста идеи от хидролози, хидрогеолози, инженери, взехме решение да финансираме всички предложениоя, внесени при нас, дори да не са популярни с една единствена цел - да сме взели решение, което все пак да доведе някакъв допълнителен приток в язовир \"Студена\". Финансираме с близо 2 милиона лева проект, които ВиК и прокуристът и кметът искат да изпълнят, сключваме споразумение за финансиране на проект за временно аварийно премостване на един участък, така че водата, която в момента се губи в този участък, да се влее в язовира. В същото време финансираме с над 300 000 лева едно предложение от инж. Атанас Русев и екип хидролози и спелеолози, с авариен план - за допълнителни водни количества към язовира.    В същото време по искане на кмета на Перник г-н Владимиров правителството вече отпусна и 2,7 милиона лева за реконструкция на пречиствателната станция. Тези утаители са необходими, ако черпим вода от мъртвия обем, за да сме сигурни, че можем да я пречистим\".    Министър Аврамова изтъкна, че проблемът със засушаването в региона на Перник може би е цикличен. \"Докато следим ВиК дружествата, за да не се получи някъде наводнение, сега имаме обратния проблем - трайно засушаване, липса на дъждове и липса на приток. Между другото от хора, преживяли режима от 1992-1995 г., разбрах, че в тази вододайна зона съществува такава цикличност и че тя се случва през около 20-25 години и трае между 3 и 5 години. Водният режим през 1992 г. по същите причини, същия приток, трае до 1995 г. Аз се надявам този път природата да бъде по-благосклонна и този път пролетното снеготопене ще напълни язовир \"Студена\" така, че да спре режима и неудобствата за гражданите на Перник.    Извън язовир \"Студена\" в момента строим язовир \"Луда Яна\", там имаме известни проблеми с изпълнителите на строителството, в същото време вече сме построили язовир \"Пловдивци\", който снабдява Мадан и Рудозем. Този язовир ни показа как природата може да направи нещо, което не е изчислено и не е предвидено - трябваше да се завири за една година, при една приливна вълна той се завири за три дни. И всъщност спаси и населените места от тази приливна вълна. Това е нов язовир, вече въведен.    Ние имаме ангажимент като министерство да изграждаме съоръжения за водоснабдяване и канализация, имаме проект за язовир \"Нейковци\", трябва да обърнем внимание и на района Плевен - Ловеч, и там имаше режим, той е отменен. Там също има един проект за язовир \"Черни Осъм\", който трябва да бъде актуализиран.    Тези съоръжения се финансират със заем от Световната банка, а всичките средства по стратегията, изготвена от Световната банка за ВиК-инфраструктура в България, са за 11 милиарда, необходими за добре функционираща инфраструктура и да нямаме проблемите, които създаде водният режим в Перник, да имаме по 16 аварии на ден и да пращаме допълнителни екипи, които да отстраняват по 10 аварии на ден.\"    Петя Аврамова не се счита за мишена на разследването на прокуратурата за водната криза в Перник. \"Не бих искала да коментирам политическия оттенък на събитията от последните дни, прокуратурата е институция, която е сезирана и тя трябва да нарпави своето разследване. Ние ще съдействаме максимално, всички материали и документи необходими и от нас, и от ВиК-дружеството, ще бъдат предоставени. Нека прокуратурата да свърши своята работа, да прецени има ли персонална вина, има ли грешка, има ли грешни решения в този период, така че оставаме това в ръцете на органите, които трябва да извършат тази проверка.\"    Въвеждането на тол таксата през 2020 г. е другото голямо изпитание за властта, след като превозвачи вече се заканиха да протестират. \"Тази реформа е необгодима на България и е необходима заради хората, които ще пътуват по републиканската пътна мрежа. Тежка реформа, видно е и от това, което току-що казахте - че превозвачите се готвят за протест. Реформата започна с винетните такси, с електронната винетка, имаше в първите дни леки трусове, сътресения, но в същото време хубавото е, че вече една година тази електронна система за събиране на такси работи добре и имаме вече събрани над 380 милиона лева от електронни винетки. Което предстои - в постановление на МС бяха одобрени тарифите за тол таксите, на база изминато разстояние.    От няколко месеца водим разговори с превозвачите, това събираше много хора, много мнения, много идеи, много недоволство, много емоционални моменти имаше в този консултативен съвет, който се водеше от зам.-министър Николай Нанков, в чийто ресор е въвеждане на тол системата.    Това, което ние сега сме предложили, е много по-различна стойност на таксата: 18 стотинки за Евро 6 и 36 стотинки за Евро 1. Като Евро 1, Евро 2 са много рядко срещани вече пътни превозни средства, така че малко се спекулира, че сме обявили същите стойности както в първоначалния вариант. Това, което сме изчислили като приход, е между 550 и 650 милиона лева на година при така обявените и вече приети тарифи и при обхват от 6050 км.    За 2019 г., тъй като до 1 март трябва да въведем системата в действие, сме заложили приход за бюджета от 450 милиона лева и 290 милиона лева приходи от винетки.    Тези средства, ние сме разговаряли и на обществено-консултативен съвет, трябва да бъдат мъдро разпределени и харчени за приоритетни дейности по ремонт и изграждане на нови отсечки от републиканската пътна мрежа. Част от тях са поети като ангажимент, с пари от тол системата ще изграждаме пътя от Видин до Ботевград, това е приоритетен, стратегически проект, той е и мой личен приоритет, но и на цяла Северозападна България, който е пътувал в този район, знае, че трафикът от Дунав мост 2 е много динамичен, има постоянно движение на ТИР-ове и тежкотоварни камиони, катастрофите са много често явление и в участъка между Мездра и Ботевград - почти постоянно явление. В същото време поехме ангажимент с над 400 милиона за отстраняване на свлачищни процеси по републиканската пътна мрежа\", подчерта Петя Аврамова. ", "date": "2020.01.04", "title": "Петя Аврамова: Надявам се през 2023 г. да има завършен финален етап на АМ \"Струма\""}
{"url": "http://epicenter.bg/article/Ilhan-Kyuchuk--DPS-nikoga-ne-pribegna-do-pagubniya-revanshizam--/203031/2/0", "text": "Честит 30-и рожден ден, ДПС! 30 години от създаването на ДПС не са просто годишнина. Днешната дата е повод за размисъл и повод да се обърнем назад към историята - такава, каквато е, това написа депутатът в Европейския парламент Илхан Кючук във Фейсбук.    Движението за права и свободи е създадено в резултат на болката от т. нар. “Възродителен процес”. Защо да го припомняме? Защото е важно да помним и да предадем на бъдещите поколения истината, че макар насилственото преименуване на стотици хиляди български мюсюлмани да е престъпление, ДПС никога не прибегна до пагубния реваншизъм!    Да, днес е още по-важно да го кажем. Защото в политиката ни днес липсва отговорност, но не липсва реваншизъм. През годините ДПС показа какво е да носиш отговорност. Партията се превърна от защитник на правата на българските мюсюлмани в защитник на човешките права и свободи изобщо. За нас ”права и свободи” не са част от предизборен слоган, а основополагащ принцип, който определя работата ни през всичките тези години.    Благодарение на уникалния етнически модел, чийто архитект е д-р Ахмед Доган, България успя да осъществи мирен преход от тоталитаризъм към демокрация. Мирът е най-висшата ценност на човечеството. Мирът е онова върхово постижение, което доскоро смятахме за даденост. Оказа се, че и това не е така.    За ролята на ДПС в българската история можем да говорим много. Накратко - в периода 2001-2009 г., когато в управлението на страната ни участваше ДПС, България успя да реализира стратегическите си цели – членството в НАТО и ЕС. За съжаление, повече от 10 години, вместо да вървим напред, ние се лутаме, без да имаме ясни цел и посока.    Днес ДПС е основен фактор в редица европейски и международни либерални организации - недвусмислено признание за целенасочените усилия на партията през тези 30 години.    Днес първият председател на Младежко ДПС г-н Мустафа Карадайъ - е председател на Движението за права и свободи - какъв по-ясен показател за приемствеността и взаимното уважение, които винаги са отличавали работата на ДПС?    Не на последно място - ДПС изгради поколение от млади политици, които имат кауза - България. Подготвени, млади, образовани хора, от чиято липса страда не само българската политика!    Нашият принос е и наша отговорност. Но ние не бягаме от нея. Напротив. И занапред ще продължим да бъдем стожер, коректив и пример.    Честит празник, уважаеми съмишленици и приятели на Движението за права и свободи!", "date": "2020.01.04", "title": "Илхан Кючук: ДПС никога не прибегна до пагубния реваншизъм! "}
