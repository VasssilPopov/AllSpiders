{"url": "http://epicenter.bg/article/S-praznichno-shestvie-obshtina-Momchilgrad-otbelyaza-24-may/183951/2/0", "text": "Момчилград отбеляза 24 май - Деня на българската култура и просвета и славянската писменост с празнично шествие. Ученици и учители от всички училища в града преминаха по главната улица и през градския парк. Шествието беше аплодирано от много момчилградчани, дошли да отбележат светлия празник, съобщиха от община Момчилград. Заедно с учителите и учениците в шествието се включиха кметът на общината Сунай Хасан, депутатът от Момчилград Ерол Мехмед, председателят на общинския съвет Юмер Юсеин, служители на общинска администрация и общински съветници.   На лятната сцена в градския парк \"Нури Адалъ\" беше изнесена богата програма от възпитаниците на ОДК, които допълнително покачиха настроението на празнуващите момчилградчани.   Кметът на община Момчилград Сунай Хасан поздрави учители, ученици и културни дейци. \"Всяка година на 24 май се прекланяме пред делото на светите братя Кирил и Методий, пред словото, писмеността, просвета и културата. Припомняме си максимата, че словото е по-силно от всяко оръжие и чертаем пътя на страната и народа ни чрез просвета, изкуство и наука. Освен всичко друго, 24 май е празник, който отбелязва нашата европейска значимост\", заяви в приветственото си слово Сунай Хасан. Той награди абитуриенти-отличници от всички момчилградски училища.   По-късно настоящи и бивши учители, както и представители на културните институции участваха в тържество, организирано за тях от община Момчилград. Всеки един от присъстващите получи цвете за празника и беше поздравен лично от кмета на общината. По време на тържеството стана ясно, че работещите в сферата на образованието, които не са на делегиран бюджет, а на финансиране от община Момчилград, ще получат допълнителни средства за 24 май.   \"България е член на Европейския съюз от 1 януари 2007 година. За този период в община Момчилград са инвестирани над 90 милиона лева по европейски програми. Ето затова е важно да бъдем активни на предстоящите избори за членове на Европейски парламент. Нека на 26 май всеки един от нас даде своя глас за общото ни бъдеще\", заяви Сунай Хасан.", "date": "2019.05.24", "title": "С празнично шествие община Момчилград отбеляза 24 май"}
{"url": "http://epicenter.bg/article/Borisov--Na-izbiratelite-poslaniya-ne-im-tryabvat--iskat-sigurnost--visoki-dohodi-i-razvitie-/183941/2/0", "text": "На избирателите послания не им трябват. Аз съм против лозунгите и посланията. Това каза пред журналисти в Мюнхен премиерът Бойко Борисов след среща с министър- председателя на Бавария д-р Маркус Зьодер в отговор на въпрос какво е посланието му към избирателите преди изборите на 26 май , предаде Агенция „Фокус“.   „Хората искат сигурност, високи доходи, да виждат развитие. Ние това можем да предложим и го правим в момента“, заяви той.   „Всички други имат лозунги, лозунги, много лозунги. Това обикновено отблъсква, а не привлича“, коментира премиерът. „За това ние говорим за заводи, фабрики, индустриализация, електроника и инвестиции, което донася високи доходи“, изтъкна Борисов. „Най-лесно е да кажеш, че ще направиш безплатни детски градини и че всичко ще е безплатно“, посочи премиерът.   „Най-лесно им е на социалистите да кажат безплатно. Да де, ама безплатното е много тежко платено за други“, допълни Бойко Борисов.    „Имаме покана от Мюнхен септември месец да презентираме заводите у нас с немския бизнес. Двустранните отношения между България и Германия са отлични, със стратегическа важност, а връзките с Бавария са най-активните и динамично развиващите се сред германските федерални провинции“, написа той във Фейсбук.   Толкова вече сме обвързани с германската автомобилна индустрия, че сме семейство,  каза пред журналисти в Мюнхен премиерът след среща с министър - председателя на Бавария д-р Маркус Зьодер в отговор на въпрос можем ли да кажем, че си намигаме с германската автомобилна индустрия.   „Не си намигаме, ние се целуваме и се обичаме. Даже много повече“, коментира той. „Дали е фар, мигач, маншон, носач, спирачка, камера за видеонаблюдение, антиблокинг система, кормилни уредби, дистанционно, стъкла- всичко се произвежда в България. Само един мотор ни трябва да ни докарат. Шаситата, спирачните маркучи, целия кабелаж- това намигане ли е, това е мощна индустрия“, посочи Борисов.   „Много немски заводи се направиха в България, особено в автомобилната индустрия, на всички нива. Заводът, който открихме в Шумен, е с най-мощната преса, каквато има в Германия и в Япония“, изтъкна той. „С баварските колеги работим много не само за инвестиции, но и за обучението и за преминаването към по-високо ниво технологичен клас“, обяви премиерът.   „За целта имаме покана от Мюнхен през септември да представим всички заводи в машиностроенето, електрониката и индустрията с 30-40 секундни видео презентации на немския бизнес, така че да съединим максимално икономиките на Бавария и България“, съобщи Борисов.   Според него трябва да се работи и с българите, които са в чужбина.   „Когато знаят за новите заводи, които се откриват, че за мениджъри и за високо квалифицираните служители има подобни на тукашните заплати, да могат да бъдат при близките си и да си ги прибираме в България“, коментира Бойко Борисов. „Много съм доволен, че Маркус Зьодер ще дойде през юни или юли, за да направим мероприятие със собствениците. Семейните бизнеси в Германия си предават, едно е да им разкажат, а друго е да го видят“, обяви той.   „Те си ни харесват и обичат. Знаят, че сме най-стабилната държава на Изток. Спор няма“, подчерта министър- председателят.   Съжалявам, с Тереза Мей действително работихме много добре всички. Това каза пред журналисти в Мюнхен премиерът Бойко Борисов след среща с министър- председателя на Бавария д-р Маркус Зьодер след като премиерът на Великобритания Тереза Мей обяви, че ще напусне поста на лидер на Консервативната партия на 7 юни.   „Дано не ми се сбъднат най-страшните прогнози, че месеци наред заради Тереза Мей и надеждата, че ще направим Брекзит като хората, да не понесем проблеми и едните и другите“, коментира той.   „Сега тя ще си тръгне, ще дойде някой друг и ще каже: „било, каквото било, когато имаме 70 и кусур депутати, да си говорим пак“, посочи Борисов. „Няма да бъде коректно и честно“, заяви той.     ", "date": "2019.05.24", "title": "Борисов: На избирателите послания не им трябват, искат сигурност, високи доходи и развитие "}
{"url": "http://epicenter.bg/article/Karadaya-ot-Kostandovo--Tezi-izbori-sa-reshavashti---s-vota-si-shte-sprem-ksenofobiyata-i-natsionalizma/183942/2/48", "text": "  Екипът на Централния лъч на ДПС бе в пазарджишка област. Кандидат-евродепутатите на ДПС се срещнаха с жителите на община Сърница. По-късно се проведе предизборен митинг в град Костандово. Това съобщиха от пресцентъра на ДПС.   На митинга Мустафа Карадайъ обясни защо е важно председателят на партията да е водач на листата за евроизборите като каза, че когато председателят на ДПС е водач на листата, значи тези избори решават нещо много важно. \"Всеки един от нас трябва да е активен на тези избори и да гласуваме за номер 20, защото виждаме, че омразата към различните, ксенофобията и национализма не е само в България, а го има и в Европа\", подчерта той.   Председателят на ДПС напомни историческите факти в историята на Европа и каза, че ние помним историята, когато в Европа се мразеха различните и другите. \"Създадоха се концлагери и стана катастрофа в Европа, допълни той. А от другата страна е политиката, която споделя ДПС и на базата, която е създадена ДПС, защото ние в болката и страданието в онези грозни процеси преди 1990 г. не я превърнахме в омраза, а в съзидание, толерантност, уважение към различните, обединение на различните, за да бъдем силни и да живеем заедно\", бе категоричен Карадайъ.   Водачът на листата на ДПС обяви, че предстоящите избори са важни и за България. \"На тези избори ясно трябва да заявим, че с политика на омраза и национализъм не можем да вървим напред\", обяви Мустафа Карадайъ.   Лидерът на ДПС Мустафа Карадайъ напомни призива на почетния председател на ДПС д-р Ахмед Доган, който каза че каузата на ДПС е твърде голяма, за да си позволим лукса да се борим помежду си и да спъваме развитието на нашите младежи, деца и внуци, цитира той и заяви, че трябва да дадем шанс на нашите млади хора да живеят в един по-демократичен и по-свободен свят, а те имат амбицията да го изградят.   Зам.-председателят на ПГ на ДПС Йордан Цонев каза, че трябва да променим нашата страна. Тя от 10 години се движи като слепец, без посока и без ясна цел. \"10 години ние не докарахме своята европейска мечта в България – работа, образование и високи доходи\", каза още той.   \"Но изгонихме най-кадърната част от българското население в Европа, а именно нашите деца. Изгонихме ги в Европа да си търсят препитанието, хляба и доходите. Искаме да кажем на висок глас, че ДПС знае как да се развие страната така, че тези хора да се върнат в България. Да не се обезлюдяват нашите села и градове\", обяви Йордан Цонев.   Евродепутатът Искра Михайлова каза, че ако всички дадем гласа си за представителите на ДПС, ние можем да променим бъдещето на Европа, бъдещето на България, Ракитово и Костандово. \"Ако вярваме на себе си и ако сме единни\", добави тя.   \"В последните години ГЕРБ, а в последните 2 години, с участието на крайният национализъм смачка нашите мечти\", каза председателят на Младежко ДПС и евродепутат Илхан Кючюк. \"Ние не заслужаваме такова бъдеще. Ние не може да предадем такова наследство на бъдещите поколения. България трябва да бъде достойна държава. Трябва да бъдем част от дневния ред на ЕС. Доказахме, че през последните 5 години го можем\", добави още той. На предизборния митинг присъстваха още зам.-председателят на ПГ на ДПС Халил Летифов, народният представител Сергей Кичиков, кандидат-евродепутатите Атидже Алиева-Вели и Севим Мусак.   По-рано през деня екипът на Централния лъч на ДПС проведоха среща с жителите на община Сърница. На срещата присъства и народният представител и кандидат-евродепутат Делян Пеевски. На срещата бяха обсъдени предстоящите европейски избори и развитието на общината. Жителите на Сърница изразиха благодарности за подкрепата на ДПС за по-добрия живот в общината.  ", "date": "2019.05.24", "title": "Карадайъ от Костандово: Тези избори са решаващи - с вота си ще спрем ксенофобията и национализма"}
{"url": "http://epicenter.bg/article/Zapochna-priemat-pri-prezidenta-po-povod-Denya-na-balgarskata-prosveta-i-kultura/183944/2/0", "text": "Истинските дворци на България са нейните училища, университети и академии - с духовния им блясък свети и образът на нашия богат на таланти народ. Това каза президентът Румен Радев по време на традиционния прием по случай Деня на българската просвета и култура и на славянската писменост, предаде Агенция \"Фокус\".   \"Повече от 160 години на днешния ден с гордост честваме българската просвета, култура и духовност, българският език и азбука. Те са заложени здраво в основите на нашата държавност и идентичност.   Тяхната сила и красота ни съхрани като общност и ни проведе през изпитанията и превратностите на времето. Чрез тях България е припознавана като страна с богато културно наследство. Това неоценимо богатство трябва да пазим, но само това не е достатъчно.   Днес светът се движи с бързи крачки. Да се гордеем и да популяризираме нашето славно минало е дълг, но не по-малко важно е каква култура и духовност, каква наука и образование развиваме днес, какво бъдеще инвестираме в нашите деца.   Само преди броени часове от този невероятен музей отпътува генералният директор на ЮНЕСКО със своята делегация, която сподели не само уникалният празник на един народ на духа, не само остана с прекрасни впечатления и изрази своята лична и на ЮНЕСКО признателност към нашето богато духовно наследство\", каза още Радев.   Той посочи, че най-вече е била възхитена от таланта на българските деца.   \"Нека ги аплодираме. За това днес искам да благодаря на всички вас - нашите съвременни будители. На вас, нашите учители, учителите на нашите деца, които неуморно продължават да откриват пред тях нови хоризонти, на читалищните, библиотечните и музейните дейци, които съхраняват нашите достижения и ги правят достояние на идните поколения. На нашите академични и научни среди, които градят нашето бъдеще, на творците, на хората на изкуството и перото, които поддържат съвестта ни жива, вдъхват ни самочувствие като българи и продължават да прославят България пред света\", каза държавният глава.   Той припомни думите на един наш общественик, че \"преди кирилската азбука България беше силна, но не беше велика, защото имаше дворци, но нямаше училища\". \"Искрено вярвам, че истинските дворци на България са нейните училища, университети и академии. С техния духовен блясък свети и образът на нашия богат на таланти народ. Честит празник!\", пожела държавният глава.     С химна на България и \"Върви, народе възродени\" започна традиционният прием на президента Румен Радев по повод 24 май.   Приемът се провежда в Националния исторически музей в него са се събрали стотици културни дейци, политици и общественици. На приема присъстват вицепрезидентът Илияна Йотова, главата на българската православна църква Патриарх Неофит, главният мюфтия Мустафа Хаджи, Симеон Саккобургготски.   Сред гостите са още зам. председателят на Народното събрание Явор Нотев, бившият председател на парламента Огнян Герджиков, лидерът на БСП Корнелия Нинова, Драгомир Стойнев, политически лидери, народни представители и други.", "date": "2019.05.24", "title": "Радев: Истинските дворци на България са нейните училища, университети и академии"}
{"url": "http://epicenter.bg/article/Bez-svyan-GERB-vkara-i-Svetiya-otets-v-kampaniyata-si--Zavede-mu-kandidat-za-evrodeputat/183946/2/0", "text": "Председателят на парламента Цвета Караянчева разходи за сметка на парламента и българските данъкоплатци кандидата за евродепутат от ГЕРБ Младен Шишков в Рим при традиционната аудиенция при папата по случай 24 май. Не са ясни заслугите на г-н Шишков, който е бизнесмен- строител, към българската култура, просвета и писменост, та да бъде включен в официалната ни делегация при Светия отец.   Така председателят на парламена реално се включи в медийната кампанията на слабо популярния народен представител, който е на неизбираемото 12-о място в листата на управляващата партия, в противоречие на предизборните правила.   Снимки от визитата бяха публикувани на сайта на Народното събрание.   С посланието „Пазете мира, разпространявайте мира“ папа Франциск посрещна във Ватикана българската парламентарна делегация, която е в Рим по повод 24 май, съобщава пресцентърът на парламента.   Главата на римокатолическата църква е подарил на председателя на Караянчева метална статуетка с гълъб, който държи маслинова клонка. В основата ѝ с надпис „Пазете мира, разпространявайте мира“.   А председателят на Народното събрание му занесла реплика на парламентарния звънец, с който е открито Учредителното събрание и фототипни издания на Търновската и Сребърната конституции.   „Разказах му, че България през тази година чества 140 години от Учредителното събрание и приемането на Търновската конституция. Той беше много впечатлен от това и дари няколко книги за библиотеката на Народното събрание, както и речта „Мир на земята“, която произнесе по време на посещението си в България, лично подписана от него за всички българи с послание за мир, благоденствие и разбирателство между хората“, цитирана е да казва Караянчева от случителите в пресцентъра си.  ", "date": "2019.05.24", "title": " ГЕРБ вкара и Светия отец в кампанията си. Заведе му кандидат за евродепутат"}
{"url": "http://epicenter.bg/article/Karayancheva-v-Rim--Gordi-sme--che-nad-300-miliona-slavyani-pishat-na-kirilitsa/183947/2/0", "text": "Днес, прекланяйки глава пред делото на светите братя Кирил и Методий, ние сме горди, че над 300 милиона славяни пишат на кирилица, която е третата азбука в Европейския съюз. Това заяви председателят на Народното събрание Цвета Караянчева пред присъстващите на поклонението пред мощите на Св. Кирил в базиликата Сан Клементе в Рим. На поклонението присъстваха и членовете на делегация на Република Северна Македония, които също са в Рим, съобщиха от пресцентъра на парламента.   Парламентарна делегация, водена от председателя на Народното събрание Цвета Караянчева, е на посещение в Рим и Ватикана по повод 24 май. В състава на делегацията са председателят на Групата за приятелство България – Италия и на Комисията по европейските въпроси и контрол на европейските фондове Кристиан Вигенин и народните представители от Групата за приятелство Младен Шишков, Павел Шопов, Симеон Симеонов и Албена Найденова. В нея са включени представители на изпълнителната власт, на Светия Синод на Българската православна църква и на Католическата църква.   За мен е голяма чест, че можем заедно с колегите от Република Северна Македония да честваме делото на светите братя Кирил и Методий, на техните ученици и не без гордост ще кажа делото на средновековна България и княз Борис Първи, който успя да приюти учениците, да направи книжовни школи, заяви Цвета Караянчева.   Тя подчерта, че няма по-голямо послание от това да бъдем обединени сега в навечерието на Европейските избори да бъдем обединени, да бъдем силни пред паметта на Константин Кирил Философ, подчерта тя. Пътят на Кирил и Методий е бил тежък, но те са отстоявали своята мисия, водени от принципа на единението и на славенето на християнските добродетели, посочи председателят на българския парламент. Днес, заедно с колегите от Република Сверна Македония, даваме добър пример за това да честваме заедно общата си история, добави Цвета Караянчева.   По време на поклонението Западно- и Средноевропейски митрополит Антоний подчерта, че 24 май е паметен ден в сърцата на всички славянски народи и най-вече на българския заради делото, подвигът и неуморните трудове на светите равноапостоли братята Кирил и Методий и техните ученици. Той благослови присъстващите Бог да ги закриля да вървят бодро по примера на светите братя.   Посланик проф. Кирил Топалов от името на посолството на България във Ватикана поздрави всички присъстващи и подчерта, че делото на Кирил и Методий е епохално за времето си, защото те налагат четвърти богослужебен език и дават възможност всички славяни да имат своя литургия, култура и писменост.   След поклонението пред мощите на св. Кирил българската делегация разговаря с приора на базиликата Сан Клементе. Председателят на Народното събрание подари на църквата луксозно издание на История славянобългарска и почетен плакет на българския парламент.   „Щастлива съм, че днес, когато празнуваме най-светлия празник 24 май – деня на славянската писменост, се докоснах до това свято място“, написа председателят на Народното събрание в почетната книга на храма.   По инициатива на учителка по български език, която от 18 години е в Италия, българската делегация и всички присъстващи на поклонението изпяха в базиликата Сан Клементе химна на българската просвета „Върви, народе възродени“.   По-късно председателят на Народното събрание Цвета Караянчева поднесе цветя пред българската плоча в базиликата „Санта Мария Маджоре“, където азбуката и славянските книги са получили официално признание от Ватикана. На церемонията присъства и председателят на парламента на Република Северна Македония Талат Джафери.   Българската делегация посети храм „Свети Павел ала Регола“ – храмът, който Българската православна църква използва за богослужение в Рим.  ", "date": "2019.05.24", "title": "Караянчева в Рим: Горди сме, че над 300 милиона славяни пишат на кирилица (Снимки)"}
{"url": "http://epicenter.bg/article/ENP-zakri-kampaniyata-si-za-evroizborite/183949/2/0", "text": "Европа винаги е била дясна и разумът ще надделее. Да подкрепим и след неделя Манфред Вебер. Пожелавам успех на всички. Това заяви премиерът и председател на Политическа партия ГЕРБ Бойко Борисов по време на закриващото събитие на кампанията на Европейската народна партия за европейските избори, съобщиха от пресцентъра на ПП ГЕРБ.   Борисов беше сред основните говорители на събитието в Мюнхен, наред с председателя на ЕНП Жозеф Дол, германския канцлер Ангела Меркел, хърватския премиер Андрей Пленкович и водещия кандидат на ЕНП Манфред Вебер.   „За мен е чест да съм тук сред вас. Винаги съм казвал, че няма по-хубаво място за живот от Европейския съюз. С Лех Валенса знаем, че има и друг живот – в соцлагера, но той не е хубав. Били сме, знаем го и не искаме пак“, категоричен беше Борисов. „Не им се плашете на националистите, на крайно десните и крайно левите, не са толкова страшни“, посочи още той.   „Нашата партия е доказала отношението си към нашия кандидат“, изтъкна председателят на Политическа партия ГЕРБ Бойко Борисов и напомни, че само преди дни Манфред Вебер беше посрещнат и аплодиран от над 15 000 души в „Арена Армеец“ в София. Според Борисов, като председател на Европейската комисия Вебер трябва да държи на принципите и да спазва стандартите, които да са равни към всички.   „Надявам се двоен стандарт да не допускаш като председател на ЕК, както и за Пакета „Мобилност“, како и за много други неща“, обърна се Борисов към водещия кандидат на ЕНП. „Аз поех ангажимент и България е най-добрата граница на Шенген и на ЕС, нула нелегална емиграция“, подчерта още председателят на ПП ГЕРБ и напомни, че лично е завел Манфред Вебер на границата, за види с очите си направеното.   Председателят на ПП ГЕРБ Бойко Борисов отбеляза, че България днес празнува 24 май. „Светите братя са дали писменост на славянските народи. Със словото, с културата, с това което са направили те, учениците им и последователите им, е гордост за всеки българин“, заяви още в речта си Бойко Борисов.  ", "date": "2019.05.24", "title": "Лидерът на ГЕРБ Бойко Борисов в Мюнхен: Европа винаги е била дясна и разумът ще надделее (Видео)"}
{"url": "http://epicenter.bg/article/Premierat--Edna-natsiya-ima-sila--kogato-duhat-i-ogneniyat-mech-se-krastosat/183906/2/0", "text": "Една нация има сила, когато духът и огненият меч се кръстосат. Това каза министър-председателят Бойко Борисов, който присъства на изложбата „Мечът на хан Кубрат“ заедно с генералния директор на ЮНЕСКО Одри Азуле, предаде Агенция „Фокус“.   „Днес действително ни е най-светлият празник – на светите братя Кирил и Методий. Имаме делегация в Рим, където и папата всяка година ни приема заедно с колегите от Северна Македония. Българската азбука, българската култура си изключително важни за нас“, заяви Борисов. „Така че вместо да ни разделя, и с днешните гости от Ермитажа търсим обединение“, каза още премиерът.   „С това се е справила международната политика тогава“, подчерта Борисов, визирайки меча и пръстена на хан Кубрат. „Това е превъплъщението – с огнен дух и меч, това е в България в днешния ден, така пеят и децата. Да се кръстоса духът с огнения меч – тогава вече една нация има сила. Красота, красота, ама си е меч“, посочи Борисов.   Ще говорим с ръководството на Ермитажа да направим отливки на меча и пръстена на хан Кубрат, каза още Борисов.   „Говорихме с президента Путин, като бях там. Българите днес имат възможност да видят пръстена и меча на хан Кубрат. Освен всичко, което е направил, до ден днешен дава пример. Дори девизът на европейското ни председателство беше „Съединението прави силата“, коментира Борисов.   „Хан Кубрат събира синовете си, взима един сноп пръчки, вади ги една по една и ги чупи. Събира ги в сноп – и не може да ги счупи. И затова казваме, че съединението прави силата. И това е единственият изход на една нация да бъде вечна. Затова много благодаря и се радвам, че тези неща са тук“, каза още премиерът. „Надявам се, че ще се организираме да можем да направим отливки. Говорили сме го с ръководството на Ермитажа – да разреши, министър Боил Банов ще измисли как да го направим“, каза още Бойко Борисов.   Във Фейсбук премиерът Бойко Борисов честити Денят на българската просвета и култура и на славянската писменост.  \"Нека помним делото на Св. Св. Кирил и Методий и се гордеем с приноса на България не само към славянските народи, но и към света. Нека пазим културата си и я обогатяваме. Докато се стремим към напредък, нека запазим народността и човечността си.\", написа той.    ", "date": "2019.05.24", "title": "Премиерът: Една нация има сила, когато духът и огненият меч се кръстосат (Видео+Снимки)"}
{"url": "http://epicenter.bg/article/Yotova-Prosvetata-i-kulturata-ni-napraviha-narod--a-balgarskata-darzhava-prevarnaha-v-duhovna-imperiya/183913/2/0", "text": "Силна е онази държава, която не затваря училища и задържа младите хора в родината, заяви Илияна Йотова на честването на 160-годишнината на Основно училище „Св. св. Кирил и Методий“ в село Обручище. Това съобщиха от прессекретариата на държавния глава.   „Просветата и културата ни направиха народ, а българската държава превърнаха в духовна империя. Делото на Светите братя Кирил и Методий не само създаде свещените букви и славянската писменост, а пося познанието, отстоя култура и ценности, които българската държава разпространи към другите славянски народи.“ С тези думи вицепрезидентът Илияна Йотова поздрави за Деня на българската просвета и култура и на славянската писменост Основно училище „Св. св. Кирил и Методий“ в село Обручище, община Гълъбово.   Вицепрезидентът бе официален гост на честването на 160-годишнината от създаването на школото. Илияна Йотова изтъкна, че Кирило-Методиевото дело оцелява благодарение на прозорливостта на тогавашната българска държава, в която учениците на славянските първоучители намират спасение.   „Преди 160 години, във време на робство, в прощъпулника на национално-освободителните борби, в село Обручище будни хора са прозрели, че няма нищо по-ценно от просвещението, без знанието няма как да пребъдат род и родина“, подчерта вицепрезидентът. По думите на Илияна Йотова силна е онази държава, която не затваря училища, а строи нови, която задържа младите хора в родината, където да градят своето и нейното бъдеще.   Вицепрезидентът благодари на учителите за тяхната отдаденост. „Мисията ви е много трудна в днешното технологично и забързано време – не само да давате знания, но да изграждате добри хора, критично мислещи личности“, посочи Илияна Йотова. Според вицепрезидента признанието за учителското дело не се състои само в цифрите. То е в успехите на учениците.   „Трябва да върнем на учителя полагащото му се достойно място в обществото. Да възпитаме децата си в уважение към учителя“, призова Илияна Йотова. Вицепрезидентът изтъкна, че родителите трябва да бъдат съюзници на учителите. „Има много агресия в училище, с която само заедно можем да се преборим“, заяви Илияна Йотова.   На учениците вицепрезидентът пожела да бъдат горди българи, да мечтаят смело и да не съществуват прегради пред амбициите им. Плакет на вицепрезидента в знак на признание и благодарност за активната дейност връчи Илияна Йотова на директора на Основно училище „Св. св. Кирил и Методий“ Илина Генова. По-рано вицепрезидентът разгледа в школото изложба, посветена на неговата 160-годишна история.  ", "date": "2019.05.24", "title": "Йотова: Просветата и културата ни направиха народ и превърнаха българската държава в духовна империя"}
{"url": "http://epicenter.bg/article/Prof--Mariela-Modeva--Silata-na-balgarskiya-duh-e-kalena-v-izpitaniya/183932/2/48", "text": "  „Пловдив е един от знаковите градове в България - носител на културна памет, уникално място, където се срещат различни цивилизации“. Това каза в Пловдив кандидатът за евродепутат от „БСП за България“ проф. Мариела Модева по време на дискусия за културното и духовно богатство на града, съобщиха от пресцентъра на БСП.   Тя подчерта, че в това е шансът за града, защото културата изгражда мостове. По думите й страната ни е трета по богатство на културни ценности след Италия и Гърция. България е дала третата официална азбука в ЕС, а българският език е един от 24-те официални езика в Съюза. „Нека припомним духовния подвиг на светите братя Кирил и Методи и не забравяме, че силата на българския дух е калена в изпитания“, коментира тя.   Проф. Мариела Модева наблегна, че културата носи принадена стойност, но зависи от това как се отнасяме към нея. В дискусията бе обсъдена ползата за Пловдив от титлата „Европейска столица на културата“. „Всички имахме големи очаквания, защото статутът на европейска столица на културата дава огромни възможности на града и положителни измерения за репутацията на България“, каза тя и подчерта, че културата е един факторите за регионално развитие.   По думите й обаче скандалите, свързани с инициативата, у нас са донесли много разочарование. Тя изтъкна, че навсякъде в Европа статутът на европейска столица на културата носи дивиденти, защото между 8 и 10 пъти е възвръщаемостта на инвестициите в култура. В тази връзка- пловдивчани настояха културата да стане национален приоритет. Проф. Модева се съгласи и допълни, че културата и културната идентичност следва да са надпартийни и общо валидни ангажименти за всички политици. „Културата е фактор и основание да се държим достойно“, изтъкна кандидатът за член на ЕП. Тя обясни, че „БСП за България“ настоява да се увеличат средствата по програмите „Творческа Европа“, „Хоризонт 2020“ и „Еразъм плюс“ и да бъде приложен европейският културен чек.   \"Благодарение на този чек, всеки млад европеец ще има възможност до се запознае с културата, независимо в коя страна живее“, поясни проф. Модева. Тя изтъкна, че в града на тепетата толерантността е налично доказана в съжителството на различните етноси.   \"Ние, българите, имаме една щастлива орис: нашият език. Това е нашата реч „омайна и сладка“, с която мислим, обичаме, откриваме, сънуваме и която трябва да съхраняваме“, заяви кандидатът за евродепутет от левицата Тодор Стоилов в с. Катуница, където заедно с Цветелина Пенкова, също кандидат на БСП, дадоха старт на благотворителния турнир по канадска борба.   По думите му днес все по-често пишем нехайно, говорим с шепа думи, а знанието все по-рядко се цени и затова и все по-малко чуваме истината. „Невежеството няма празник. Но то заема всеки сантиметър, освободен от културата\", каза още той. Стоилов заяви, че цел на БСП е да живеем в Европа, в която- без значение дали си млад човек, роден в Германия или в България -качественото образование, условията на труд и достойните доходи да бъдат гарантирани.   Целта на турнира бе да се съберат средства за УМБАЛ\" Свети Георги\",, а основен дарител бе председателят на областния съвет на БСП Георги Гергов.", "date": "2019.05.24", "title": "Проф. Мариела Модева: Силата на българския дух е калена в изпитания"}
{"url": "http://epicenter.bg/article/Ivan-Granitski--Svetlinata-na-Balgarskite-bukvi-/183614/11/0", "text": "  Светлината свети в мрака и мракът не я обзе - провъзгласява  Евангелистът.  Разбира се, става дума за светлината на Словото, светлината  на Буквите, които са живото въплъщение на Божия промисъл и онази  нетленна субстанция, определяща върховенството на Разума над  небулозата на Хаоса. Почти 1200 години вече светлината на  Кирилометодиевските букви озарява героичното, но и изпълнено с  трагични превратности българско историческо битие.  Неслучайно братята  Кирил и Методий са канонизирани за светци.  Със създаването на  българската азбука те извършват наистина чутовен подвиг. Не само  разрушават триезичната догма, която дотогава властва над цивилизования  свят и разрешава богослуженията само на еврейски, гръцки и латински, но  и полагат непоклатимите основи на славянската цивилизация, чийто  стожер е именно българската държава.  Двеста години византийско присъствие и петстотин години османско  робство е време, през което няма официална държава, няма армия, няма  национални институции.  Но именно благодарение на неугасимата и  лъчеструйна духовна светлина на българските букви оцелява народността и не само оцелява, но постоянно се възражда из пепелищата на трагичните  исторически изпитни.  Така днес България с непроменено име в  продължение на почти 1400 години е част от стара Европа, както и  наследник и преносител на посланията на няколко велики други  цивилизации – тракийската, античната гръцка, византийската,  прабългарската, славянската.  Затова е обясним възторгът,  който струи от очите на милите  български дечица, когато на 24 май с китки в ръце жужат в училищните  дворове, чуруликат закачливи и изпълнени с невинност и простодушност  слова, които носят древната енергия на любовта, милосърдието,  добротворството, разбирателството, себеотрицанието, жертвоготовността.  Няма голям български писател от Възраждането насам, който да не е  изричал думи на свещен трепет и преклонение пред значението и  величието на празника на българските равноапостоли.  Но като че ли  патриархът на българската литература Иван Вазов е казал най-  истинските, най-затрогващите, най-проникновените думи по този повод:  „Празникът на българските училища и на българския народ!  Какви трепети тоя ден възбужда във всяка българска душа, каква  зариста, чиста, мила радост лъхва въз нас от тоя майски ден, заедно с  миризмите на люлеките и на здравеца! Има някаква великденска тържественост в тоя ден, светъл и  благодатен. Защото и 24 май (11 май стар стил) е един Великден,  Великден на духа и на просветата, на възкресението на новите надежди и  през векове заспалите сили на един народ, лишен от велики традиции и  жаден за тях“.  Днес, когато не само любимото отечество преживява трудни  моменти, но и светът ври и кипи около нас, когато омразата, разделението, злочинствата и нескончаемите плебейщини разтерзават всяко честно българско сърце, а и огнедишащото сърце на нацията, повече от всякога ни е нужно да се потопим в магията и значението на този най-светъл български празник.  Ако четем внимателно и задълбочено посланията,  които ни отправят светите равноапостоли Кирил и Методий, не само ще  рецитираме и пеем величествените слова на химна, създадени от Стоян  Михайловски:    но в душите си постоянно ще повтаряме:      Светлината на българските букви,  така чудодейно сътворени и  промислени за хилядолетен живот от златозарните Кирил и Методий,  въплъщава всъщност духовния хемоглобин на нашата нация, защитава и  съхранява националната идентичност и неповторима специфика, осигурява живот на едно племе, дарено с изключителни добродетели и качества.   Ако позволим тази светлина да помръкне, значи всичко е загубено.  Да пребъде делото на Светите братя равноапостоли!  Да живей Отечеството!   Честит празник!", "date": "2019.05.24", "title": "Иван Гранитски: Светлината на Българските букви! Честит празник, България!"}
{"url": "http://epicenter.bg/article/Tazi-vecher-vrachvat-nagradite--Askeer-/183900/6/0", "text": "Най-старите театрални отличия у нас - наградите ”Аскеер” ще бъдат връчени тази вечер в Театър ”Българска армия”. 29-тата церемония по награждаването на най-добрите актьори, режисьори и спектакли ще сблъска 90 постановки в борба за 10 отличия. \r\n Тази година статуетката за цялостен принос към театралното изкуство ще отиде при актьора Иван Налбантов. \r\n   \r\n В категорията за главна женска роля, претендентите са Василена Винченцо, Илиана Коджабашева и Радина Кърджилова. \r\n   \r\n При мъжете - битката е между Валентин Ганев, Владо Пенев и Иван Бърнев, а при режисьорите - сред Деян Донков, Диана Добрева и Явор Гърдев. \r\n", "date": "2019.05.24", "title": "Тази вечер връчват наградите ”Аскеер”"}
{"url": "http://epicenter.bg/article/Ochakva-s-partiyata-na-Naydzhal-Faradzh-da-izprati-nay-mnogo-evrodeputati-v-Bryuksel/183899/7/0", "text": "  В Холандия, лейбъристката партия печели 5 от общо 26-те места за холандски евродепутати, съобщи \"Франс прес\", а Консервативната Народна партия за свобода и демокрация на премиера Марк Рюте завърши на второ място с 4 депутатски места. Форумът за демокрация на популиста Тиери Боде пък получава общо три.   Във Великобритания се очаква партията на Найджъл Фарадж да изпрати най-много евродепутати в Брюксел.   Междувременно, стотици граждани на страни от ЕС са били върнати от избирателните секции във Великобритания.   От Избирателната комисия на Обединеното кралство заявиха, че всички имащи право на глас граждани на ЕС могат да гласуват в родните си държави, а ако искат да гласуват във Великобритания, е трябвало  да попълнят документи за прехвърляне на правото им на глас.   От Комисията признаха, че не е имало достатъчно време за популяризиране на тези правила преди изборите, които нямаше да бъдат произведени, ако  Великобритания беше напуснала ЕС през март, както беше планирано.   Днес ще има избори в Ирландия и Чехия, а в събота - в Латвия, Малта и Словакия. В България, както и в останалите страни членки на ЕС, гласуването ще бъде в неделя.", "date": "2019.05.24", "title": "Очаква се партията на Найджъл Фарадж да изпрати най-много евродепутати в Брюксел"}
{"url": "http://epicenter.bg/article/Tereza-Mey-podava-ostavka-/183920/7/0", "text": "Британският премиер Тереза Мей ще подаде оставката си като министър-председател и председател на Консервативната партия на 7 юни.   Гласуването за неин заместник ще започне в седмицата 10-14 юни. Според закона лидерът на най-голямата политическа формация в парламента автоматично поема поста премиер на страната.  „Вече ми е ясно, че е в интерес на страната нов министър да продължи с усилията за излизането от ЕС. Затова аз днес обявявам, че ще се оттегля като лидер на Консервативната партия на 7 юни\", заяви Мей, предаде Нова телевизия.   „Съжалявам и винаги ще съжалявам, че не успях да реализирам Брекзит”, заяви Мей по време на емоционалното си изявление пред сградата на Даунинг Стрийт 10, предаде БГНЕС.  „Вече ми е ясно, че е в най-добър интерес на страната, нов министър да продължи с усилията” за излизането на страната от ЕС, каза тя.  „За това аз днес обявявам, че ще се оттегля като лидер на Консервативната партия на 7 юни, петък, за да може да се избере наследник”, заяви Мей.  „Моят наследник ще трябва да се опита да намери път да реализира резултата от референдума. За да успее той, или тя трябва да постигне консенсус в парламента, нещо, което аз не успях. Но това може да се постигне само ако и двете страни са готови на компромиси”, заяви Мей.  Според закона лидерът на най-голямата партия в парламента автоматично поема премиер на страната.  Докато процесът по избирането на нов лидер на партията тече, Мей ще запази поста си. Очаква се изборите за нов лидер на партията да отнемат няколко седмици.  „Скоро ще напусна тази работа, която беше чест за мен да получа. Втората жена премиер на Великобритания, но определено не последната. Напускам без злоба, а с огромна благодарност, че имах възможността да служа на тази страна”, заяви британският премиер в края на емоционалната си реч.  На референдума на 23 юни 2016 година британците решиха противно на всички очаквания да напуснат ЕС след 46 години членство. Те трябваше да направят това на 29 март тази година. Но до окончателна сделка със съюза така и не се стигна. През ноември месец Мей успя да постигне сделка с ЕС, която обаче беше отхвърлена вече три пъти от британските депутати. Очаква се в началото на юни да бъде гласувана за четвърти път. ", "date": "2019.05.24", "title": "Тереза Мей подава оставка (Снимки)"}
{"url": "http://epicenter.bg/article/Dnes-e-podhodyashto-vreme-za-sazidanie--za-vatreshno-tvorchesko-preobrazhenie/183901/10/0", "text": "Нараства интереса към всичко ново, необичайно. Подходящо време за съзидание. Засилва се стремежа към свобода и независимост. Не се препоръчва да се товарите с отговорности и задачи. Благоприятно време за общуване с хора, които споделят вашите интереси. Луната във Водолей често носи изненади, срещи с интересни хора, със стари приятели. Собствените действия, поведението на други хора могат да бъдат доста неочаквани и необичайни. Ден за отдих и разпускане, за любов и развлечения. Не трябва да се претоварвате и да влизате в конфликти. Уязвими са коленете, долните стави. Не се препоръчва дълго вървене.   Ден за алхимия на духа. Време за космическа любов и постигане на висша мъдрост, за вътрешно творческо преображение. Можете да получите откровения от Висшите сили, да откриете същността на проблема, който ви вълнува или да получите изчерпателна информация, от която се нуждаете.   Ако не харесвате някакви черти на вашия характер или външен вид - този ден е прекрасен както за вътрешна, така и за външна трансформация. Вибрациите на 20 лунен ден са такива, че ако го прекарате в добро и весело настроение, с усмивка и доброжелателност, то позитивното ви настроение ще постави здрава основа за успех за дълъг период напред.   Днес Небесата щедро даряват тези, които излъчват енергията на любовта и доброта към околния свят. Вярвайте, надявайте се, смейте се и ще получите това, което искате, без никакви пречки отвън. Ден за размишления и в който можете да вземете важни решения. Благоприятен за всякакви начинания, за пътуване, за вършене на домакинска работа, за ремонти. Уязвим е стомаха, затова е полезно гладуването. Водата притежава в този момент целeбни свойства. Полезни са хладни обливания, контрастен душ. Покажете грижа и внимание към близките ви. Посетете роднини, направете подаръци. Добър период за възстановяване на семейната хармония. Ако създадете нови отношения, то тази връзка ще продължи дълго и ще бъде крепка. Любовните отношения трябва да бъдат спокойни. Важното е на двамата партньори да им е приятно и да се чувстват комфортно един с друг. Подстрижката стимулира оптимизма. Ако не сте за подстригване, подрежете бретона си или милиметър от някой кичур.   – Не трябва да се нарушава хармонията на деня. Добре е по-малко да говорите. Бъдете скромни и преодолявайте всички изкушения. Избягвайте конфликтите, защото ако се скарате, дълго време ще останете в това положение, затова проявявайте разбиране. По-добре е да простите, ако сте скарани. Редът и разумът трябва да са доминиращи в действията ви.", "date": "2019.05.24", "title": "Днес е подходящо време за съзидание, за вътрешно творческо преображение"}
{"url": "http://epicenter.bg/article/Kritichen-den-po-otnoshenie-na-patuvaniya--globi-i-proverki/183909/10/101", "text": "Дневно предназначение: Ден, в който вниманието и отговорността трябва да бъдат повишени. Денят е критичен по отношение на пътувания, глоби и проверки. Възможно е да възникнат нередности и засечки в комуникацията и на път. Знайте, че ако съгрешите и не спазвате правилата, ще бъдете разкрити и ще платите цената. Аспектът активира опасност от катастрофи и социални проблеми. Бъдете внимателни и не предизвиквайте съдбата.   В случай, че всичко се случва както пожелаете, бъдете благодарни и не искайте прекалено много.   Основна цифрова характеристика – 1, 2, 3, 5, 6, 8, 9. Ден за смирение и спазване на правила.   Часова характеристика:  Мото: Аз съм благословена част от Божествения ред! ", "date": "2019.05.24", "title": "Критичен ден  по отношение на пътувания, глоби и проверки"}
{"url": "http://epicenter.bg/article/Vzriv-ot-paket-s-pironi-i-boltove-zatvori-kvartal-v-tsentara-na-Lion/183948/7/0", "text": "Осем души са леко ранени след експлозия в центъра на френския град Лион, на пресечката на улиците \"Виктор Юго\" и \"Сала\", близо до площад \"Белкур\". Това съобщиха от местната полицейска префектура, предаде Канал 3.   Районът веднага бе отцепен, на място пристигнаха пожарникари и сапьори. \"Избягвайте квартала заради вашата сигурност\", предупреди в Туитър префектът на областта.   Информацията от властите е оскъдна към този момент - няма информация нито за взрива, нито за пострадалите. Знае се, че експлозията е станала пред магазина \"Златната кифличка\".   Според местен сайт взривното устройство е било скрито в пакет, сложен на земята, пълен с пирони и болтове, за нанасяне на възможно най-много поражения. Сред ранените има и дете под 10-годишна възраст. Нараняванията са в долната част на тялото.   Информация на France 3 за преследван от силите на реда беглец с колело бе разпространена в социалните мрежи, но не бе потвърдена от властите към този момент. \"Не тиражирайте непроверени информации, следете официалните сайтове\", призоваха от националната полиция.  Централният район е изцяло покрит от десетки камери за сигурност, затова полицията разчита прегледът на записите им да ги насочи към евентуалния извършител или извършители.  Заподозряният към момента индивид пристигнал с колело към 17:30 ч. местно време (18:30 ч. българско), сложил на тротоара куфар, който после експлодирал пред пекарната. Според тв канала BFM той е на видима възраст между 30 и 35 г., носел тъмни очила, маска на лицето, с черно горнище и светли бермуди.  Вътрешният министър Кристоф Кастанер призова за повишена бдителност през уикенда в страната и особено в Лион, където в събота са планирани две демонстрации - за климата и на жълтите жилетки.  Тази вечер на стадиона на местния футболен клуб Лион - \"Групама\", има концерт на Ед Шийрън, който няма да бъде отменен заради взрива в центъра, съобщиха организаторите. Те предупредиха, че мерките за сигурност при достъпа до съоръжението и влизането на трибуните ще бъдат затегнати допълнително заради днешните събития. ", "date": "2019.05.24", "title": "Взрив от пакет с пирони и болтове затвори квартал в центъра на Лион"}
{"url": "http://epicenter.bg/article/Varvi--narode-vazrodeni--kam-svetla-badnina-varvi-/183606/11/0", "text": "  \"Върви, народе възродени,  към светла бъднина върви,  с книжовността, таз сила нова,  съдбините си ти поднови!  Върви към мощната Просвета!  В световните борби върви,  от длъжност неизменно воден -  и Бог ще те благослови!  Напред! Науката е слънце,  което във душите грей!  Напред! Народността не пада  там, дето знаньето живей!  Безвестен беше ти, безславен!...  О, влез в Историята веч,  духовно покори страните,  които завладя със меч!...\"  Тъй солунските двама братя  насърчаваха дедите ни...  О, минало незабравимо,  о, пресвещени старини!  България остана вярна  на достославний тоз завет -  в тържествуванье и в страданье  извърши подвизи безчет...  Да, родината ни години  пресветли преживя, в беда  неописуема изпадна,  но върши дългът се всегда!  Бе време, писмеността наша  кога обходи целий мир;  за все световната просвета  тя бе неизчерпаем вир;  бе и тъжовно робско време...  Тогаз Балканский храбър си  навеждаше лице под гнета  на отоманский властелин...  Но винаги духът народен;  подпорка търсеше у вас,  о, мъдреци!... През десет века  все жив остана ваший глас!  О, вий, които цяло племе  извлякохте из мъртвина,  народен гений възкресихте -  заспал в глубока тъмнина;  подвижници за права вярна,  сеятели на правда, мир,  апостоли високославни,  звезди върху Славянски мир,  бъдете преблагословени,  о вий, Методий и Кирил,  отци на българското знанье,  творци на наший говор мил!  Нека името ви да живее  във всенародната любов,  речта ви мощна нек се помни  в Славянството во век веков!    Автор на “Химн на св. св. Кирил и Методий” е учителят композитор Панайот Пипков.  Стиховете на Стоян Михайловски са били написани през 1882 г., когато е учителствал в град Русе. Музиката е била създадена през 1901 г. в Ловеч, където Панайот Пипков тогава е бил учител.  Делото на св. св. Кирил и Методий е започнало да се чества още в края на IХ век, когато те са канонизирани за светци. За всеки от тях е имало отделен църковен празник – 14 февруари за св. Кирил и 6 април за св. Методий.  Едва в началото на ХIII век е било въведено общо честване на 11 май.  Според сведения от руски източници, въвеждането на общия празник е станало по указание на цар Борил през 1207 г.  “За да е ясно за тези, които ще се запитат каква е връзката между 11 май и 24 май, ще уточня, че първата дата е по Юлианския календар, а втората е по Григорианския, установен в България през 1916 г.  Между българските историци от години се води спор по отношение на появата на светското празнуване на солунските братя – дали Пловдив, или Шумен са поставили началото му.  Но всъщност основания за спор няма, тъй като в първото известно свидетелство от 1813 г. се разказва за театрално представление в Шумен, изиграно на 22 май в чест на празника на българската писменост.  По-късно, през 1851 г. е подготвен първият училищен празник, посветен на двамата равноапостоли. Той е организиран от Найден Геров в Пловдив и се провежда в едноименното епархийско училище на 11 май”.  В следващите години традицията за честването на св. св. Кирил и Методий на 11 май бързо се е разпространила не само по българските земи, а навсякъде, където живеят българи. Бързо празникът е надхвърлил църковно-училищните рамки и се е превърнал в общонароден.  Празнуването му е станало белег и изява на принадлежността към българския род. “Още в първото десетилетие на новия български празник се налагат всички елементи на тържеството, които познаваме до днес, като започнем с църковното им тачене, водосвет, училищен празник и народно веселие с песни и хора.  Централно място по време на тържествата заемат образите на двамата светци, които са обект на почит не само при богослужението в храма, но и в училищата и общоградските празници, като портретите им още тогава са били обкичвани с цветя”.  След Освобождението денят на солунските братя е започнал да се чества във всички селища на свободна България като израз на радостта от свободата. В останалите поробени краища на родината празникът е бил израз на стремежа към свобода и изява на българската принадлежност.  Тогава са се появили нови песни за празника, за светите равноапостоли и тяхното дело, голяма част от които не са достигнали до нас, тъй като не са били записвани и издавани. Много от тях са били дело на учителите, които са продължавали да работят с възрожденски плам, и като част от просветителската си мисия са създавали както стихове, така и мелодии.  В средата на миналия век празникът на създателите на писмеността постепенно се преобразува в празник на българската просвета и култура.  След 1969 г. църковното честване на светите равноапостоли протича отделно.  Както на 11 май се празнува само в църквата, така и 24 май остава само училищен празник – тържество на славянската писменост, българската просвета и култура.  В края на 80-те години творците в България отново се насочват към тази тема, създадени са и публикувани в отделни сборници няколко нови песни за двамата просветители. През 1981 г. е издаден албум от две грамофонни плочи на Балкантон с песни под надслов “Вам, о Кирил и Методий” и сборник с песни от XIX и началото на XX век, аранжирани за различни хорови състави смесен, женски и детски хор в поредицата “Родна песен”. На 30 март 1990 г. с решение на Народното събрание 24 май е обявен за официален празник на страната.", "date": "2019.05.24", "title": "Бъдете преблагословени,о вий, Методий и Кирил, отци на българското знанье,творци на наший говор мил!"}
{"url": "http://epicenter.bg/article/Georgi-Konstantinov--24-may---nesravnimiyat-balgarski-den--/182704/11/0", "text": "Несравним е този ден, посветен на Светите Солунски братя и на българската книга!  Заедно с гордостта от древната слава на българската духовност на този празник ни завладява и някакво младо, даже детинско вълнение...  Сигурно всеки е забелязал, че през този ден най-празнично се тълпят по улиците по-младите хора: първокласници със сериозно изражение на лицата, весели ученици в юношеска възраст, техните, най-често младеещи, родители и учители, пък и още много пролетни люде, обичащи българската книга – всички те носят майски цветя, изричат празнични думи, вълнуват се от песента „Върви, народе възродени...”  Така от години съм запомнил и столичното празнуване на 24-ти май около внушителния паметник на Солунските братя - там, в градината, близо до Националната библиотека „Св.Св. Кирил и Методий” и Софийския университет „Св. Климент Охридски”. Помня тази пролетна атмосфера още от времето, когато самият аз бях студент първи курс в този най-стар български университет. И досега в мен звучи началото на мое студентско стихотворение, посветено на Кирил и Методий: „Вавилонски храм не построиха./ Не сразиха някой древен вожд./ Само шепа букви сътвориха/ и ги хвърлиха в дълбока нощ...” Прочетох стихотворението пред своите състуденти в любимата на младите поети 61-ва аудитория. Усетих, че думите ми получиха радващо младо одобрение....  Да, Светите равноапостоли Кирил и Методий точно това чудо бяха извършили: сътворили бяха азбуката глаголица - първата азбука, осветила на български език Библията и дала крила на нашата книжовност...В този смисъл беше и цялостната идея на стихотворението, прочетено от мен тогава.  А винаги преди поезията – на един дъх разстояние - е вървяла историята, в която има по-малко метафори, но съществуват повече вълнуващи факти.  Знаем какво е последвало: глаголицата вдъхновява под българско небе Кирило-Методиевите ученици, начело с Климент Охридски, та те да създадат родната кирилица – същата тази азбука, помогнала на Божието слово се разлети по цяла Източна Европа.  Нека си припомним и онова изключително събитие по същото време на Първото българско царство - как на великия църковен събор в Преслав в 893 година, нашият християнски кръстител Борис-Михаил обявява на света, че само на български език ще се извършва богослужението и управлението на страната. И че кирилските букви са задължителни в цялата българска държава – в земите до Солун и Охрид, до Драч и свещения Берат, чак до брега на Йонийско море (в днешна Албания), до Алба Булгарика (Белград), до Косово, цяла днешна Румъния (назовавана Молдова), до Моравия и до Пеща ( в днешна Унгария), Южна Украйна, до устието на Днепър...  Свещената книжнина, сътворявана вдъхновено от българските творци, не само озарява с ­Божието слово всеки човек, възприел новата вяра, но и обединява духом многобройния народ от всички краища на голямата славянска държава. Не бива да се забравя и това - редица наши видни духовници започват да разнасят светлината на старобългарската книжнина и в други източноевропейски предели: Сърбия, Молдова, Русия. Бихме могли да споменем някои имена, проблеснали през тези няколко века: Светият „седмочисленик” Сава, Константин Костенечки, Киприан - митрополит Киевски и Всерусийски, Григорий Цамблак, митрополит Киевски и Московски...­Биха могли да се прибавят още немалко имена на духовни люде, защитили и развили великото Кирило-Методиево дело.  И след Златния век, например през Второто българско царство, не намалява славата на Светите Солунски братя.  Ето какво е написано в Синодика на цар Борил – в началото на ХIII век: „На Кирила философа, който преведе Божественото писание от гръцки на български език и просвети българския род, новият втори апостол от царуването на Михаила и православната царица Теодора...На неговия брат Методия, архиепископ на Моравия Панонска, тъй като и той много се потруди за славянската книга, вечна им памят!”  И така е през всички български векове – и във времето, донесло тегобата на чуждо иго, и в епохата на нашето Възраждане, и след жадуваното Освобождение, и в неспокойния и противоречив 20 век, та чак до днес: имената на Солунските братя не помръкват в българската памет, а денят 24-ти май продължава да бъде най-светлият - и най-български - наш празник.  Защото съществува някаква дълбока духовна зависимост: нашият народ запази българското слово през вековете. Но и словото, изписвано с кирилица, запази България.  Една важна зависимост, която мъдро трябва да осмисляме и днес – и не само по повод на хубавия празник, но и всеки ден, в продължение на цялото си съществуване..  А няма да бъде пресилено, ако кажем: това е главният смисъл на нашето съществуване. Всеки български ден съдбовно е свързан с деня 24-ти май.  И такава е тайната на неговата вечна младост – несравнимият български ден!", "date": "2019.05.24", "title": "Георги Константинов: 24 май - несравнимият български ден! "}
{"url": "http://epicenter.bg/article/Koy-useti-nay-vyarno-pulsa-na-naroda--/183853/11/0", "text": "Ако се вярва на социологическите изследвания огласени в последната, решаваща седмица преди вота за Европейски парламент, ГЕРБ ще спечелят между 32,4% и 26,1% от гласовете, а БСП – между 30,4% и 26,6%. Интригата кой ще победи се заплита. Социолозите обаче са категорични, че три партии със сигурност ще имат свои евродепутати – освен ГЕРБ и БСП, ДПС. Прогнозите за движението се движат между 6,9% и 15 – 16%.  Данните са от национално представителни изследвания на седем социологически агенции – Алфа Рисърч, Тренд, Медиана, Маркет линкс, Сова Харис, Екзакта, Галъп и АФИС.  Ако се вярва на числата, има вероятност още една или две партии да се радват на евродепутат от своите редици. Бариерата за влизане в Европейския парламент от България е 5,8%. Почти всички агенции посочват, че ВМРО ще има поводи за празнуване в неделя вечерта, отбелязват и шансовете на Демократична България.  Социолозите са категорични и, че със своите малко над 3% маскираното като „Коалиция за България“ АБВ като нищо ще измъкне палмата на първенството от социалистите, предоставяйки я на управляващата партия.  Кой е усетил най-вярно пулса на народа ще стане ясно през нощта на 26 май.  ", "date": "2019.05.24", "title": "Битката на социолозите! Кой усети най-вярно пулса на народа? "}
{"url": "http://epicenter.bg/article/Mirela-Kostadinova--V-Lovech-Panayot-Pipkov-kompozira--Varvi--narode-vazrodeni-/183943/11/105", "text": "Името на Панайот Пипков остава записано със златни букви в историята на Ловеч. Той пристига в града на люляците през 1900 г. по предложение на Димитър Вачов, тогава министър на просвещението. Министърът му предлага учителско място в Ловчанското петокласно мъжко училище. Пипков се съгласява и скоро застава пред черната дъска.   Първата му работа е да подбере талантливи деца за училищния хор. Създава също и ученически църковен хор при църквата „Св. Богородица“. „Никога не ще забравя появяването му на вратата на класната стая – висок, красив, млад мъж с къдрава коса и засукани нагоре, по италиански мустаци, представен ни от директора Христо Бръмбаров“, спомня си неговият ученик Ненчо Рашов. В часовете Пипков разказва на учениците си за годините прекарани в Милано и Миланската скала, за немските класици и за история на музиката. Думите му са увлекателни и хлапетата, които нямат вкус към училищния предмет пеене, гледат с отворени очи. Те дори се радват, че пеят в неговия хор. Новият учител ги води на разходки из природата.   Пипков е отличен цигулар. Своите песни свири двугласно и пее трета партия. Той ръководи и нов градски камерен оркестър от 11 човека – 5 цигулки, 2 виоли, виолончело, контрабас и две флейти. От тази група създава и струнен квартет, който изпълнява пиеси от Хайдн, Моцарт, Шуберт, Менделсон.   Учителството му в Ловеч е само четири години. В този град на 9 май 1901 г. композира Химна на българската писменост и култура „Върви, народе възродени“. Музиката се ражда както много велики неща – внезапно. В час по пеене големият композитор вижда как един от учениците с патос чете стихотворението на Стоян Михайловски. Известно е, че няколко години по-рано, през май 1892 г. Михайловски, тогава учител по френски език в Русенската мъжка гимназия, създава възторженото стихотворение „Химн на Св. Св. Кирил и Методий“, което съдържа четиринадесет куплета.   Самият Пипков взема тебешир и написва нотите на музиката върху черната дъска. „Малко преди 11 май, стар стил, на учебната 1900-1901 г. имах час по пеене в третите класове на Ловчанското петокласно училище. Трябваше да напиша нова песен за учениците, но нямах подходящ текст и реших да прекараме часа в изпитване на разучавани вече песни…   Написването на музиката за четири еднородни гласа не трая повече от 15 минути, обаче за пръв път в живота си почувствах нужда от повече ръце. Имах на разположение тридесет минути да я разучим поотделно и опитаме дружно. След първото ù изпяване удари звънецът. Но, учениците, повечето от тях мои хористи, ме помолиха да прекараме междучасието в изпяване на новата песен. Те дори не изчакаха моя отговор, а запяха с такава сила на прелели от възторг детски гласове, че всичкият шум от настъпилото междучасие заглъхна. Учители и ученици се трупаха пред вратата на класа, за да слушат каквото не бяха чули до този ден. На излизане ме посрещна директорът Христо Бръмбаров и стискайки ръката ми, каза: „Господин Пипков, никога не съм се надявал, че в нашето скромно училище ще се пеят такива хубави песни. Този химн истински възвеличава делото на нашите просветители и няма да мине много време и той ще звучи във всички големи и малки училища на нашето отечество““. Предсказанията се сбъдват. Година по-късно химнът се пее във всички училища из България.   До днес…   През лятото на 1904 г. композиторът напуска учителската работа и преминава на военна служба като капелмайстор на духовата музика на 34-ти пехотен Троянски полк.   Той прекарва едни от най-хубавите си години в Ловеч. През 1901 г. минава под венчило с ловчанлийката Надка (Натя) Стефанова. Тя е учителка и хористка в градския хор. Тук се раждат и двамата му сина – Христофор и Любомир. Точно в този град, вдъхновен от природата, от учениците си, създава три книжки с училищни хорови песни, маршове и китки от народни песни, мелодии за черковно пеене. В Ловеч написва училищни песни, които го правят известен. Те са по текстове на Ив. Вазов, П. Р. Славейков, Ст. Стамболов, К. Величков, а също и по негови собствени стихове. Създава маршовете – „Стига вече да търпим, народе мой“, марша на Ловешкото юнашко дружество „Осъмски юнак“, „Напред в бой“, марш на 34 пехотен Троянски полк, „Красна весела градина“, „Робство“, „Жив е той“, „Вдовица“. Неговите стихотворения с интерес се четат в ловешкото списание „Българка“, по-късно печата и в столичната преса.   По-късно живее в София. Работи като учител по пеене в Първа и Втора девическа гимназия. Ръководи любителски хорове и оркестри. През войните през 1912-1918 г. е капелмайстор на военен оркестър. Диригент е на Свободен театър.   Става хормайстор на Народната опера в столицата, а три години по-късно е музикант в Софийския драматичен театър. Избират го за капелмайстор на Градската духова музика към Столична община. Не спира да твори. Написва пиеса за пиано „Самодивски танц“. Създава оперетите за деца „Щурец и мравка“ и „Деца и птички“, също „Приветствена кантата“ за хор и оркестър по текст на Иван Вазов за първия славянски конгрес в София. С нея печели конкурс на Министерството на народното просвещение. Пише също музика за постановки на Народния театър. През 1927 г. завършва единствената достигнала до нас опера „Загорка“, а операта „Руска“ е изгубена във времето.   През 1940 г. в памет на починалата си съпруга, Пипков дарява 2 000 лв. за да се построи музикален дом в Ловеч. До края на дните си на 25 август 1942 г., когато умира от сърдечен удар, Пипков си спомня за дните прекарани в Ловеч. Поддържа контакти със своя даровит ученик Евстати Павлов, който също дава своя принос за музикалната култура на Ловеч. Днес неговото име носи едно средно училище и улица в Ловеч, също градския смесен хор при читалище „Наука“. В двора на училище „Панайот Пипков“, пред сградата, където е написан химна „Върви народе възродени“ е открит негов паметник.   Панайот Пипков е роден на 21 ноември 1871 г. в Пловдив. Баща му е кларнетист, а майка му свири на пиано. Малкият Панайот още като малък изучава цигулка, свири в хора на Георги Байданов, пише стихове и пламенно копнее да стане артист. Петокласно образование получава в Пловдив, но поради липса на пари спира да учи. През 1887 г. става един от пловдивската любителска театрална трупа, а две години по-късно участва в столични трупи, между които и тази на „Сълза и смях“. Тук прави първите си опити като писател-драматург.   През 1893 г. по молба на артистите от „Сълза и смях“ Министерство на народното просвещение го командирова да учи музика в Милано. След две години стипендията му спира и той се връща в България, за да отбие военната си служба. Става диригент на музикалните дружества „Гусла“ във Варна и „Лира“ в Русе. Написва една от брилянтните си пиеси за пиано „Садила Динка босилек“.   Панайот Пипков остава верен не само на музиката, но и на словото. В София издава вестник „Музикален отглас“ и редактира списание „Театър и музика“. Сътрудничи на популярния за времето хумористичен седмичник „Кво да е“.      ", "date": "2019.05.24", "title": "Мирела Костадинова: В Ловеч Панайот Пипков композира „Върви, народе възродени“"}
{"url": "http://epicenter.bg/article/Elena-Yoncheva--Slovoto-dava-svetlina-v-nashiya-zhivot/183933/2/48", "text": "  „24 май е ден на словото, а словото дава светлина в нашия живот. Това е ден, в който българският народ се е събуждал за нови подвизи и по-добро бъдеще. Това е ден, който възражда надеждите. Преди 1200 години, Кирил и Методий извършват чутовен подвиг, в резултат на който се създава славянската общност, славянската цивилизация. На 24 май празнуваме Деня на просветата. С гордост и преклонение цитираме думите на Стоян Михайловски, който казва: „Върви народе възродени, към светла бъднина върви”. Това е ден и за размисъл, защото на 26 май нямаме право да се събудим в една държава, където властва еднокнижието. Вървим към възродена България! Честит празник!” Това заяви водачът на листата на „БСП за България” за евроизборите Елена Йончева във Велико Търново, където тя взе участие в традиционните чествания по случай 24 май, съобщиха от пресцентъра на БСП.  ", "date": "2019.05.24", "title": "Елена Йончева: Словото дава светлина в нашия живот"}
{"url": "http://epicenter.bg/article/Iliya-Lazarov-i-Vasil-Tsvetkov-byaha-na-zaklyuchitelnoto-predizborno-meropriyatie-na-GERB-v-Kostinbrod/183934/2/48", "text": "Кандидатът за представител на България в ЕП от листата на ГЕРБ и СДС Илия Лазаров и народният представител от ГЕРБ-София област Васил Цветков присъстваха на заключителното предизборно мероприятие, организирано от структурата на ГЕРБ-Костинброд. Събитието се проведе на обновения централен градски площад „Иван Вазов” в града, съобщиха от пресцентъра на ГЕРБ.   На него присъстваха oбщинският ръководител на ГЕРБ-Костинброд и кмет на село Петърч Борислав Борисов, кметът на община Костинброд Трайко Младенов, председателят на Общински съвет - Костинброд Атанас Тенев, зам.-кметовете на община Костинброд, общински съветници и кметове на населени места от ГЕРБ.   Кандидадът за евродепутат Илия Лазаров призова присъстващите да отидат до избирателните урни на 26 май въпреки почивните дни, защото изборът е важен както за цяла България, така и за целия Европейски съюз.   Народният представител Васил Цветков подчерта, че давайки гласа си за листата на ГЕРБ и СДС, ние избираме България да продължи по своя европейски път. „Да гласуваме за силна България в обединена Европа. Да гласуваме, за да имаме възможност да реализираме още инфраструктурни проекти благодарение на европейската солидарност. Да гласуваме с № 12 за 12-та победа на ГЕРБ!”, бяха заключителните думи на Цветков.", "date": "2019.05.24", "title": "Илия Лазаров и Васил Цветков бяха на заключителното предизборно мероприятие на ГЕРБ в Костинброд"}
{"url": "http://epicenter.bg/article/Borisov--Izvezhdame-obrazovanieto-kato-prioritet-v-proekta-na-Natsionalna-programa-za-razvitie-2030/183911/2/0", "text": "България ще изведе образованието като основен приоритет в проекта на Национална програма за развитие 2030. Това заяви министър-председателят Бойко Борисов по време на срещата си с генералния директор на ЮНЕСКО Одри Азуле, съобщиха от правителствената информационна служба.   Фокус на разговорите бяха приоритетите на политиката на българското правителство в областта на образованието и науката и на сътрудничеството с ЮНЕСКО. Участие в срещата взеха министърът на образованието и науката Красимир Вълчев и министърът на културата Боил Банов.   „Най-важният фактор за доброто образование са учителите, затова изпълняваме ангажимента си за увеличение на техните заплати“, акцентира премиерът Борисов. Той посочи, че правителството полага усилия за осигуряване на високо качество на образователния процес и учебната среда.   „Държавата осигурява още равен достъп до всички нива на образование и професионално обучение за възрастните и децата в уязвимо положение, както и за българите с увреждания“, каза още министър-председателят Бойко Борисов.   Генералният директор на ЮНЕСКО Одри Азуле поздрави България за това, което е постигнала в областта на образованието и науката, благодари и за подкрепата на страната ни в ООН за превенцията срещу екстремизма и антисемитизма.   Министър-председателят Бойко Борисов и генералният директор на ЮНЕСКО Одри Азуле обсъдиха сътрудничество в сферата на подводната археология, на каквато е особено богат районът около остров Свети Кирик и Юлита край Созопол. Българският премиер напомни, че много от нашите паметници на културата са обекти на ЮНЕСКО. Одри Азуле заяви, че е била изключително впечатлена от Тракийското златно съкровище, което бе изложено в музея „Лувър“ в Париж през 2014 г.", "date": "2019.05.24", "title": "Борисов: Извеждаме образованието като приоритет в проекта на Национална програма за развитие 2030"}
{"url": "http://epicenter.bg/article/Stanishev-s-pozdrav-za-24-may-/183914/2/0", "text": "Президентът на ПЕС Сергей Станишев отправи поздрави за днешния Ден на буквите - 24 май, като припомни как всеки от нас се запознава с тях като дете - чрез приказките.   \"Дарба, корен, сила, спътник, общение. Все хубави български думи! Честит празник на Светите братя Кирил и Методий! Да почитаме и пазим буквите си! И обичта към словото, книгата и приказките! Ето и моята приказка: Дария и Ламбо\", написа в социалната мрежа Сергей Станишев. И пусна клипче, на което Стефан Данаилов чете на дъщеря му Дария любимата на поколения български деца приказка \"Косе Босе\" на Ран Босилек.  ", "date": "2019.05.24", "title": "Станишев с поздрав за 24 май - Ламбо чете \"Косе Босе\" на Дария!"}
{"url": "http://epicenter.bg/article/V-prisastvieto-na-Patriarh-Neofit--stotitsi-grazhdani-i-darzhavnitsi-se-otsluzhva-tarzhestveniyat-vodosvet/183915/2/0", "text": "Започна тържественият водосвет по повод Деня на българската просвета и култура и на славянската писменост, предаде Агенция \"Фокус\". Той се отслужва от Белоградчишкия епископ Поликарп под звуците на църковен хор и се състои пред Националната библиотека \"Св. св. Кирил и Методий\". Тук бе и крайната точка на шествието, в което се включиха президентът Румен Радев, вицепрезидентът Илияна Йотова, политици и общественици, представители на столични училища, ректорът на СУ \"Св. Климент Охридски\" проф. Анастас Герджиков и представители на академичната общност.   Част от събитието е и генералният директор на ЮНЕСКО Одри Азуле. Пред паметника на светите братя присъстват представители на политически партии, ученици, учители, десетки родолюбиви граждани, които носят знаменца.   Минути преди началото на водосвета градинката пред Националната библиотека бе огласена от звуците на химна \"Върви народе възродени\", или така наречения Български всеучилищен химн, чийто автор е Стоян Михайловски, а музиката на химна е написана от Панайот Пипков. ", "date": "2019.05.24", "title": "В присъствието на Патриарх Неофит, стотици граждани и държавници се отслужи тържественият водосвет"}
{"url": "http://epicenter.bg/article/Gledayte-na-zhivo-slovoto-na-prezidenta-Rumen-Radev/183916/2/0", "text": "Празникът на буквите е празникът на нашата сила, а тържеството на знанието е тържество на свободата. Това каза кметът на София Йорданка Фандъкова по време на тържественото отбелязването на 24 май пред Националната библиотека \"Св. св. Кирил и Методий\", предаде репортер на Агенция \"Фокус\".   \"През 885 г. учениците на Кирил и Методий намират убежище в България. Историците казват, че княз Борис жадувал за такива хора, които под негова закрила създават Преславската и Охридската книжовни школи\", посочи тя и допълни, че през последвалия Златен век България се превръща в духовен център. \"Вече 12 века нашата азбука е нашият пазител, а четмото и писмото са българското верую. Празникът на буквите е празникът на нашата сила, а тържеството на знанието е тържество на свободата. Всяко наше освобождение е преминавало първо през знанието, през онова общо мечтание, което прави от хората народ, който бленува, желае, постига заедно. Тази заедност е единение за смисъла, за пътя и за посоката. За това и днес, когато празнуваме думите, да помним, че празнуваме и смисъла. Невежеството ражда заблуди и страх, а страхът омраза и конфликти. В днешното забързано време, в което търсим отговори на всички въпроси в компютъра и телефона си, нека отделяме от времето си за общуване с нашите деца за книгите\", заяви Фандъкова. \"Честит празник на знанието и на духовността\", каза още Йорданка Фандъкова. ", "date": "2019.05.24", "title": "Фандъкова: Празникът на буквите е празникът на нашата сила"}
{"url": "http://epicenter.bg/article/Rumen-Radev--Dalboko-v-temelite-na-nashata-darzhavnost-sa-vgradeni-pismenostta-i-duhovnosta/183917/2/0", "text": "Дълбоко в темелите на нашата държавност са вградени писмеността и духовноста. Това каза президентът Румен Радев по време на тържественото отбелязването на 24 май пред Националната библиотека \"Св. св. Кирил и Методий\", предаде Агенция \"Фокус\".   \"Благословени сме да имаме като покровители светци, дарили ни буквите. Не е случайно, че техните последователи равняваме с апостоли. В нашия български език нашият народ е откривал своето спасение от робството, от мракобесието, от отчаянието. Българската писменост се е превърнала в наш щит. Дълбоко в темелите на нашата държавност са вградени писмеността и духовноста.   С днешната все по-напредваща глобализация, всяка година угасват езици, а с тях чезват културите. Всяка осакатена и забравена дума отнема не само от националната, но и от световната съкровищница. С нея си отива и част от паметта на човешката цивилизация. Затова ние българите сме призвани да пазим нашият език, защото нашата българска кирилица не е достояние единствено на български народ. Озарява едно много по-широко духовно пространство\", посочи държавният глава.   \"24 май е празник на всички светли умове, които не се примиряват с невежеството и вярват в просветения прогрес\", заяви държавният глава. \"Позволете ми пред всички вас най-сърдечно да благодаря на генералния директор на ЮНЕСКО, че прие поканата ми да бъде с нас именно в днешния вълнуващ ден\", допълни Радев.   \"Вярвам, че вашата визита е признание за приноса на България към световното духовно богатство е ясен знак, че на полето на културата няма малки и големи държави\", коментира той и изтъкна, че нашият народ тепърва има какво да даде на света. Румен Радев изрази своя дълбок поклон пред делото на учителите.                      ", "date": "2019.05.24", "title": "Румен Радев: Дълбоко в темелите на нашата държавност са вградени писмеността и духовноста"}
{"url": "http://epicenter.bg/article/Odri-Azule--Chestit-praznik-i-da-zhivee-Balgariya/183918/2/0", "text": "  Честит празник и да живее България. Това каза генералният директор на ЮНЕСКО Одри Азуле по време на тържественото отбелязването на 24 май пред Националната библиотека \"Св. св. Кирил и Методий\", предаде Агенция \"Фокус\".   Тя посочи, че за нея е голяма чест като представител на ЮНЕСКО да споделя светлия празник 24 май. Азуле обърна внимание на нематериалните аспекти на езика.   \"Езикът е първата среда, в която сме приети. Той е това, чрез което едно дете възприема историята, чрез което едно дете наследява предците си. Езикът е нишката на нашето човечество. Това, чрез което човешкото същество предава, получава и това посредством, което има и съществува история\", допълни тя.   \"ЮНЕСКО се основава на абсолютното убеждение, че именно богатството на характерните особености на всяко общество позволява да се изкове всеобщото, че служим толкова на голямото човешко семейство, колкото опазваме многообразието на изражението му и по-специално на неговите езици\", каза още генералният директор на ЮНЕСКО.   \"Именно поради това ние защитаваме културното наследство и езиковото многообразие, нематериалното наследство като песните, ценностите, така че да живеем в многообразието\", допълни Азуле.   \"Да се насърчава езиковото многообразие означава да се направи така, че езиците да се превърнат в мостове между индивидите\", коментира Азуле.    ", "date": "2019.05.24", "title": "Одри Азуле: Честит празник и да живее България"}
{"url": "http://epicenter.bg/article/Tsveta-Karayancheva-podaryava-parlamentaren-zvanets-na-papa-Frantsisk/183919/2/0", "text": "Започна аудиенцията на председателя на Народното събрание Цвета Караянчева при папа Фанциск. Караянчева и водената от нея официална делегация бяха посрещнати в Апостолическия дворец, където главата на Римокатолическата църква ще проведе с председателя на българския парламент разговор на 4 очи, предаде БНР.   Караянчева ще подари на папа Франциск копие на парламентарния звънец от Учредителното събрание и юбилейни издания на Търновската и Сребърната конституция.   Визитата на Караянчева е част от традиционните посещения на високопоставени български политици в Рим и Ватикана за 24 май.   В Рим българската делегация ще посети базиликата „Сан Клементе“, в която се намира гробът на Свети Кирил, както и базиликата „Санта Мария Маджоре“, където през 9-ти век папа Адриан II благославя българската азбука и делото на светите братя Кирил и Методий.   В църквата „Свети Павел ала Регола“, предоставена за богослужение на българската общност, молебен за здраве на българския народ ще отслужи Западно и Средноевропейският митрополит Антоний. ", "date": "2019.05.24", "title": "Цвета Караянчева подарява парламентарен звънец на папа Франциск"}
{"url": "http://epicenter.bg/article/Mashinite-za-elektronnoto-glasuvane-tragvat-kam-izbiratelnite-sektsii-/183921/2/0", "text": "Машините за електронното гласуване тръгват към избирателните секции в страната. 3000 апарата под строга охрана трябва да бъдат разпратени до утре. Маршрутите се пазят в тайна от съображения за сигурност, съобщи Нова телевизия.  След техническа проверка на софтуера и контрол дали всички компоненти на машината са налични, всяко едно устройство се опакова и запечатва в индивидуален куфар и тръгва към населеното място, за което е предвидено.   Всички апарати са под денонощна охрана, а при доставянето- председателят на комисията трябва да провери пломбата на куфара, за да е сигурно, че не са подавани гласове преди 07:00 часа на 26 май.", "date": "2019.05.24", "title": "Машините за електронното гласуване тръгват към избирателните секции "}
{"url": "http://epicenter.bg/article/Ninova--Da-se-chuvstvame-gordi--che-narodat-ni-e-dal-pismenost-na-slavyanskite-narodi/183922/2/0", "text": "\"Честит най-светъл празник, българи! Честит най-светъл празник на буквите! Поклон пред делото на братята Кирил и Методий. Нека да се чувстваме горди, че сме дали писменост на славянските народи.\" Това каза лидерът на БСП Корнелия Нинова на честването на 24 май пред Паметника на Светите братя Кирил и Методий в София.   \"Така, както навремето езикът, културата, книгите и писмеността са ни съхранявали и са ни спасявали в трудни времена, така и днес образованието, науката и духовността ще ни водят по пътя на просперитета ни като държава и към по-добър живот за народа\", добави Нинова.   Тя каза още, че се покланя пред труда на учителите и призова децата да бъдат любознателни и да четат много.", "date": "2019.05.24", "title": "Корнелия Нинова: Да се чувстваме горди, че сме дали писменост на славянските народи"}
{"url": "http://epicenter.bg/article/Stanishev-na-shestvieto-v-Kyustendil--Vinagi-se-valnuvam-na-24-may--Chestit-praznik-na-bukvite-/183923/2/48", "text": "  \"Вълнувам се на днешния празник като всеки българин, чул думите на химна на славянската писменост, култура и просвета. Убеден съм, че всеки го изпитва, когато крачи под неговите звуци. Защото българската книжовност и просвета са ни запазили над 11 века като единна държава, един народ с обща духовност. Наред с православната църква в годините на османското робство, българската писменост ни е съхранила. Дала е вяра в бъдещето.\"   С тези думи Сергей Станишев се включи в празничното шествие по повод 24 май в Кюстендил. \"Днес живеем във време, когато на преден план излизат личната облага, алчността, егоизмът. Но ако нямаме този общностен дух, който е характерен за будителите на духовността, нямаме перспектива. Нито ценности. Затова този празник е много важен за всички нас и за наионалната ни памет, защото който не помни миналото си, няма бъдеще. Той ни зарежда с вяра в идните дни.\", посочи президентът на ПЕС и поздрави бългрските учители.   \"През последните седмици обиколих повече от 17 области, пропътувах над 7 000 км. в цяла България - от Видин до Елхово, от Добрич и Каварна до Кюстендил. Усещам, че хората наистина желаят промяна. Мисията на БСП, не само на тези избори, а по принцип, е дададем перспектива и надежда, за да спрем негатините тенденции в страната - евакуацията на хората в чужбина, отчаянието, липсата на обща кауза. А тя трябва да бъде - страната ни да е благоденстваща и справедлива. Това е каузата на социалистите - всеки човек има право на образование и на работа, които да му дава сигурност, за да отгледа своите деца и да помогне на родителите си. А когато дочака старините си, да може да ги изживее достойно, чувствайки отношението и грижата на обществото.\"   Станишев коментира още, че при срещите си с хиляди хора се е убедил, че те са дали вече оценка на настоящото управление. \"Сега българите очакват БСП да каже ние какво правим, какво предлагаме. Отговарям им, че основната ни политика е социалната и най-вече политиката на доходите. Твърде много хора у нас живеят в бедност. А бедността ни лишава от най-ценния капитал - знанията, уменията и таланта на хората, които напускат страната. Тази политика е възможна, въпрос на приоритети.\", заяви лидерът на европейската левица и разказа, че много сънародници определят периода на неговото управление 2005-2009 г. не само като най-добрия за икономическото развитие на България през последните 30 години, но и като най-успешния в социален план.   \"И това не е случайно - имаше целенасочена политика за повишаване на доходите на минималите заплати, на минималните пенсии, на средните пенсии, предвиждахме коледни надбавки. Това е политически осъзнат избор на БСП. Имаме самочувствието да кажем на хората, че различна България е възможна. Но сега всичко е в техните ръце. Виждаме - нещата са на кантар - всичко ще зависи от мобилизацията на двете големи партии и от това дали хората ще излязат да гласуват. Колкото повече хора дадат гласа си на тези \"неинтересни\" и далечни избори, толкова повече шансове има БСП за победа. Ако активността е ниска, пирамидата на ГЕРБ от зависимости, обвързаности, клиентела, ще реши резултата. Ако искат да дадат знак за промяна, да излеят гнева си, нека гласуват с №18 в интегралната бюлетина. Разпиляването на гласове в малките партии не е от полза, защото те няма да прескочат бариерата.\"   Станишев призова актива на партията да обръща внимание на хората, че подкрепата за БСП за България е с №18 и че съществува друга коалиция с подобно име, която може да открадне 2-3% от подкрепата за столетницата, които да се окажат решаващи. \"Хората могат да се обръкат в бюлетината, стигайки до познато име, за което са гласували много пъти. Но промяната е гласът за №18 за БСП за България.\"", "date": "2019.05.24", "title": "Станишев на шествието в Кюстендил: Винаги се вълнувам на 24 май! Честит празник на буквите!"}
{"url": "http://epicenter.bg/article/Rektorat-na-SU-kritikuva-polititsi--che-sa-v-nachaloto-na-shestvieto-za-praznika/183924/2/0", "text": "По традиция Софийският университет „Св. Климент Охридски” отбеляза 24 май с академично тържество в аулата    По традиция Софийският университет „Св. Климент Охридски” отбеляза 24 май с академично тържество в аулата, предаде БНР.   Ректорът на висшето учебно заведение проф. Анастас Герджиков заяви:   „Всички усещаме дълбоко в себе си, че културата и духовността са най-човешко, това, което никой не може да ни даде наготово или да ни отнеме насила. Нека всеки ден да е празник на духа и на човешкото в нас, на красивото и възвишеното“.   В началото на словото си проф. Герджиков критикува това, че политици са застанали начело на празничното шествие в София, и отбеляза: „Безобразието се превръща в традиция\".   „През тази година имах много време да мисля защо се получава така и стигнах до извода, че те не са злонамерени. Повечето от политиците просто никога преди да станат политици не са участвали в шествието и затова не знаят традиционния ред. Винаги традиционният ред е бил следният, най-отпред върви българското духовенство, след него вървим ние, а после цялото българско гражданство, което обича светлият празник“, каза проф. Анастас Герджиков.  ", "date": "2019.05.24", "title": "Ректорът на СУ критикува политици, че са в началото на шествието за празника"}
{"url": "http://epicenter.bg/article/VMRO-zakri-kampaniyata-si-v-navecherieto-na-24-may-s-initsiativata--Da-se-hvanem-na-horoto--i-Dia/183925/2/48", "text": "  ВМРО закри кампанията си в навечерието на 24 май с инициативата „Да се хванем на хорото“ и певицата Диа. На мащабното събитие в град Елин Пелин присъстваха председателят на ВМРО – БНД Красимир Каракачанов, водачът на листата Ангел Джамбазки, Юлиан Ангелов, Андрей Слабаков, ген. Димитър Шивиков, Карлос Контрера, както и кандидатите от подкрепящите партии СДП и ЗНС.   На площада пред читалището се събраха стотици симпатизанти и привърженици на листата войводите, която е под номер 3 в интегралната бюлетина. Пред тях лидерът на ВМРО Красимир Каракачанов изнесе вдъхновяваща реч за родолюбието и българщината, които са ни съхранили като народ повече от 1300 години. Това съобщиха от пресцентъра на ВМРО.   На последната права сме на една кампания, която трябва да покаже на българина, че има една политическа сила, заедно с нейните приятели – интелектуалци, военни от запаса, земеделци и социалдемократи, които са решили, че повече така не може да продължава. В ЕП има нужда от истински български представители, а не от разни социалисти, демократи, зелени и други подобни джендъри, 31-и 32-и пол. Интересът и защитата на България за нас са над всичко. И неслучайно ние бяхме атакувани отвсякъде, защото изплашихме тези, които искат да направят българския народ безропотна маса. Ние заедно с тези 17 човека от листата зад мен няма да допуснем да объркват децата ни с разни джендър глупости – семейството е от мъж, жена и деца. Ето защо най-накрая, на 26 май, хората ще разберат, че има само една достойна листа – листата на ВМРО.   Водачът на листата Ангел Джамбазки благодари на всички за усилията да покажем какво е подкрепа за истинския национален интерес, какво е истинско родолюбие и патриотизъм и допълни още:   Ние, българите, сме велика нация с дълбоки и древни корени! Доказали сме, че България е велика и могъща държава. На 24 май отбелязваме паметта на Светите братя Кирил и Методий и на Светите седмочисленици, които дадоха на света българската азбука, писменост, култура и цивилизация. Това е нещо, което трябва да браним, защото това е нашето самосъзнание, нашата самоличност и нашето самочувствие. Това бранихме и в ЕП.   За пет години с Вас в ЕП ние бранихме достойно българския интерес. За тези пет години не си търсихме политически семейства и похвали, не допуснахме и да се държат с нас като второ качество хора.   В емоционално обръщение към присъстващите ген. Димитър Шивиков се обърна към всички българи:   България има своите силни войводи и прекрасни девойки и жени. Трябва да сме горди с родината си. Ето защо на 26 май трябва всички да излезем и да отстоим Отечеството си с номер три в бюлетината.   Думите му бяха подкрепени и от режисьора и общественик Андрей Слабаков, който за пореден път подчерта, че неговото семейство е България и категорично заяви:   Ние не сме европейци – българи сме. И аз съм горд от това. Депутатите в Европарламента първо са българи, след това европейци. Не трябва да ни смятат за втора ръка, защото ние сме основатели на християнската цивилизация на този континент.   Вторият в листата на ВМРО Юлиан Ангелов обобщи казаното от всички с думите: Ние доказахме, че лозунгът „България над всичко“ за нас не е празна фраза. За мен, за нас, за хората в листата на ВМРО България винаги е била над всичко, защото ние браним истински Родината си.   Ангелов отново се обърна към всички българи в неделя да гласуват с номер 3 в бюлетината. Събитието беше открито от Илия Луков с изпълнение на „Къде си вярна ти любов народна“ и продължи със съвременната интерпретация на български народни песни от поп певицата Диа, с шопските песни на народните певици Лидия Ангелова и Бисера Иванова, с песните на местния църковен хор и завърши с дълго, хубаво българско хоро, поведено от знамето на ВМРО и танцьорите от ТФ „Мездра“.  ", "date": "2019.05.24", "title": "ВМРО закри кампанията си в навечерието на 24 май с инициативата „Да се хванем на хорото“ и Диа"}
{"url": "http://epicenter.bg/article/DPS--GERB-razdavat-hrani-i-darva--za-da-si-osiguryat-izbirateli/183926/2/48", "text": "   ГЕРБ раздават торбички с храни и дърва, за да си осигурят гласове на предстоящите избори за членове на Европейския парламент на 26 май. Това се казва в жалба, подадена до Районната избирателна комисия от общинският предизборен щаб на Движението за права и свободи в Момчилград. В нея се посочва, че сигналите са получени от граждани и активисти на ДПС.   Хранителните продукти са раздавани на 22 май 2019 г. около 13:30 ч. в предизборния щаб на политическа партия ГЕРБ. Ден по-късно - на 23 май 2019 г. към 11 часа, в момчилградското село Равен и махала \"Въз\" са били раздавани дърва.   И в двата случая представителите на ГЕРБ са призовавали срещу раздадените от тях храни и дърва хората да гласуват на предстоящите избори за ГЕРБ. Като доказателство за твърденията си в жалбата от ДПС са предоставили в РИК и снимков материал. това съобщиха от ДПС.   \"Служители на горското стопанство и на \"ВиК\" в Момчилград са принуждавани да агитират за ГЕРБ. Налице е упражняване на власт чрез използване на зависимости от предоставените услуги\", се казва още в жалбата.   Като доказателство от ДПС предоставят на РИК снимка на ръководителя на националния предизборен щаб на \"ГЕРБ\" Цветан Цветанов пред щаба на партията Момчилград, на която са застени и служители от двете държавни структури.   \"Извършените действия на активисти на ГЕРБ са не само нарушение Изборния кодекс, но съдържат и елементи на състав на престъпление от Наказателния кодекс\", коментира общинският лидер на ДПС в Момчилград Акиф Акиф.  ", "date": "2019.05.24", "title": "ДПС: ГЕРБ раздават храни и дърва, за да си осигурят избиратели"}
{"url": "http://epicenter.bg/article/Andrey-Novakov--Nyamame-pravo-da-pravim-krachka-nazad--zashtoto-zad-nas-e-Balgariya/183927/2/48", "text": "  Нямаме право да правим крачка назад, защото зад нас е България. С тези думи кандидатът за евродепутат от листата на ГЕРБ и СДС Андрей Новаков се обърна към младите жители на Благоевград по време на тържествата, посветени на 24 май – Ден на българската просвета и култура и на славянската писменост и празник на Благоевград, предаде Радио „Фокус“- Пирин.   Той изказа благодарността си към кметa на Благоевград д-р Атанас Камбитов за всичко, което прави за общината. Кандидатът за евродепутат от листата на ГЕРБ и СДС Андрей Новаков поздрави всички по повод днешните празници и най-вече учителите и учениците, към които се обърна със следните думи: „На този площад аз виждам бъдещи лекари, архитектите, поети, художници, политици, финансисти и така нататък. Стремете се да бъдете добри в това, което правите макар, че ще има моменти, в които ще се чувствате неудовлетворени от това, че някой е малко по-добър от вас, но това трябва да ви стимулира да ставате по-добри“.   Той подчерта, че понякога ще могат да си позволят да са втори или трети, но винаги трябва да се стремят да са първи. „Ученици, единственото което не може да приемете като компромис е да сте добри като българи. Там не може да правим компромиси, защото вие вече сте посланици на България. В тези свободни граници всеки ден може да пътувате, включително и благодарение на програми като Еразъм. Вие представлявате Благоевград, вие представлявате България, вие представяте най-хубавото лице на нашата страна, а именно младите и образовани хора. Аз съм горд с вас“, заяви Новаков.  ", "date": "2019.05.24", "title": "Андрей Новаков: Нямаме право да правим крачка назад, защото зад нас е България"}
{"url": "http://epicenter.bg/article/Boyko-Borisov-otletya-za-Myunhen/183928/2/0", "text": "Бойко Борисов замина за Мюнхен. Тази вечер Борисов ще участва в закриването на кампанията на Манфред Вебер, който е водещият кандидат на ЕНП за нов шеф на ЕК.   Борисов лети с граждански полет, заедно с водача на листата на ГЕРБ и СДС за евроизборите Мария Габриел.   ", "date": "2019.05.24", "title": "Бойко Борисов отлетя за Мюнхен"}
{"url": "http://epicenter.bg/article/GERB-Blagoevgrad--Bezsilieto-na-BSP-gi-dovede-do-oskvernyavane-na-natsionalniya-tribagrenik/183929/2/48", "text": "Областният предизборен щаб на ПП ГЕРБ-Благоевград сезира РИК Благоевград за нарушение на изборното законодателство от страна на БСП. Това съобщиха от пресцентъра на ПП ГЕРБ.   В сигнала до Районната избирателна комисия Областния предизборен щаб на партията съобщава, че до Републикански път II-19 между Гоце Делчев и Банско върху скала, природна забележителност и до българския национален трибагреник, е поставен агитационен транспарант на БСП, което показва безсилието на БСП и показва докъде може да доведе то. ", "date": "2019.05.24", "title": "ГЕРБ-Благоевград: Безсилието на БСП ги доведе до оскверняване на националния трибагреник"}
{"url": "http://epicenter.bg/article/Tsveta-Karayancheva-shte-bade-na-audientsiya-pri-papa-Frantsisk/183902/2/0", "text": "  Само три седмици след визитата на папа Франциск делегацията ни ще бъде приета на аудиенция при Светия отец. В състава й са депутати, представители на изпълнителната власт, на Светия Синод и на Католическата църква.   Народните представители ще присъстват и на прием в българското посолство в Рим по повод 24 май.   Там ще бъдат връчени почетни плакети на Народното събрание по повод 140 години от установяване на дипломатически отношения между България и Италия на личности, допринесли за развитието на двустранните отношения.", "date": "2019.05.24", "title": "Цвета Караянчева ще бъде на аудиенция при папа Франциск"}
{"url": "http://epicenter.bg/article/Prezidentat-Radev-i-shefat-na-YuNESKO-povezhdat-shestvieto-v-stolitsata-za-24-may/183903/2/0", "text": "предаде Агенция „Фокус“.   Тържественото шествие тръгна от Археологическия музей към паметника на Св.св. Кирил и Методий пред Националната библиотека. Там ще бъде извършен тържествен водосвет.   В 11.40 часа президентът, вицепрезидентът и генералният директор на ЮНЕСКО ще посетят изложбата „Гласът на словото“ в Националната библиотека, посветена на 1150 години от успението на Свети Константин-Кирил Философ, а по-късно Румен Радев и Одри Азуле ще посетят Националния исторически музей в София.     Г-жа Азуле ще отдаде уважение към приноса на страната ни за развитието на световната култура.   На 24 май прославяме делото на светите равноапостоли братята Кирил и Методий. Във всички епархии на Българската православна църква ще бъдат отслужени празнични молебени.    В шествието се включиха учени от БАН, преподаватели от Софийския университет, народни представители и граждани. В деня на българската просвета, култура и на славянската писменост прославяме делото на светите равноапостоли братята Кирил и Методий.   С богата културна програма ще бъде отбелязан празникът във всички области на страната. Софиянци ще могат да разгледат документални изложби в столичната библиотека. По повод празника Негово Светейшество Българският патриарх Неофит оглави тържествения молебен в Патриаршеската катедрала \"Св. Александър Невски\". С литийно шествие участниците в молебена ще се отправят към паметника на светите братя Кирил и Методий.   Във всички епархии на Българската православна църква ще бъдат отслужени празнични молебени. В честването за поредна година ще се включат и ученици от Софийската духовна семинария \"Св. Йоан Рилски\".    ", "date": "2019.05.24", "title": "Президентът Радев и шефът на ЮНЕСКО поведоха шествието в столицата за 24 май"}
{"url": "http://epicenter.bg/article/Korneliya-Ninova--GERB-se-opitvat-da-spechelyat-sluzhebna-pobeda-/183904/2/0", "text": "  \"Притеснени от изхода на изборите, ГЕРБ се опитват с два хода да спечелят служебна победа.\"   Това каза в Плевен лидерът на БСП Корнелия Нинова.   \"Единият е чрез социологически проучвания предварително да оправдаят фалшифициран вот. Вторият е чрез създадената от тях и регистрирана от тяхното мнозинство в ЦИК \"Коалиция за България\" на Георги Първанов и Румен Петков и чрез заблуда на нашите избиратели да вземат гласове на БСП\", допълни председателят на БСП.   Нинова изтъкна, че и в двата случая ГЕРБ подценяват избирателите. \"Пожелавам успех на 26 май с номер 18 в интегралната бюлетина\", заключи лидерът на левицата.", "date": "2019.05.24", "title": "Корнелия Нинова: ГЕРБ се опитват да спечелят служебна победа "}
{"url": "http://epicenter.bg/article/Koy-se-strahuva-ot-Vazrazhdane-i-zashto-beshe-poiskan-zatvor-za-Kostadin-Kostadinov--/183905/2/0", "text": "В края на предизборната кампания за европейския вот ставаме свидетели на невиждана  досега атака от страна на платени от външни сили слуги на колониалния режим в България, срещу една най-бързо развиващата се партия в страната.  Срещу Възраждане заедно тръгнаха така наречената „Асоциация на европейските журналисти” (НПО в състав от 3 души, издържани от американската фондация „Америка за България” и Сорос), коалиция „Демократична България” (включваща както редица плитко погребани политически трупове, така и едни от най-престъпните  лица на криминалния български преход), българоезични медии, издържани или от фондация „Америка за България“ или директно от американското посолство, така и обикновени грантаджии и редови национални предатели, превърнали продаването на  своя народ и държава в своя зле платена професия.  Кое изплаши и същевременно сплоти марионетките на колониалния режим?   Колкото и невероятно да звучи, политическата мафия в България се изплаши от един десетсекунден клип? Ние от Възраждане си позволихме да изразим възмущението и  погнусата си от абсолютно прогнилата и корумпирана политическа класа, довела нацията ни до състоянието на най-бързо измиращата в света, а българската държава до  треторазреден колониален коптор, използвайки сцена от художествено произведение, между другото с автор сегашния украински президент.   Интересната подробност, която  обаче не беше отчетена от родните петоколонници на Вашингтон, е че същият използва в Украйна именно тези кадри по време на предизборната си кампания. Срещу него обаче, ни вопъл, ни стон. Защо така бе, другари бойкикевци, атанасовци и прочие  знайни и незнайни евроатлантически гномове!   Впрочем, ясно е защо. Защото, той е от  добрите, евроатлантическите комсомолци. За другите, стандартът е друг. Правилно сте  разбрали, ние не сме като тях. Не сме и като вас. Ние от Възраждане обичаме страната и народа си и не слагаме националните ни интереси, след тези на задграничните господари.   Защото нямаме такива. Пак за разлика от вас.  В своята уплаха колониалните марионетки стигнаха до там, че да искат разпускане на партията ни и затвор за нашия водач. Тук вече, зле прикрития либерален фашизъм на самонабедилите се „демократи”, стигна връхната си точка и разкри истинската им  същност. Същите тези „борци за справедливост”, явно нямат нищо против партиите провели 30 годишния престъпен преход, който се превърна в истински геноцид за  народа ни. Който разруши живота и надеждите ни, който унищожи старините на  родителите ни и ограби бъдещето на децата ни. Защото за тяхното разпускане не настояват. Не настояват за затвор и за престъпниците, които бяха начело на тези партии  през всички тези години.   Защо ли!? Защото и те бяха едни от тях. Защото и те крадоха!  Защото и те продаваха интересите ни, на всеки, който ги поиска.  Да сте видели някой да е поискал разпускане на ДОСТ, ДПС или другите етнически антиконституционни партии? Някой да е поискал от главния прокурор да вкара в затвора Доган или Местан? А разпускане на СДС, заради престъпната приватизация? А затвор за Иван Костов заради създаването на криминалната политическа корупция? А разпускане на НДСВ, БСП, ГЕРБ, ВМРО и другите подобни, докарали страната до трета национална катастрофа и погубили или изгонили от България повече българи отколкото са погубили турците по време на петвековното турско робство? Не, на тях Бойко Борисов, Иван Костов, Сергей Станишев, Симеон Сакс-Кобургготски, Красимир Каракачанов и цялата останала шайка на прехода не им пречат. Техният проблем се казва Костадин Костадинов.   И тук вече са прави, защото той и Възраждане  тепърва ще се превръщат в проблем за гореизброените и не само за тях. Защото ние никога не сме управлявали, но сме твърдо решени да търсим отговорност! И от тях, и  от вас и от всички други предатели, паразитирали върху гърба на родината ни с десетилетия. Ако не знаете, Костадинов със затвор трудно можете да го уплашите. Това е човек, който вече е бил задържан и арестуван, заради принципите и политическите си убеждения. Нещо непознато за вас. Разбираме, защо ви пречи и партия Възраждане.  Защото е единствената политическа сила в България, която не е контролирана от  задкулисието.   Защото единствена заявява, че не иска България да се съобразява с чужди господари,  били те от Запад или Изток.  Защото настоява за свобода, независимост и суверенитет на страната ни.  Защото е единствената партия, която иска пълна ревизия на прехода и наказание за виновните. Защото е единствената политическа организация в България, която открито се обявява  срещу диктата на Брюксел и срещу двойните стандарти на дементиралата политическа  върхушка, управляваща ЕС.  Защото само ние се обявихме твърдо и открито против санкциите срещу Русия и пожелахме тяхната безусловна отмяна, защото тези санкции вредят най-много на България и Европа.  Защото именно ние бяхме първите в България, които се обявиха срещу прокарването на Истанбулската конвенция и политиката на третия пол.   Защото защитаваме  нормалността и правото на децата ни да растат сигурни и спокойни, че няма да попаднат в някоя от легалните педофилски мрежи на новия европейски Вавилон, цинично маскирани като защита правата на подрастващите. Защото единствени можем да възродим България! А вас, това ви плаши. Искате тя да бъде слаба и потисната, тъй като много добре осъзнавате, че в противен случай, просто  няма да имате място в нея.  Помните ли тези стихове на великия български поет Иван Вазов:  Тирани, всуе се морите!  Не се гаси туй, що не гасне!  Лучата, що я днес гасите,  тя на вулкан ще да порасне. Припомнете си ги. Защото много скоро Възраждане ще управлява България и на всички вас ще ви се налага да отговаряте за своите престъпления пред нашата Родина. Така че имате основание да се страхувате от нас. Никого няма да забравим и на никого няма да  простим! Защото, само ние можем!", "date": "2019.05.24", "title": "Кой се страхува от Възраждане и защо беше поискан затвор за Костадин Костадинов? "}
{"url": "http://epicenter.bg/article/MON-razporedi-proverka-na-spornite-vaprosi-ot-maturata-po-angliyski-ezik-/183907/2/0", "text": "Зрелостници са недоволни от матурата по английски език, която се проведе вчера. Те настояват изпитът да бъде ревизиран. Подписката, която тече в интернет, набира скорост.  Дванайсетокласниците са на мнение, че изпитът е бил пълен с граматически и правописни грешки. На матурата по предмет по избор от 40 000 зрелостници близо 14 500 избраха английския език.  Разпредена е проверка на ключа за отговори спрямо въпроса, обясни в предаването \"Тази сутрин\", по bTV, зам.-министърът на образованието Таня Михайлова. Тя допълни обаче, че е нужна конкретика.  \"Добре е по имейла на МОН да се изпрати конкретно въпросът, който смятат, че е грешен. Той ще бъде предаден на комисия. Няма как да дадем оценка, без да видим конкретните спорни въпроси”, допълни Михайлова.  Зам.-министърът обясни, че процесът по съставянето на въпросите за матурата е сложен и минава през няколко етапа.  „11 ученици са с анулирани работи на първия зрелостен изпит, а пет са анулираните на втория. Причините са различни – преписване, използване на мобилни комуникации, нарушаване на анонимността”, поясни Таня Михайлова.", "date": "2019.05.24", "title": "МОН разпореди проверка на спорните въпроси от матурата по английски език "}
{"url": "http://epicenter.bg/article/Krasimir-Valchev--Balgarskata-azbuka-e-tsivilizatsionniyat-ni-prinos-i-kulturno-tvorchestvo/183908/2/0", "text": "Българската азбука е цивилизационният ни принос и културно творчество. Това каза за празничната програма на Радио „Фокус“ министърът на образованието и науката Красимир Вълчев по повод днешния Ден на българската просвета и култура и на славянската писменост.   По думите му езикът е това, което ни е съхранило през вековете и това, което ни свързва във времето и пространството. „Днес голяма част от България е извън физическите й граници. Имаме над 300 неделни училища и над 30 000 деца, които ги посещават. Много родители полагат усилия децата им да посещават училищата да съхранят българското у тях, както и познанията по български език, да ги запазят част от България като езиково и културно пространство. Понякога това им коства над 50 км пътуване и целия почивен ден, но го правят. Тази България е невидима на географската карта и показателно за това как ние се опитваме да съхраним българския език“, обясни министърът на образованието.   Според министър Красимир Вълчев основните фактори за съхранението на езика са възпитанието, което родителите и образователната система дават на децата, както и знанията по родния език, което определя отношението им към него.   Всички ние разчитаме на образованието, възлагаме всичките си надежди на него. Образованието е разговорът за нашите деца, заради него вярваме в тези светли бъднини, каза пред БНТ по повод празника Красимир Вълчев.   Ако искаме да станем образовани и да сме добри в нещо, трябва да отделим хиляди часове. Конкретно, за частните уроци, имаме една фиксираност върху изпитите след 7-ми клас. Едно дете обаче може да получи добри възможности и без да влезе в набеденото за най-добро училище. От учителя очакваме чувство за професионализъм, творческа нагласа, за да положи усилия и да вдъхнови всяко едно дете да учи. Всеки един от нас носи спомена за учителите, които са ни вдъхновили, коментира министър Вълчев.   Бих призовал учениците да четат. Спомням си, може би бях втори или трети клас, ми бяха подарили \"Ян Бибиян\", двете му части. Сега нищо не си спомням от него, но той ме провокира да чета повече и повече, каза той.  ", "date": "2019.05.24", "title": "Красимир Вълчев: Българската азбука е цивилизационният ни принос и културно творчество"}
{"url": "http://epicenter.bg/article/Fandakova--Motiviraniyat-i-vdahnoven-uchitel-e-osnoven-faktor-v-obrazovanieto/183910/2/0", "text": "„Основен фактор в образованието е мотивираният, вдъхновен и добре подготвен учител”. Това каза в ефира на Нова телевизия кметът на София Йорданка Фандъкова. Тя подчерта, че политиката на правителството за повишаване възнагражденията на преподавателите е правилна и това е задължително условие за привличане на млади кадри. Според градоначалника друг определящ фактор е възможността за кариерно развитие.   Фандъкова подчерта, че на децата трябва да бъде обяснявано, че книгата дава въображение заема специално място в живота на всеки човек. „Децата са по-умни от смартфоните”, подчерта Фандъкова.  ", "date": "2019.05.24", "title": "Фандъкова: Мотивираният и вдъхновен учител е основен фактор в образованието"}
{"url": "http://epicenter.bg/article/Karayancheva--S-pravo-se-gordeem--che-i--niy-sme-dali-neshto-na-sveta--na-vsi-slavyani-kniga-da-chetat-/183912/2/0", "text": "Повече от 200 години ние, българите, почитаме делото на солунските братя Кирил и Методий, които ни научиха на четмо и писмо. Това написа председателят на Народното събрание Цвета Караянчева в социалната мрежа „Фейсбук“ по повод отбелязването на Деня на българската просвета, култура и на славянската писменост.   „Браним своята самоличност и с право се гордеем, че и „ний сме дали нещо на света, на вси славяни книга да четат.“  Честит 24 май, скъпи ученици, учители и хора на духа, носители на кирилицата – третата официална азбука в ЕС!“, пише още председателят на Народното събрание.    ", "date": "2019.05.24", "title": "Караянчева: С право се гордеем, че и „ний сме дали нещо на света, на вси славяни книга да четат“"}
{"url": "http://epicenter.bg/article/Papa-Frantsisk-kam-balgarskata-delegatsiya-vav-Vatikana--Pazete-mira--razprostranyavayte-mira/183930/2/0", "text": "С посланието „Пазете мира, разпространявайте мира“ папа Франциск посрещна във Ватикана българската парламентарна делегация, която е в Рим по повод 24 май. Това съобщиха от пресцентъра на Народното събрание.   Главата на римокатолическата църква прие на аудиенция в Апостолическия дворец и подари на председателя на Народното събрание Цвета Караянчева метална статуетка с гълъб, който държи маслинова клонка. В основата на статуетката пише „Пазете мира, разпространявайте мира“.   Председателят на Народното събрание Цвета Караянчева му подари реплика на парламентарния звънец, с който е открито Учредителното събрание и фототипни издания на Търновската и Сребърната конституции.   „Разказах му, че България през тази година чества 140 години от Учредителното събрание и приемането на Търновската конституция. Той беше много впечатлен от това и дари няколко книги за библиотеката на Народното събрание, както и речта „Мир на земята“, която произнесе по време на посещението си в България, лично подписана от него за всички българи с послание за мир, благоденствие и разбирателство между хората“, посочи след аудиенцията председателят на Народното събрание.   Председателят на парламента Цвета Караянчева е изразила благодарност на папа Франциск за визитата му в страната, по време на която той отправи важни послания като обединение, обич и разбирателство между народите. Разказах му за мирното съжителство между различните етноси в България и благодарих за възможността днес да изразя своето уважение и благодарност, че той посети България и отправи тези послания именно от нашата страна, която е с богата култура, невероятна природа и фолклор, отбеляза след аудиенцията председателят на Народното събрание.   По време на срещата папа Франциск благодари за гостоприемството и за сърдечното и топло отношение на българския народ, показано по време на посещението му в България. Вие сте народ с много дълга история и дълбока вяра, заяви той. По думите му българите почитат традицията, която гледа към бъдещето. Бях развълнуван много от тези 249 деца, които получиха първо причастие в Раковски, посочи папа Франциск и добави, че е бил впечатлен от личността на Българския патриарх Неофит, който e човек на вярата и смирението.   Папа Франциск ме развълнува с познанията, които има за светите братя Кирил и Методий и за България, както и с отношението си към патриарх Неофит, коментира пред журналисти Цвета Караянчева. Тя уточни, че е разказала на главата на Римокатолическата църква за неделното училище в Кърджали, където живеят християни и мюсюлмани, взаимно се уважават и заедно празнуват празниците си. Важно е да работим за децата и младите хора, да ги възпитаваме да почитат доброто и да могат да правят добро, подчерта Цвета Караянчева. След аудиенцията председателят на българския парламент разговаря с Държавния секретар на Ватикана Пиетро Паролин и му подари копие на златната маска на одриския цар Терес, намерена в близост до Шипка.   Председателят на Народното събрание Цвета Караянчева отправи поздрави към всички българи по повод 24 май - Денят на славянската писменост и българската просвета и култура. Заедно с българските парламентаристи тя поднесе цветя на паметника на патриарха на българската литература Иван Вазов в италианската столица.  ", "date": "2019.05.24", "title": "Папа Франциск към българската делегация във Ватикана: Пазете мира, разпространявайте мира"}
{"url": "http://epicenter.bg/article/Tsvetelina-Penkova--Chestit-nay-svetal-balgarski-praznik/183931/2/48", "text": "  \"Честит празник на всички българи- най-светлият български празник, който трябва да ни кара да се гордеем с нашата писменост, култура и език\". Това каза кандидатът за евродепутат от \"БСП за България\" Цветелина Пенкова след честването на 24 май пред Паметника на Светите братя Кирил и Методий в столицата. Това съобщиха от пресцентъра на БСП.   \"Поздравявам и всички учители, студенти и ученици\", каза още Пенкова.   \"България има велика история, нейната писменост и култура са част от нея. Нека да я пазим и да я съхраняваме.\" Това каза кандидатът за евродепутат от \"БСП за България\" Крум Дончев по повод светлия празник.  ", "date": "2019.05.24", "title": "Цветелина Пенкова: Честит най-светъл български празник"}
{"url": "http://epicenter.bg/article/TsIK--6-355-633-izbirateli-imat-pravo-na-glas-na-26-may-/183935/2/0", "text": "В изборите за членове на Европейския парламент на 26 май участие ще вземат 13 партии и 8 коалиции, регистрирали кандидатски листи, както и 6 независими кандидати.   Общият брой на избирателните секции в страната по предварителен списък е 11 661, а общият брой избиратели по избирателни списъци е 6 355 633. Това съобщиха от ЦИК.   Избирателните секции в лечебни заведения, домове за стари хора или други специализирани институции за предоставяне на социални услуги, капитаните на плавателни съдове под българско знаме, в местата за изтърпяване наказание лишаване от свобода и за задържане, се образуват при наличието на не по-малко от 10 избиратели в срок не по-късно от 48 часа преди изборния ден.   Централната избирателна комисия напомня на избирателите, че изборният ден в България гласуването започва в 7.00 часа и приключва в 20.00 часа. Извън страната изборният ден започва в 7.00 часа местно време и приключва в 20.00 часа местно време.   Когато в 20.00 часа пред изборното помещение има негласували избиратели, председателят и секретарят на комисията установяват техния брой и самоличност, като тези избиратели предават документите си за самоличност на комисията. Само тези избиратели се допускат до гласуване след 20.00 часа, но не по-късно от 21.00 часа (извън страната това е съответното местно време).", "date": "2019.05.24", "title": "ЦИК: 6 355 633 избиратели имат право на глас на 26 май "}
{"url": "http://epicenter.bg/article/GERB-Sliven-se-vklyuchi-v-chestvaniyata-za-24-may/183936/2/48", "text": "Кандидатът за евродепутат от ГЕРБ Камен Костов, ръководството на партията в Сливен, общински съветници, членове и симпатизанти, се включиха в честванията по повод 24 май- Ден на българската просвета и култура и славянската писменост.   Те се присъединиха към шествието на сливенските училища, което премина от Градската градина до площад „Хаджи Димитър“, където се състоя официалната церемония по отбелязване на празника, съобщиха от пресцентъра на ГЕРБ. Слово към присъстващите отправиха кметът Стефан Радев и носителката на наградата „Аргира Жечкова“ – учителката Красимира Бакалова.   Сред официалните гости на събитието бяха министърът на земеделието, храните и горите Десислава Танева, народният представител Мария Белова, председателят на Общинския съвет Димитър Митев и др. Ученици поднесоха гирлянд пред паметника на войводата и сливенските възрожденци.   Празникът продължи на площада с концерт на Николина Чакардъкова.  ", "date": "2019.05.24", "title": "ГЕРБ-Сливен се включи в честванията за 24 май"}
{"url": "http://epicenter.bg/article/Elena-Yoncheva-poseti-Gabrovo-po-sluchay-24-may/183937/2/48", "text": "Водачът на листата на \"БСП за България\" Елена Йончева посети град Габрово по случай честването на 24 май - Деня на българската просвета и култура и славянската писменост. Това съобщиха от пресцентъра на БСП.   Йончева проведе среща с граждани в препълнена зала на Художествената галерия, където честити празника на присъстващите и заяви, че за България има надежда.   По-късно водачът на листата на \"БСП за България\" и народният представител от ПГ на \"БСП за България\" Кристина Сидорова положиха цветя пред паметника на Васил Априлов в града. Елена Йончева отбеляза, че Габрово е културен и просветен център на България - градът, в който през 1835 година е създадено първото взаимно училище, Априлската гимназия. Тя пожела на гражданите да запазят високия си дух и да защитават справедливостта.  ", "date": "2019.05.24", "title": "Елена Йончева посети Габрово по случай 24 май"}
{"url": "http://epicenter.bg/article/Premierat-v-Myunhen--Otnosheniya-mezhdu-Balgariya-i-Germaniya-sa-otlichni--sas-strategicheska-vazhnost/183938/2/0", "text": "Двустранните отношения между България и Германия са отлични, със стратегическа важност, а връзките с Бавария са най-активните и динамично развиващите се сред германските федерални провинции. Това заяви премиерът Бойко Борисов по време на срещата си с министър-председателя на Свободната държава Бавария д-р Маркус Зьодер, която се състоя в Държавната канцелария на Бавария в Мюнхен, съобщиха от правителствената информационна служба. Разговорите между Борисов и Зьодер бяха продължение на успешната и продуктивна среща, която двамата проведоха в София в началото на май. Днес във фокуса на обсъжданията бяха икономиката и инвестициите. Министър-председателят Маркус Зьодер отбеляза, че е впечатлен от това колко много немски заводи се откриват в България. „Очакваме още по-засилено икономическо сътрудничество. Придаваме голямо значение на доверието на баварския бизнес за търговия и инвестиции в нашата страна, и полагаме усилия в тази посока“, подчерта министър-председателят Бойко Борисов. Той добави, че за страната ни е от изключителна важност разширяването на присъствието на български продукти на баварския пазар в перспективни сектори като електрониката и електротехниката, машиностроенето, химическа промишленост, селското стопанство и др. „Стремим се да развиваме иновативни производства с висока добавена стойност и да подобряваме възможностите за развитие на технологиите“, каза още премиерът Борисов пред Маркус Зьодер.   Министър-председателят Борисов заяви, че България активно работи за още по-добри условия за привличане на инвеститори, включително чрез реформиране на професионалното образование и подготвянето на квалифицирани кадри, чрез намаляването на административната тежест и развитието на индустриалните зони.   Двамата премиери заявиха, че политическият диалог между България и Бавария е интензивен на всички нива и ще продължи полагането на всички необходими усилия за доразвиване на неизползвания потенциал. Маркус Зьодер предложи да се организира Икономическа вечер на България в Бавария, която да е още един израз на отличните отношения между България и Бавария.", "date": "2019.05.24", "title": "Премиерът в Мюнхен: Отношения между България и Германия са отлични, със стратегическа важност"}
{"url": "http://epicenter.bg/article/Boil-Banov--Kulturata-ni-e-edna-ot-nay-silnite-spoyki-/183939/2/0", "text": "Министърът на културата Боил Банов поздрави творците и дейците на българската култура и училищата по изкуствата и по културата на един от най-светлите ни празници - Деня на българската просвета и култура и на славянската писменост, предаде Novini.bg.  Уважаеми госпожи и господа,  На 24 май заедно отбелязваме делото на Светите братя Кирил и Методий, както и приноса на всички дейци на българската култура - на пишещите, на учителите от училищата по изкуствата и училищата по културата, на работещите в читалищата и библиотеките, в музеите и галериите, в сценичните институти, на всеки един будител и вдъхновител, на всеки пазител на българската идентичност.  Вярвам, че страната ни, която осмисли по неповторим начин делото на Светите братя и сподели кирилицата със страните от европейското семейство, е направила отдавна своя съзнателен избор за развитие, обусловен от културните ценности, които и българи, и европейци припознаваме като свои. Щастлив съм, че именно културата ни е една от най-силните спойки, допринесли за здравата ни връзка с европейските народи, като същевременно тя е и нашият принос за разнообразието и духовното богатство на Стария континент, за развитието на цялата европейска цивилизация.  Малко са оригиналните писмени системи от Средновековието, които достигат живи до нашето време. И кирилицата е една от тях. Надявам се, че информацията, която избираме да съхраним чрез нея за идните поколения, ще успее да ги накара да се чувстват поне толкова горди, колкото всеки един от нас, когато слуша химна на българското просвещение, на буквите, химна на един народ, който, независимо от изпитанията на времето, винаги се възражда и продължава да върви напред.", "date": "2019.05.24", "title": "Боил Банов: Културата ни е една от най-силните спойки "}
{"url": "http://epicenter.bg/article/Stanishev--Timermans-i-sotsialistite-v-Holandiya-vyarvat--che-promyanata-e-vazmozhna-v-Evropa/183940/2/48", "text": "  „#ЕвропейскиИзбори2019: Холандия вече гласува. Според прогнозите, социалистическата партия печели убедително! Водач на листата е Франс Тимерманс – нашият кандидат за председател на Европейската комисия“. Това написа във Фейсбук президентът на ПЕС Сергей Станишев.    „Казват, че вярата в победата е вече половин победа. Тимерманс и социалистите в Холандия вярват, че промяната е възможна в Европа, и работиха неуморно в тази кампания, за да спечелят доверието на хората. Усилията се оправдаха – в изборния ден два пъти повече хора гласуваха за PvdA, отколкото сочеха предварителните социологически проучвания“, пише още той.   „Доказахме, че можем да печелим – през април в Испания и Финландия, вчера в Холандия – с послания за социални реформи и ангажираност, за битка с неравенствата, за повече справедливост, за инвестиции в хората, за силен и единен ЕС с поглед към бъдещето.   Очаквам победа на социалистите в още много страни в #Европа, включително и в #България. Вдъхновени от първите прогнози и резултати, трябва да съсредоточим усилията си да убедим всеки човек, който иска социална справедливост и равноправие, да гласува за БСП тази неделя. Само така можем да върнем надеждата на хората в България и в Европа“, написа в социалната мрежа Станишев.     ", "date": "2019.05.24", "title": "Станишев: Тимерманс и социалистите в Холандия вярват, че промяната е възможна в Европа"}
