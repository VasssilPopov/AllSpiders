{"url": "http://epicenter.bg/article/Prof--Mihail-Mirchev--Do-sredata-na-april-BSP-mozhe-da-nadmine-s-3-4---GERB-/178799/2/0", "text": "Проблема за управляващите с този скандал с апартаментите, е че не утихва, а се надгражда. Борисов използва древната практика „Разделяй и владей“. До средата на април БСП може да надмине с 3-4 % ГЕРБ.   \r\n Това коментираха социолозите  проф. Михаил Мирчев и доц. Петър Чолаков в предаването „Лице в лице“ по бТВ. \r\n   \r\n Преди една година БСП изоставаше с 10 %, стигна до разлика от 2%. След скандала ГЕРБ изостава вече с 1%, До средата на април ще се разминават с още 3-4%, прогнозира социологът.  Предполагам, че при всички партии ще излязат някакви апартаменти.  Това е български патент. Проблема е, че висши политици не трябва да го правят. Само ДДС-то е огромна загуба за държавата. \r\n   \r\n „Демократична България не може да се сравнява с ДПС, още повече, че знаете, че в изборния ден ДПС си вадят 2-3% от задния джоб“, коментира още Мирчев. Според него от това, че ДБ са се отделили ще им помогне. \r\n   \r\n По думите му рейтингът на ВМРО рязко е подскочил, вероятно заради атаките срещу ромските гета, но има два месеца и не е ясно дали ще задържат това ниво. \r\n Проф. Мирчев обърна внимание, че скандалът с апартаментите е дошъл от средите на ГЕРБ. „Това не ви ли прилича на 2001 г, когато самия екип на Петър Стоянов произведе скандала, после медиите го побъркахте и той загуби 10 %.“, попита риторично социологът. \r\n   \r\n Петър Чолаков каза, че според него Цветанов е подала полуоставака, като е пуснал едната диня от тези под мишниците му. Според него ще се появи въпроса дали Цветанов няма да запази пълната си функция и влияние в парламента и Давидкова да е само проводник на тези неща. \r\n   \r\n Видяхме една много бавна и мудна реакция от страна на Цветанов. Той ще продължи да управлява изборите. Всеки ден се появява нещо ново, този скандал не приключва. Вероятно ще има спад в подкрепата на ГЕРБ.  Има два месеца до изборите. Не бих изключил и момента спад и после да се навакса. Тук обаче разликата е, че скандала се задържа. \r\n   \r\n От електорална гледна точка няма какво СДС да добави към ГЕРБ, според мен този син лъв почина, каза Чолаков. Въпреки това шестото място е за знакова фигура от СДС. \r\n   \r\n", "date": "2019.03.28", "title": "Проф. Михаил Мирчев: До средата на април БСП може да надмине с 3-4 % ГЕРБ."}
{"url": "http://epicenter.bg/article/Ekaterina-Zaharieva-/178795/2/0", "text": "  В свое изявление българското Министерство на външните работи подчертава, че   и че изказванията на министър Чавушоглу дни преди местните избори в Турция с намеса на името на съседна държава не е от полза за никого.      От пресцентъра на МВнР заявиха още: Разговорът е бил преди време, когато са били първонначалните обсъждания на поправките в Закона за вероизповеданията, разбра    \"По време на разговора Чавушоглу изрази притеснения, че поправките в българския Закон за вероизповеданията са насочени срещу мюсюлманската общност, пишат от Външно до медиите.   Вицепремиерът Захариева информира своя колега, че измененията в закона, които са внесени от народни представители, не са насочени срещу нито едно вероизповедание в страната, а напротив – гарантират равнопоставено третиране на всички регистрирани вероизповедания.    България не може да приеме намеса от чужда държава в законодателния си процес и такава не е била допускана.   Обръщаме внимание, че изказването на министър Чавушоглу е дни преди местните избори в Турция и практиката неведнъж е показвала, че използването на добросъседските отношения в такива ситуации обикновено не е от полза за никого\", се казва още в съобщението на външно министерство.   Твърдението „  дойде от външния министър на южната ни съседка Мевлют Чавушоглу в публична реч днес.   В речта си турският външен министър буквално казва: „   Изявлението му стана известно в деня, в който депутатите окончателно приеха последните промени в Закона за вероизповеданията и разсрочиха натрупаните до края на 2018 г. задължения на всички вероизповедания с 10 години.   От ВМРО ще поискат изслушване в парламента по темата на външния министър и настояват за гаранции, че българската политика е защитена от външни вмешателства.   Лидерът на БСП Корнелияя Нинова свиква утре спешнна пресконференция.  ", "date": "2019.03.28", "title": "Министър Захариева е наредила спешно да бъде извикан във Външно посланика на Турция у нас"}
{"url": "http://epicenter.bg/article/Daniela-Daritkova--Uspyah-da-se-distantsiram-ot-obraza-na-Tsvetan-Tsvetaanov/178796/2/0", "text": "  \"Работата ми гарантира стабилното парламентарно мнозинство. Не бих направила компромиси със съвестта си, само за да осигуря кворум. И Цветанов, и Борисов ме информираха, че ще бъда предложена за председател на ПГ на ГЕРБ\", каза още тя.    \"Всеки народен представител е свободен да надгражда промените в Закона за вероизповеданията\", коментира председателят на ПГ на ГЕРБ. \"Някой път решенията се прокарват без заяждане, само за да се покаже силна опозиция. Но много пъти БСП е добър коректив. Те все пак представляват много граждани. Призовавам БСП да се върнат в зала\", допълни Дариткова.   \"Живея в държавен апартамент, в София нямам собствено жилище. В Смолян живея в къщата на съпруга си\", категорична бе Дариткова.    \"Тази координирана атака нямаше как да бъде оставена без реакция. ГЕРБ доказа, че носи отговорност, въпреки че има обвинения без доказателства. Всички замесени колеги поеха своята отговорност. Всеки от ПГ на ГЕРБ е готов да поеме отговорност по всяко време\", завърши д-р Даниела Дариткова по темата за скандала с апартаментите", "date": "2019.03.28", "title": "Даниела Дариткова: Успях да се дистанцирам от образа на Цветан Цветаанов"}
{"url": "http://epicenter.bg/article/Valeri-Simeonov--Glasuvaniyat-Zakon-za-veroizpovedaniyata-e-natsionalno-predatelstvo/178797/2/0", "text": "\r\n \r\n   \r\n \r\n   \r\n „Ние отворихме широко вратата за финансиране на всички вероизповедания отвън, от чужди държави и по този начин допуснахме намеса във вътрешно-политическия живот на България. Не можем да се правим, че не виждаме как Турция спонсорира и издържа десетки и стотици, може би, имами в джамийските настоятелства в отделните области. Да се правим, че не виждаме как религията и техните духовници се използват в предизборни кампании”, каза още Валери Симеонов, съобщиха от пресцентъра на НФСБ.  \r\n   \r\n По думите му с този закон България е показала, че не е суверенна държава. \r\n „Жалко за всички, които са положили костите си в олтара на майка България, за да бъде тя свободна и независима. Ето виждате, че не е”, заключи Валери Симеонов. \r\n   \r\n", "date": "2019.03.28", "title": "Валери Симеонов: Гласуваният Закон за вероизповеданията е национално предателство"}
{"url": "http://epicenter.bg/article/pozvalyava-finansirane-otvan/178798/2/0", "text": "Финансиране и от чужбина могат да получават вероизповеданията, които имат и държавна субсидия. Те няма да са задължени да декларират даренията си пред държавата. Тези промени в Закона за вероизповеданията подкрепиха депутатите на ГЕРБ и на ДПС по време на окончателното обсъждане на промените в Закона. Те отхвърлиха ограничителните текстове на ”Обединени патриоти”, информира БНР. \r\n   \r\n Решението да се оставят и даренията от чужбина предизвика напрежение в пленарната зала, прекъсване на заседанието и извънреден председателски съвет. Не приеха предложението на ОП за спиране на чуждите дарения за вероизповеданията \r\n Спорната поправка, която позволяваше задълженията на Главното мюфтийство към държавата да бъдат разсрочени за 10 години бе окончателно приета. \r\n   \r\n Разсрочването ще стане по модела на търговските дружества. Подобна процедура има в Данъчно-осигурителния процесуален кодекс, но тя се отнася за стопански субекти и няма как да се приложи за вероизповедание. Ще бъдат фиксирани и всички основни условия. За срока за отсрочване ще тече и лихва. Отлагането на задължанията ще иска и предварително обезпечение в размера на главницата и лихвата до крайния срок за отсрочване. \r\n   \r\n Вносителите още веднъж изтъкват, че промените не са опрощаване на задължения, а отсрочка. Така ще се даде възможност за спиране на всички производства, които в момента са изискуеми към част от вероизповеданията и заплатите на духовниците ще могат да бъдат изплащани. Ще се изисква и предварително обезпечение в размера на главницата и лихвата до крайния срок на отсрочване. \r\n", "date": "2019.03.28", "title": "Промените в Закона за вероизповеданията позволяват даренията отвън"}
{"url": "http://epicenter.bg/article/Borisov/178718/2/0", "text": "  Това обяви премиерът и лидер на ГЕРБ Бойко Борисов на специална пресконференция в централата на партията след оставката на Цветан Цветанов.   Още в Брюксел ви казах, че ще има тежки наказания”, подчерта премиерът.     ”, каза още Борисов.    Аз вярвам на Цветанов. Но 7 дни нямаше медия, която да не държи от сутрин до вечер тази тема.     \" . Всички са напуснали държавните постове. Не зная какво е интересно откъде идва атаката. Преценихме ,че не изглежда красиво, не изглежда добре. Искам да видя нотариалните актове на всички в тази сграда. Просто ми е интересно. От първия момент ви казах, че не изглежда добре. По-тежки санкции от тези, не мога да си представя. Структурите си искат Цветанов. Припознават го като важен за тах човек. Седем дни нямаше медия, която тази тема да не я държаха от сутрин до вечер\", каза Борисов.  \r\n   \r\n .  Вежди Рашидов има фирма за търговия. Той купува апартаменти и ги препродава. Това му е бизнесът на него. Всички ги обичам, но ако има скандал, трябва да поеме отговорност. Да не мислите, че ми е приятно да чета как ГЕРБ ще се цепи.   коментира премиерът в присъствието на Цветанов. \r\n   \r\n \"  Знаете ли колко ми е важно, в момента върви важен геостратегически процес. Колко ни е важно инерконектора България-Гърция да се стартира. Оставям на медиите да се занимават с разследвания\", заключи той. \r\n   \r\n \"Компетентна, с добро излъчване, с авторитет в партията и член на Изпълнителната комисия\", каза за нея лидерът на ГЕРБ. \r\n \r\n   \r\n Преди това Цветанов прочете политическото споразумение между ГЕРБ и СДС за общо явяване на изборите в единна листа. \"Нашата цел е да изпратим максимален брой депутати\", обяви Цветанов. \r\n Двете партити поемат ангажимент, че през целия мандат ще бъдат членове на ЕНП. СДС ще заеме шесто място в общата листата на двете партии, които ще се яват с общите си отличителни знаци. Румен Христов обяви номинациията на СДС Секретарят на СДС Илия Лазаров ще е на последното място в листата.    ", "date": "2019.03.28", "title": "Борисов: Отвратихме народа с този скандал! Понесохме тежък удар! Наложихме тежки наказания (Видео)"}
{"url": "http://epicenter.bg/article/Daniela-Daritkova-e-noviyat-predsedatel-na-PG-na-GERB/178714/2/0", "text": "Това съобщи лидерът на партията Бойко Борисов на извънреден брифинг днес.    подчерта Борисов.   До края на деня ще кажа и кой ще замени г-жа Цачева. Искам да направим всички проверки, за да не излезе нещо, което да ни накара да връщаме кандидатурата.   „Моят основен приоритет ще бъде да търся диалога и да постигам максимално възможния консенсус, в интерес на българските граждани“, каза малко по-късно д-р Дариткова.  Приемам поста на председател на ПГ на ГЕРБ със съзнание за оценката, но и като предизвикателство, заяви още Дариткова.  \"В тази кризисна ситуация, смятам, че това е едно предложение, което е наситено с големи отговорности. Приемам го със съзнание за оценката, от друга - като предизвикателство\", каза още тя.    \"Вярвам, че търсенето на едно поведение без агресия ще даде друг облик и на парламента\", убедена е Даниела Дариткова.   Коя е д-р Дариткова? Д-р Даниела Дариткова е родена на 28.09.1966 г. . Тя е магистър по Здравен мениджмънт, завършен в Медицинския университет в София. депутат от 41-то Народно събрание до днес. Член е на ИК на ГЕРБ, председател на здравната комисия. Ползва се с уважение и авторитет в групата на ГЕРБ и сред останалите групи в парламента.   Дариткова е депутат още от първия мандат на ГЕРБ и натрупа сериозен политически опит от последните четири парламента. За кратко беше и председател на здравната комисия в 41-ото Народно събрание. През годините често беше спрягана и за регулярно овакантявания пост начело на здравното министерство, за последно и преди Кирил Ананиев да бъде избран за министър. Тогава се твърдеше, че Дариткова е отказала назначението.   Начело на здравната комисия Дариткова успява да балансира без преки сблъсъци множеството интереси и конфликтни точки в областта. Макар да не отказва на никого изслушване и да не се конфронтира директно, успява да налага и прокарва политиката на ГЕРБ в сектора. Нетипично за поведението на много депутати от ГЕРБ, може да се види, че Дариткова понякога прокарва законодателни предложения, които влизат в противоречие или изменят първоначално заявените намерения и политики на министъра. В същото време е дисциплинирана и спазва партийните инструкции.   Не отказва да коментира проблемни въпроси, да участва в дискусии и дебати с опозицията или с различните професионални общности в здравния сектор.   За времето си в политиката не влезе в запомнящ се скандал.", "date": "2019.03.28", "title": "Даниела Дариткова е новият председател на ПГ на ГЕРБ, ще търси диалог и консенсус"}
{"url": "http://epicenter.bg/article/Evrostat--Balgariya-na-15-to-myasto-v-ES-po-fizicheska-aktivnost-s-57--sportuvashti/178777/2/0", "text": "Повече от една четвърт от европейците не практикуват никакви упражнения извън работното време, показват последните данни на Евростат, предаде БГНЕС.   Според тях, 28% от европейците не са извършвали никакви упражнения в свободното си време през 2017 г.   Данните обаче показват, че голяма част от тях са извършвали такива, като 27% са практикували някаква форма на спорт, фитнес или физически активности за по-малко от 3 часа на седмица, а други 17% са правили това до 5 часа и още 28% – повече от 5 часа седмично.   Тази тенденция беше потвърдена във всички, с изключение на две страни – Португалия и Хърватия, където съответно само 45% и 36% от населението извършват физическа дейност извън работното време. Най-активните страни са Румъния (96%), Дания (93%) и Холандия (91%).   Евробарометър публикува през март 2018 г., че 15% от европейците изобщо не ходят пеш дори по 10 минути на седмица, а 12% седят повече от 8,5 часа на ден.   Извън таблицата за физическа активност остават четири страни заради прекалено ниски резултати. Държавите, в които населението е скарано със спорт или движение въобще са: Естония, Литва, Словакия и… Великобритания.   Основната пречка за спортна или физическа активност е липсата на време, според 40% от респондентите.   Като цяло беше установено, че нивата на спортна или физическата активност са занижени от 2013 г. насам, въпреки предприетите мерки за ръст на обратното.   Докладът също така разкрива, че мъжете се занимават с физическа активност повече от жените, като сред по-младите хора дялът им е по-голям. Установено е, че по-ниските нива на образование и финансовите затруднения също оказват влияние.", "date": "2019.03.28", "title": "Евростат: България на 15-то място в ЕС по физическа активност с 57% спортуващи"}
{"url": "http://epicenter.bg/article/Spetsprokuraturata-vleze-v-KINTEKS/178720/3/0", "text": "Спецпрокуратурата и ДАНС претърсват офиси на Кинтекс, съобщиха от прокуратурата.    Акцията е в рамките на досъдебно производство, следствени действия се извършват в офисите на дружеството.     Изземат се документи и се претърсват помещения. Досъдебното производство е образувано на 1 февруари т.г. за престъпно сдружаване и безстопанственост.    \"Кинтекс\" ЕАД е държавна компания за външна търговия с оръжие, боеприпаси и специална продукция. Неин принципал е Министерството на икономиката чрез Държавната консолидационна компания.   Действията на правоохранителните органи са във връзка с доклад на Агенцията за Държавна финансова инспекция, който е констатирал злоупотреби от сделки за износ на оръжие от български фирмиq съобщава БЛИЦ, позовавайки се на два независими източника.Според информация извършваните далавери са на стойност десетки милиони лева.   Очаква се магистратите и полицаите да изземат множество документация по разнищването на случая.    По неофициална информация разследващите проверяват договори, сключени между дружеството и фирмата \"Емко\" ЕООД. Неин собственик е бизнесменът Емилиян Гебрев, бивш дългогодишен служител на \"Кинтекс\". Това не е първата операция на прокуратурата срещу \"Кинтекс\". През 2016 година агенти на Държавна агенция „Национална сигурност“ нахлуха офисите на търговското оръжейно дружество.       ", "date": "2019.03.28", "title": "Спецпрокуратурата нахлу в КИНТЕКС"}
{"url": "http://epicenter.bg/article/KEVR--Tok--parno-i-voda-nyama-da-poskapvat-do-kraya-na-yuni/178748/4/0", "text": "Комисията за енергийно и водно регулиране прие решение във връзка с подаденото от „Булгаргаз” ЕАД заявление за утвърждаване на цена за IІ-ро тримесечие на 2019 г., по която общественият доставчик продава природен газ на крайните снабдители на природен газ и на клиенти, присъединени към газопреносната мрежа. Това съобщиха от пресцентъра на КЕВР.   Утвърдената от Комисията цена на природния газ за второто тримесечие е в размер на 45,17 лв./MWh лв. (без акциз и ДДС). Тя е с 0,83 % по-висока от цената за І-то тримесечие на 2019 г. В утвърдената цена на природния газ от 45,17 лв./MWh лв. (без акциз и ДДС) са включени компонента „цена на природния газ на входа на газопреносните мрежи“ в размер на 44,35 лв./MWh, компонента за дейността „обществена доставка“ по чл. 17, ал. 6 от НРЦПГ в размер на 0,69 лв./MWh и компонента за компенсиране на разходи, произтичащи от наложени задължения към обществото по чл. 11а, ал. 2 от НРЦПГ в размер на 0,13 лв./MWh, покриваща разходите на \"Булгаргаз\" ЕАД за съхранение на количества в подземното газово хранилище „Чирен“ в изпълнение на задължения по Плана за действие при извънредни ситуации, съгласно Регламент на ЕС № 994/2010.   В цената на природния газ не са включени цени за достъп и пренос през газопреносната мрежа, определени по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД, които клиентите следва да заплащат на крайните снабдители.   При утвърждаването на цената на природния газ КЕВР се съобразява с условията, залегнали в действащия договор между \"Булгаргаз\" ЕАД и ООО \"Газпром экспорт\". В ценообразуващата формула по договора се отчита движението на цените на алтернативните на природния газ горива - мазут със съдържание на сяра 1% и газьол със съдържание на сяра 0,1%, на световните пазари за последните 9 месеца.    При определяне на цената се отразяват и промените в курса на щатския долар спрямо лева, калоричността и количествата природен газ за съответното тримесечие. В правомощията на КЕВР е да установи единствено дали заявлението на обществения доставчик \"Булгаргаз\" ЕАД отговаря на изискванията на Наредба № 2 за регулиране на цените на природния газ и на договора за доставка между между \"Булгаргаз\" ЕАД и ООО \"Газпром Експорт\".   Независимо от повишението с 0,83%, за битовите и за стопанските потребители, ползващи природен газ, реалното увеличение ще бъде около 0,5%, тъй като останалите компоненти, формиращи цената на услугата - цена за достъп, пренос, разпределение и снабдяване, не се променят.   Промяната на цената на природния газ няма да се отрази на цените на топлинната енергия.   Без промяна остават и цените на електрическата енергия за битовите и небитовите потребители на регулиран пазар.    Решението на КЕВР за утвърждаване на цената на природния газ за ІІ-ро тримесечие на 2019 г. ще бъде публикувано на интернет страницата на регулатора.", "date": "2019.03.28", "title": "КЕВР: Ток, парно и топла вода няма да поскъпват до края на юни"}
{"url": "http://epicenter.bg/article/Die-Welt--Samo-glupak-mozhe-da-sravni-priznavaneto-na-Golanskite-vazvisheniya-s-Krim-/178738/11/33", "text": "Признаването от страна на държавния глава на САЩ Доналд Тръмп на израелския суверенитет над Голанските възвишения е важен сигнал за сирийците, иранците и палестинците, твърди авторът на германския национален ежедневник Die Welt Клеменс Вергин, цитиран от Агенция \"Фокус\".  Колко още войни срещу Израел трябва да загубят арабските държави, преди да престанат да претендират за тази област? Но някои умни глави в Европа твърдят, че чрез признаването на анексията на Голанските възвишения САЩ правят опит да оправдаят присъединяването на Кримския полуостров към Русия. Тези хора авторът на статията определя като „глупаци“.  Доналд Тръмп отново премести координатите на американската политика за Близкия изток – той призна Голанските възвишения като част от Израел. В отговор избухна цяла буря от протести. Някои смятат, че американците, без никакви реципрочни отстъпки, са „изпуснали от ръце“ важен обект от преговорите. Други виждат грубо нарушение на резолюцията на Съвета за сигурност на ООН за разрешаване на конфликта в Близкия изток. И някои умни глави в Европа, например, бившият външен министър на Швеция Карл Билд, дори заявяват, че американците практически оправдават руското анексиране на Крим със своите стъпки, пише Вергин.  Във всеки случай, това е голямо преувеличение и само тези, които ги мързи да мислят, може да твърдят подобно нещо. Изявлението на Билд е теза, която активно се насърчава от руските тролове в социалните мрежи. В същото време Крим и Голанските възвишения са диаметрално противоположни неща. Украйна предостави на Русия широк и дългосрочен достъп до стратегически важното пристанище на Черно море в Крим, и все пак без никаква причина или провокация бе атакувана от руснаците.  След това Русия проведе – според автора - незаконен референдум, за да оправдае присъединяването на Крим. Фактът, че част от Голанските възвишения сега е в ръцете на Израел, е резултат от съвсем различни причини. Той е последица от няколко агресивни арабски войни срещу Израел, в които Голанските възвишения постоянно бяха използвани за нахлуване на израелска земя.  Става въпрос за Шестдневната война от 1967 г., когато израелската армия зае Голанските възвишения. С това действие израелците предотвратиха мащабна атака на арабските армии. От гледна точка на международното право, това беше напълно легитимна отбранителна дейност, насочена срещу агресията на другата страна, която трябваше да започне през следващите дни.  В това се състои разликата: руското анексиране на Крим е резултат от завоевателната война на Русия. А завземането на Голанските възвишения от Израел е резултат от няколко арабски завоевателни войни. И възниква справедлив въпрос: колко още войни с Израел трябва да разгърнат и загубят арабските държави, преди да престанат да претендират, че тази територия е загубена по време на тези войни?  Основополагащата Резолюция 242 на Съвета за сигурност на ООН, която всички сега обичат да цитират, не отговаря на този въпрос. Това, което тя предвижда, е по-скоро паралелно действие. Там се говори за връщането на окупираните територии (в английската версия на резолюцията това е относително неясно понятие поради липсата на определителен член) в замяна на „справедлив и траен мир“, който включва „уважение и признаване на суверенитета, териториалната цялост и политическата независимост на всяка държава“ в тази област и правото на гражданите на всяка една страна да живеят в мир в рамките на сигурни и признати граници, без да бъдат заплашвани\".  Резолюция 242 беше приета през 1967 г., а през 1973 г. арабските държави отново нападнаха Израел и почти бяха принудени да паднат на колене. След някои териториални загуби в началото на войната, включително и на север, израелците все още успяват да държат стратегически важните Голански възвишения. Едва след тази нова агресивна война израелците законно анексират част от Голаните. Това се случва през 1981 година. Т.е. израелската страна отговори на нарушението на арабите на Резолюция 242 със свои нарушение на документа.  Този, който сега е възмутен от признаването от американците на тази реалност, трябва отново да се обърне към историята. Да, Тръмп наистина значително измести американската позиция и по този начин постави под въпрос статуквото. Но защо винаги само иранци, сирийци и „Хизбула“ имат право да променят статуквото на сирийско-израелската граница?  Сирия пусна смъртоносния враг на Израел на своята територия и позволи на Техеран да създаде военни позиции на пряка дистанция от израелската граница. „Хизбула“ също действа в сирийската част на Голанските възвишения. И това е много по-решителна мярка от чисто символичния акт, планиран от Тръмп.  Иран продължава неуморно да потвърждава целта си за пълно унищожаване на еврейската държава и винаги се противопоставя на всякакви опити за мирно уреждане в региона, включително с палестинците. С помощта на Техеран Асад успя да превърне Сирия в един вид васална на Иран държава. Докато влиянието на Техеран продължава е трудно да си представим, че Сирия ще постигне мирно споразумение с Израел. В сравнение с тези фактори в сирийско-израелските отношения, признаването от САЩ на суверенитета на Израел над Голаните е само малка стъпка в историята.  Ако след 20 или 30 години се стигне до нови мирни преговори между Израел и Сирия, то те със сигурност ще се провалят не поради признанието на САЩ на израелския суверенитет над Голаните. Най-трудно ще бъде да се постигне мнозинство в Кнесета, когато се гласува за отмяната на Закона за анексирането.  Именно тази за перспектива много израелски премиери намекваха по време на тайните преговори със Сирия преди началото на гражданската война в страната. Ако в бъдеще и двете страни наистина се споразумеят за обмен на мир за териториите, тогава американците няма да оспорят тези решения, въпреки че сега признават израелския суверенитет над Голанските възвишения.  Всъщност признаването от страна на Тръмп на този суверенитет изпраща важен сигнал и за сирийците, и за палестинците - времето не играе за вас и светът няма да чака вечно да се избавите от вашия израелски комплекс.  ", "date": "2019.03.28", "title": "Die Welt: Само глупак може да сравни признаването на Голанските възвишения с Крим "}
{"url": "http://epicenter.bg/article/Stefan-Tsanev-s-Ikar-za-izklyuchitelen-prinos-kam-balgarskiya-teatar-/178711/6/0", "text": "В Народния театър Иван Вазов\" бяха раздадени годишните награди за театрални постижения \"Икар\". За първи път Съюзът на артистите в България връчи специално отличие за изключителен принос към музиката и културата. С него беше отличена голямата българска певица Лили Иванова, която изпълни и песен, специално написана за празника. В най-дългоочакваните категории за главни роли призовете взеха Боян Арсов за ролята му на Сехизмундо в \"Животът е сън\", с което и режисьорът Дина Маркова взе награда за дебют, а Ива Тодорова взе статуетките за главна женска роля и драматургичен текст с моноспектакъла и - \"Приятно ми е, Ива\". Постановката \"Неодачници\" на режисьора Иван Пантелеев грабна приза за спектакъл, а писателят Стефан Цанев бе уджостоен с Икар за изключителен принос към българския театър.", "date": "2019.03.28", "title": "Стефан Цанев с Икар за изключителен принос към българския театър."}
{"url": "http://epicenter.bg/article/Britanskite-deputati-othvarliha-vsichki-varianti-za-Brekzit/178719/7/0", "text": "Британските депутати отхвърлиха снощи всичките осем алтернативни варианти за сделка за Брекзит, които бяха предложени за гласуване, съобщи БНТ.   \r\n Това се случи, след като депутатите поеха контрола върху дневния ред за излизането на Великобритания от Европейския съюз и на фона на новината, че премиерът Тереза Мей е готова да подаде оставка, ако подкрепят сделката й за Брекзит.   \r\n  Британските депутати се опитаха да формират мнозинство по различни алтернативни варианти на процеса на излизане от ЕС. Гласуваните снощи предложения нямат обвързващ характер, но показаха, че няма консенсус в Камарата на общините. \r\n   \r\n Депутатите се съгласиха за отлагане на датата за Брекзит, но се обявиха против излизане без сделка на 12 април - първата възможна отсрочка след първоначалната дата 29 март. Отхвърлена беше и идеята за усъвършенствана сделка от норвежки тип, която включва членство в общия пазар и митническо споразумение с ЕС. \r\n   \r\n Британските депутати гласуваха против оставане в Европейската икономическа зона и влизане отново в Европейската асоциация за свободна търговия. \r\n Не бяха одобрени и останалите възможности за митнически съюз, алтернативен план за тесни икономически отношения с ЕС, отказ от задействане на чл. 50, за да се избегне излизане без сделка, референдум за одобряване на сделката на Брекзит, преди да бъде ратифицирана от парламента и управляем процес \"без сделка\", ако не бъде постигнато споразумение с ЕС. \r\n   \r\n Договореното от премиера Тереза Мей споразумение на два пъти бе отхвърлено от парламента, но шансовете за одобрение се увеличиха, след като вчера Мей заяви, че е готова да напусне премиерския пост предсрочно. \r\n Бъдещето на споразумението обаче продължава да е несигурно заради позицията на северноирландските юнионисти, които по принцип подкрепят кабинета на Мей, но обявиха, че сега ще гласуват против нейната сделка. \r\n", "date": "2019.03.28", "title": "Британските депутати отхвърлиха всички варианти за Брекзит"}
{"url": "http://epicenter.bg/article/Kobrata--Reporterkata-iskashe-mnogo-poveche-ot-tseluvka--Video-/178729/8/73", "text": "Най-добрият български боксьор Кубрат Пулев се завърна на родна земя след драматичната си победа над румънеца Богдан Дину в САЩ. Кобрата бе очакван от множество журналисти на Летище София, като освен темата за двубоя, другата актуална такава бе целувката с репортерката след срещата, посочва gong.bg  „Разликата в САЩ и Европа е огромна. Там пазарът е друг, хората са по-различни. Тимът ми вече е друг. Хората от телевизията, всички са отворени, по-позитивни са, оценяват всичко, дори и целувката”, допълни Кубрат.  „Целувката не бе лоша, тя също бе част от доброто представяне. Така се случи, не беше планирана изобщо. Беше някакъв импулсивен момент. Няма как да повлияе на кариерата ми, целувката е много хубаво нещо. За да го направя, значи съм преценил, че човекът отсреща не просто желае целувка, но много повече. Направил съм го приятелско. Особено след победа човек е приповдигнат, а аз съм и човек шегаджия. Така се получи”, уточни още той.  „Ние се познаваме. Запознахме се на кантара. Тя тогава ми каза, че като победя ще празнуваме, ще направим парти. Аз ѝ отговорих, нека първо победя, а тя каза, че е сигурна в успеха ми. Беше с нас, говореше си с целия екип, с всички момчета, даже стана по-близка с някои. Познаваме се, а тя го изигра, че един вид не се познаваме. Не знам, някой ѝ е дал кофти акъл. Може би хората, за които работи са ѝ казали, за да направят известен сайта си. Виждате каква добра реклама съм аз. Рекламодателите могат да се активизират”, продължи Пулев.  „Не съм говорил с Дженифър Равало. Намерихме ѝ телефона от мой познат, който си имаше близко отношения с нея. Тя обаче не си вдига телефона. Имам снимки, видеа, мога да ви покажа и на вас тук. Има видеа, на които се вижда, че тя си стои с нас до 5 часа сутринта в лобито на хотела. Пиеше и да не казвам какви други неща правиха в тоалетните. Може би са ѝ дали лоши акъли, видя ми се добро момиче. Може би са ѝ казали: „Айде, сега тук ще изкараш няколко милиона, давай да станеш най-известната!“ Няма лошо, но това е непочтено и некоректно“, допълни той. „Тези енергии се завъртат наобратно като бумеранг и за нея си е лошо. За какво да се извинявам? Тя беше толкова щастлива, че я целунах. Има сигурно много жени, поне аз познавам много жени, които биха се изкефили яко да ги целуна, а те не остана благодарна на една целувка, а искаше да стане известна или нещо от сорта. Няма лошо, но така не става като по филмите“, каза още Кобрата.  „Целувката беше приятелска изцяло. Не съм се ядосвал, че така се разшумя. Всички се уплашиха, включително и адвокатът, който е един от най-добрите, бил е и адвокат на Тайсън. Той работи с много боксьори и познава бокса отблизо. Казах им: „А бе, какво ви става, бе хора?” В САЩ било различно. Колкото и да е различно, каквото и да го изкарва тя, то няма как да е друго. Ако един интелигентен човек погледне видеото, ще му стане ясно всичко. Тя се изкефи, усмихна се, благодари ми, че я целунах. Тя може да си пише каквото иска. Ако тя реши да отиде на съд, по-лошо за нея, защото ще се изложи и официално. Не виждам проблем“, коментира още Пулев.  „Не виждам нищо лошо в една целувка. Целувката е признак на любов, приятелство, не е на омраза, не е на война. Не мога да повярвам на тази реакция на хората. Дори жени ми пишат как така съм ходил да целувам жени? Прощавайте, ама аз не целувам жените така. Може би много жени са искали да ме целуват, но не съм им дал да припарят до мен. Аз не съм лек дискотечен тип, който ходи, върви и целува хората“, допълни той.  Кобрата сподели, че в началото и Андреа се е ядосала:  „Обади ми се и ми каза „Как може, защо го направи?”. Казах ѝ, че просто така се случи. Знаеш, че съм див човек. Такъв характер съм“.  „Аз го направих абсолютно на шега. Момичето го разбра на шега. След това кой какви идеи ѝ е давал си е нейна работа. Някакви користни и долни цели си гонят, но това няма да стане“, посочи още той. ", "date": "2019.03.28", "title": "Кобрата: Репортерката искаше много повече от целувка (Видео)"}
{"url": "http://epicenter.bg/article/Iliyana-Lazarova-ot-seriala--quot-Vrazki-quot--Goreneto-ne-e-reshenie/178786/10/0", "text": "Актрисата Илияна Лазарова стартира кампания „Горенето на е решение“  - против намерениeто на общините в България да горят отпадъци в тецове и инсинератори.   С тази своя инициатива тя застава зад екологичните организации „Грийнпийс“ и“ За Земята“, които в момента водят активна кампания на същата тема.   Топлоелектрическите централи в Русе, Сливен, Перник, Бобов дол, Димитровград и Гълъбово искат да получат разрешение да горят отпадъци заедно с въглищата. Това ще доведе до замърсяване на въздуха с фини прахови частици, тежки метали и отделяне на най-опасните известни замърсители  - диоксини и фурани, доказано канцерогенни, за които няма 100% ефективни филтри. При това централите са направени за горене на въглища, които имат съвсем различен състав от отпадъците и съотвено са снабдени с друг тип пречиствателни съоръжения за емисиите при горене.   След изгарянето, ¼ от обема на отпадъците остава под формата на пепел, част от която е силно концентрирано токсична и рискова за здравето на работещите в теца, както и на хората, живеещи в съседство с теца и депото, където се изхвърлят пепелите. Няма яснота нито за съдържанието, нито за произхода на боклука, който ще се изгаря под формата на RDF (RDF - refuse-derived fuel или гориво от отпадъци, получено след изсушаване и раздробяване на смесени оптадъци).   В тези общини почти липсва разделно събиране (най-вече на опасните отпадъци от домакинство). Така че отпадъците могат да съдържат следи от всякакви вредни химикали, които при изгаряне стават още по-опасни. Чрез горене се унищожават отпадъци, които иначе биха могли да бъдат рециклирани: пластмаси, гуми, хартия, картон, текстил. Рециклирането създава над 30 пъти повече работни места от изгарянето. Освен това инвестиция в горенето, ще спре всякакви наченки на система за повече рециклиране и за намаляване на боклука.     – коментира Илияна  Лазарова във връзка с горенето в тецовете. Положението по темата с изгарянето добива още по тежки измерения като в столицата предстои одобрение на проект за построяване на Инсинератор – съоръжение създадено с единствената цел да гори отпадъци.   След като дълги години София се намираше на ръба на криза с боклуците си, от Столична община решиха да се справят с проблема като създадат няколко нови. А именно, боклукът на града ще бъде изгарян в нова инсталация в ТЕЦ София, бъркайки в джоба и здравето на жителите на града.   Осъществяването на проекта за изгаряне на отпадъците в София ще струва половин милиард лева, взети под формата на кредит от ЕС и Инсинераторът ще ни задължи с куп неизгодни условия чрез 30 годишен договор. Ще се горят 180 000 тона годишно смесен боклук от анонимните сиви контейнери. Отговорник за поддържането на пещта, включително смяна на филтри, ще бъде Топлофикация София - дружество в затруднено финансово положение и отрицателно ниво на доверие от страна на гражданите. Всеки ден 1 камион (22 тона) със силно токсична пепел ще заминава към депо за опасни отпадъци в Германия, а  останалите 98 тона пепел дневно ще отиват към депото във Враждебна. Най-вероятно инсталацията в София ще бъде последният построен нсинератор в Европа, тъй като в Европейският парламент се гласува след 2020 г. да не се финансират повече проекти за изгаряне на отпадъци с евро пари.    споделя актрисата, нашумяла със сериала \"Връзки,  по темата с Инсинератора.   Дните  с най-замърсен въздух почти свършиха за този отоплителен сезон, но изхвърлянето на боклуци е целогодишно и проблемът с горенето ще се задълбочава. В София например всеки ден се изхвърлят между 800 и 1000 тона отпадъци. Затова е важно да не спираме да мислим за чистотата на въздуха ни и да сме активни.", "date": "2019.03.28", "title": "Илияна Лазарова от сериала \"Връзки\": Горенето не е решение"}
{"url": "http://epicenter.bg/article/Nikoleta-Lozanova-defilira-na-proletnoto-izdanie-na-Sofia-Fashion-Week-/178791/10/0", "text": "Стотици гости изпълниха зала EFE на хотел Маринела, по случай втората вечер от българската модна седмица. Благодарение на партньорите от Corset и интерактивния корнер на Nurus, всички те се насладиха на атрактивната welcome area на Sofia Fashion Week. Красиви представителки на парфюми Martinez грабнаха вниманието не само със страхотни аромати, но и с жив питон в клетка.   Сред присъстващите бяха световни гост-дизайнери, като MarvinNonis и Curiel, които споделиха своето възхищение от представените по подиума тоалети и цялостния облик на събитието.   Пищната вечер стартира с Venzy и изпълнението на последния му хит, “Момиче за милиони”, и продължи с феерично модно шоу от Berna Moda.  Българският бранд с дизайнер Берна Шабан представи сватбената колекция „PearlintheCrown”. Фини кройки, ръчни бродерии и милиони инкрустирани камъни потопиха залата в блясък и красота.   Модна  къща Aggressor ни  пренесе в света на екстравагантния мъж с новата си колекция за пролет – лято 2019. Мъжкото момиче на българската модна сцена Марияна Папаличева и този път не изневери на стила си с колекцията за смелите господа, които не се притесняват да бъдат забелязани.   За втори път на българския моден подиум блесна и KARAMDAYA, който впечатли с черно-сребърна феерия, докосваща сетивата, носеща желание за приказка без край.   Незабелязани не останаха и дизайните на Вяра Георгиева Лазарова, която представи своята най-нова колекция, FEDE Special, вдъхновена от цветовете и контрастите на нашите сънища. Стилът на тази изчистена линия отразява личния стил на Вяра и е уникално съчетание от новаторство и професионализъм, от артистичен финес и елегантна функционалност.   Една различна и провокативна Haute Couture колекция, създадена специално за SFWSS19, бе представена от модна къща BANDEROL. Вдъхновени от красотата на истинската любов,  дизайнерският екип на бранда, успешно пресъздаде своите идеи, обединявайки различни техники и комбинации.   След като гостите на събитието се насладиха на музикална пауза с Venzy, на подиума бе презентирана и спиращата дъха пролетно-лятна линия на модна къща Princess Fashion Studio. С колекцията “Candy Cotton” дизайнерите Соня Атанасова и Силвана Данаилова ни демонстрираха своите професионализъм и креативност чрез перфектната симбиоза от цветове, материи и детайли. Дизайните по подиума пресъздадоха визията на съвременната принцеса – хармонична, чувствена и романтична, а Николета Лозанова, облечена в красива булчинска рокля, допринесе за перфектния завършек на пищното шоу.   Лидерът в иновативния мъжки стил и изработването на атрактивни мъжки костюми, Lusso, се доказа като извор на вдъхновение за смелите и елегантни господа. Междувременно, дизайнерът на PalomaFashion, Поля Кинова, изпъкна с елегантни рокли, с които да бъдат разкрити и подчертани индивидуалността, характера и вкуса на всяка дама. В своята работа дизайнерката умело съчетава перфектно изпълнение и модерен дизайн, а модната къща се отличава с изработването на сватбени и официални тоалети, които са изцяло ръчно изработен Haute Couture.   След финала на бляскавата вечер, приятната атмосфера бе пренесена в StreetLounge, където гостите се насладиха на зареждащо афтър парти. Междувременно, присъстващите успяха да разгледат тоалетите от подиума отблизо и да закупят своите фаворити в първия по рода си Sofia Fashion Week Store.   Както традицията повелява организатор и домакин на SFW е хотел Маринела, а съорганизатор и официален партньор – Code Fashion TV.      /   /    /   ", "date": "2019.03.28", "title": "Николета Лозанова дефилира на  пролетното издание на Sofia Fashion Week."}
{"url": "http://epicenter.bg/article/Deystviya-na-papata-pri-mesa-v-Italiya-predizvikaha-sporove-v-internet--Video-/178731/7/0", "text": "В началото на тази седмица, по време на посещение на папа Франциск в италианският град Лорето, той постоянно издърпваше ръката си от хора, които понечваха да целунат пръстена му.    като реакцията на папата го вкара автоматично във войната между представителите на консервативната католическа общност и тези с по-прогресивни възгледи, пише Business Insider.   Изданието LifeSiteNews, което следва консервативна линия относно католическата религия, поради което често критикува папата, нарече епизода „обезпокойтелен” в статия описваща дългата история на пръстените носени от папите в миналото и тяхното значение.     Биографът на папите Остин Ивере, който е поддръжник на Франциск, отвърна на свой ред с публикация в социалната мрежа: „Той се грижи да има връзка с тях, не да го третират като свещенна реликва. Той е Викар на Христос, не римски император.”   По думите на йезуитския свещеник Ръсел Полит, целуването на пръстена на папата няма нищо общо с традицията, като това е дошло от монархиите в миналото.    особено ако миряните са подредени в дълги опашки с тази цел. Потребител се намесва в спора, разкривайки, че когато бил на посещение при Йоан Павел II с група от 50 души, били специално инструктирани да не целуват ръцете на папата.    На 7 май той ще отпътува за столицата на Северна Македония - Скопие.", "date": "2019.03.28", "title": "Действие на папата при меса в Италия предизвика спорове в интернет (Видео)"}
{"url": "http://epicenter.bg/article/Gori-nebostargach-v-targovskata-zona-na-Daka-/178741/7/0", "text": "Огромен пожар избухна в 19-етажна търговска сграда в столицата на Бангладеш, Дака, съобщават АФП и БГНЕС. \"19 противопожарни единици са на мястото на инцидента. Флотът на Банглаеш и военновъздушните сили също се присъединиха към борбата с пожара\", заяви дежурният офицер Мохамед Ръсел. \r\n \r\n \r\n Все още не ясно дали хората са хванати в капан в офисната сграда в Банани, търговска зона в столицата на Бангладеш. Снимките в социалните медии показват мощен пламък и гъст черен дим, излизащ от сградата.   Огромен пожар в стария квартал на Дака миналия месец уби най-малко 70 души и рани още 50 души.   Представители на противопожарната служба съобщиха, че склад за дезодоранти и гранулирана пластмаса в една от петте запалили се сгради е предизвикал този пожар.   Бедствието припомни пожар от юни 2010 г. в близкия квартал Нимтоли, в който бяха убити 123 души.", "date": "2019.03.28", "title": "Гори небостъргач в търговската зона на Дака (Снимки)"}
{"url": "http://epicenter.bg/article/Moskva-othvarli-priziva-na-Tramp-da-iztegli-voennite-si-ot-Venetsuela-/178747/7/97", "text": "Кремъл отхвърли днес призив на американския президент Доналд Тръмп Русия да се изтегли от Венецуела и подчерта, че руските действия са законни и съгласувани с легитимното правителство на латиноамериканската страна, предаде Ройтерс.  „Всичко е в рамките на нормални отношения със законно правителство“, каза Юрий Ушаков, съветник на руския президент Владимир Путин.  Късно снощи Тръмп настоя Русия да изтегли военните си от Венецуела и заплаши, че „на масата са всички опции“, за да накарат Москва да направи това.  В същото време военният аташе на Венецуела в Русия заяви, че руските войници не са в страната, за да изпълняват военни операции.  Руското външно министерство обяви във вторник, че решението на Москва да изпрати военни специалисти във Венецуела е в пълно съответствие със законите на страната.  Това стана след съобщенията за кацане на руски военни самолети пред уикенда на летище край столицата Каракас със 100 войници и 35 тона оборудване, което бе разкритикувано от Вашингтон.  Държавният секретар Майк Помпейо предупреди в понеделник Москва, че САЩ няма да гледат безучастно как Русия вкарва военни във Венецуела в подкрепа на режима на Николас Мадуро.  САЩ подкрепят опозиционния венецуелски лидер Хуан Гуайдо, който през януари се самопровъзгласи за временен президент.  ", "date": "2019.03.28", "title": "Москва отхвърли призива на Тръмп да изтегли военните си от Венецуела "}
{"url": "http://epicenter.bg/article/Migranti-otvlyakoha-targovski-korab--Akustiraha-v-Malta/178752/7/0", "text": "Малтийските официални лица успяха да установят контакт с капитана на кораба, който заявил, че е бил заплашен от мигрантите, като му е било разпоредено да промени курса за Малта.   Рано сутринта корабът е достигнал до малтийски води и по-късно му е било позволено да акостира от местните власти. След това въоръжените сили на Малта придружили танкера до пристанище, където трябва да бъде проведено разследване на полицията, съобщава Юронюз, предаде БГНЕС.   През нощта 108 мигранти отвлякоха търговския кораб край бреговете на Либия и го насочиха към Малта. Те били спасени от екипажа на плавателния съд от водите на Средиземно море, като по-късно отнели управлението, след като разбрали, че екипажът иска да ги върне в Либия.   По-рано Малта обяви, че няма да допусне кораба в свои териториални води, а вътрешния министър на Италия Матео Салвини нарече мигрантите “пирати”, които щели да видят Италия “само през телескоп”. Той повтори позицията си във Фейсбук по-късно същата вечер, добавяйки: “Не съм променил мнението си: приоритетът ми е безопасността на италианците”.   Случаят идва в деня, в който Европейския съюз обяви, че спира патрулите на военни кораби на страните членки в Средиземно море, което беше направено по искане на Италия.   Частната инициатива „Mediterranea“ призова европейските власти да „се държат като правна цивилизация, каквато претендират да са“, като трябва да вземат предвид, че мигрантите са „човешки същества, бягащи от ада“.   В доклад на ООН от декември 2018 г. се казва, че мигрантите, бягащи от Либия, са изправени пред “невъобразими ужаси”, като изтезания, групово изнасилване, робство и трафик на хора.   Редица групи за защита на правата на човека разкритикуваха решението, заявявайки, че това е доказателство, че европейските лидери се опитват да избегнат отговорността за кризата.   ", "date": "2019.03.28", "title": "Мигранти отвлякоха търговски кораб! Акостираха в Малта"}
{"url": "http://epicenter.bg/article/Mariya-Zaharova--SASht-saznatelno-provokirat-razpad-na-darzhavnostta-i-haos-vav-Venetsuela-/178756/7/97", "text": "САЩ съзнателно дестабилизират ситуацията във Венецуела, провокирайки разпад на държавността и хаос в латиноамериканската страна. Това заяви на брифинг официалният представител на Министерството на външните работи на Руската федерация Мария Захарова, предават TACC и Агенция \"Фокус\".  Тя припомни последователна поредица от действия, целящи дестабилизиране на ситуацията във Венецуела, включително налагане на санкции срещу финансовия, петролния, златодобивния сектор, разделянето на обществото, въоръжените сили, опитите за принудително внасяне на хуманитарна помощ, както и продължаване на саботажите или други действия, които „пряко се квалифицират като саботаж срещу енергийната система на страната\".  „Всичко това е умишлена провокация на хаос, разпад на държавата, в резултат на което просто няма да има победители. Вие във Вашингтон, разбирате ли това?“, бе обръщението на Захарова към американските власти.  „Задавахме този въпрос в контекста на други държави и се оказахме, за щастие или за съжаление, прави. В контекста на Венецуела всеки ли разбира последствията от собствените си действия?\", обърна се Захарова към страните, подкрепящи САЩ по венецуелския въпрос.  САЩ получиха карт бланш от Нидерландия за използването на остров Кюрасао (част от кралството) като трамплин за агресивна намеса във венецуелските дела, добави Захарова.  „Обърнахме внимание на подписването на споразумение между Нидерландия и САЩ за използването на инфраструктурата на остров Кюрасао за хуманитарни доставки за Венецуела. Ако говорим в контекста и във връзка с реалността, Хага даде на американците карт бланш за намеса във Венецуела под прикритието на хуманитарни лозунги“, категорична бе Захарова.  \"Военното присъствие на Русия във Венецуела не представлява заплаха за никого\", увери Мария Захарова в отговор на призива на президента на САЩ Доналд Тръмп Русия да изтегли военните си от страната.  „Русия не заплашва никого\", увери Захарова в отговор на изявленията от Белия дом.  Миналия уикенд два руски самолета с военни и техника на борда са кацнали на международното летище „Симон Боливар“ във венецуелската столица Каракас. Пояснено бе, че тяхното присъствие в страната е свързано с изпълнение на договори за военнотехническо сътрудничество, подписани между Русия и Венецуела преди „много години“.   САЩ нямат право да изискват от Русия отзоваване на военните й специалисти от страната или да прекрати сътрудничеството си с нея, подцерта Захарова.  Коментирайки изявленията на Вашингтон, тя отправи въпрос на какви основания са направени те.  „На основата на международното право, на американските закони или на основата на някакви правни актове, за които никой не знае? Честно казано, това не е реторичен въпрос, иска ми се да получа отговор на него“, призна руският дипломат.  Захарова напомни, че „руските специалисти пристигнаха във Венецуела в съответствие с разпоредбите на двустранното междуправителствено споразумение за военнотехническо сътрудничество. Никой не е отменил този документ. Руската страна не наруши нищо: нито международните споразумения, нито вътрешното законодателство на Венецуела; Русия не променя баланса на силите в региона, Русия не заплашва никого, за разлика от гражданите във Вашингтон, чиито изявления току-що цитирах\".  „Искам да подчертая още веднъж, че това е принципна позиция на руската страна, която ние стриктно следваме“, припомни Захарова.  „Що се отнася до изявленията на американския държавен секретар и вицепрезидента на САЩ, ние виждаме в тях доста арогантен опит за диктат в суверенни държави – не една, а няколко. А това обикновено е в традициите на съвременната американска дипломация, но сега разглеждаме конкретен случай. Диктуват на съвременните държави как трябва да изграждат отношения помежду си”, посочи Захарова.   ", "date": "2019.03.28", "title": "Мария Захарова: САЩ съзнателно провокират разпад на държавността и хаос във Венецуела "}
{"url": "http://epicenter.bg/article/D-r-Daritkova--Priemam-posta-na-predsedatel-na-PG-na-GERB-kato-predizvikatelstvo/178722/2/0", "text": "Приемам поста на председател на ПГ на ГЕРБ със съзнание за оценката, но и като предизвикателство. Това заяви д-р Даниела Дариткова пред журналисти в Народното събрание, предаде Агенция \"Фокус\".   \"В тази кризисна ситуация, смятам, че това е едно предложение, което е наситено с големи отговорности. Приемам го със съзнание за оценката, от друга като предизвикателство\", каза още тя.    Д-р Дариткова ще заеме мястото на Цветан Цветанов, който обяви вчера, че напуска Народното събрание. Към момента Дариткова е председател на Здравна комисия.    Никога няма да мога да бъда Цветанов в парламентарната група - в рамките на възможностите си ще търся консенсуса, каза още тя. Дариткова посочи, че ще търси устойчивото парламентарно мнозинство, което е изключително важно, за да функционира правителството и да се покаже стабилност в държавата.   \"Вярвам, че търсенето на едно поведение без агресия ще даде друг облик и на парламента. Важно е да покажем това като модел на поведение в цялото общество\", заяви тя. По думите й за съжаление в обществото агресията взима превес.    На въпрос кой ще замести Цветанов в комисиите, тя допълни, че това предстои да се реши.  Попитана как ще работи с опозицията, д-р Дариткова изрази надежда това да се случи в търсене на устойчивите решения в интерес на българските граждани.  \"Разчитам тя да бъде добър коректив и отговорна опозиция\", допълни още д-р Дариткова.    Тя посочи, че ПГ на ГЕРБ няма да промени своето поведение, защото ще бъде последователна и ще изпълнява програмата си.    Д-р Дариткова посочи, че разчита на подкрепата на своите съпартийци в парламентарната група и обясни, че трябва да се бори за нея ежедневно. ", "date": "2019.03.28", "title": "Д-р Дариткова: Никога няма да мога да бъда Цветанов, но ще търся консенсуса"}
{"url": "http://epicenter.bg/article/Mustafa-Karadaya--Shte-podkrepim-ostavkata-na-Tsvetan-Tsvetanov--tya-e-vapros-na-lichna-volya-/178743/2/48", "text": "Ние сме либерали, оставката е въпрос на лична воля. Това каза председателят на ДПС Мустафа Карадайъ пред журналисти в отговор на въпрос дали ДПС ще подкрепи оставката на Цветан Цветанов, предаде Агенция „Фокус“.  По повод информацията, че Даниела Дариткова ще оглави ПГ на ГЕРБ, Карадайъ коментира: „Това е решение на ПГ на ГЕРБ. Ние в ДПС си взимаме нашите решения и си ги изпълняваме и не позволяваме никой да ни се меси.\"  \"От наша страна ние не се месим в решенията и на другите политически партии и парламентарни групи“, каза още Мустафа Карадайъ.  ", "date": "2019.03.28", "title": "Мустафа Карадайъ: Ще подкрепим оставката на Цветан Цветанов, тя е въпрос на лична воля "}
{"url": "http://epicenter.bg/article/Valeri-Simeonov--Pozhelavam-tsvetya-i-rozi-po-patya-prashen-na-Daniela-Daritkova/178745/2/0", "text": "Пожелавам цветя и рози по пътя прашен на Даниела Дариткова. Ще я подкрепяме, когато има за какво. Това каза лидерът на НФСБ Валери Симеонов пред журналисти във връзка с новината, че Даниела Дартикова поема поста председател на ПГ на ГЕРБ.  „Право на ГЕРБ да си изберат председател на ПГ. Така са решили, така са постъпили. Естествено, че аз имам притеснения, че ще има определени проблеми с работата оттук нататък в парламента между различните парламентарни групи. Пожелавам успех на г-жа Дариткова\", заяви Симеонов.  По думите му Цветанов все пак до момента е извършвал много сериозна координационна работа между групите.   \"Може би ще има някакъв преходен период. Бих пожелал всичко най-добро на г-жа Дариткова, цветя и рози по пътя ѝ прашен и карамфили за нашата любов. Ще я подкрепяме, когато има за какво. Ще си отстояваме нашите позиции, както днес стана със Закона за вероизповеданията“, допълни Симеонов.", "date": "2019.03.28", "title": "Валери Симеонов: Пожелавам цветя и рози по пътя прашен на Даниела Дариткова"}
{"url": "http://epicenter.bg/article/Tsvetanov--Kolegite-ot-PG-mi-podariha-maratonki--za-da-prodalzha-da-byagam-v-dalgiya-politicheski-maraton/178750/2/48", "text": ". Това каза заместник-председателят на ГЕРБ Цветан Цветанов пред журналисти, предаде Агенция „Фокус“. Цветанов заяви, че е готов да помага на Даниела Дариткова и на парламентарната група.  „  Единственото във времето, когато има пленарни заседания и трябва да бъда тук, сега ще бъда в някоя поредна община, където ще правя поредната среща с нашите структури и ще можем да се подготвим максимално организационно добре за предстоящите избори“, допълни Цветанов.  „ “, допълни Цветанов.   Във връзка напускането на парламента, заместник-председателят на ГЕРБ посочи: „Винаги съм бил за целостта и да не остава усещане в хората, че има някакъв скандал или конфликт в ръководството на ГЕРБ. Страдат структурите, членовете, симпатизантите.    Той обясни, че Законът за вероизповеданията е бил много трудно изпитание за всички парламентарни групи. „Всеки иска под една или друга форма да покаже на своите избиратели, че защитава и отстоява дадени принципни позиции.  , обясни той.  Вече имаме изграден механизъм с парламентарните групи, с който да търсим политически консенсус и устойчивост в законодателството, каза още Цветанов.  Той сподели, че днес е имал последен Председателски съвет, на който е присъствал заедно с бъдещия председател на ПГ на ГЕРБ Даниела Дариткова и със заместник-председателя Красимир Велчев.  „Д-р Дариткова усети атмосферата както на емоцията, която има в кабинета на председателя на българския парламент, но видя, че когато се стараем всеки един да направи своето изложение в духа на конструктивния подход, нещата могат да бъдат, както ги видяхте в пленарна зала“, допълни още Цветанов.  „   . Това щеше да означава, че аз съм се вкопчил в позицията шеф на парламентарна група и за мен това е фиксация или някакво его.  “, коментира още Цветанов.  ", "date": "2019.03.28", "title": "Цветанов: Колегите от ПГ ми подариха маратонки, за да продължа да бягам в дългия политически маратон"}
{"url": "http://epicenter.bg/article/Smut-v-plenarna-zala---Daritkova-spasyava-zadavila-se-s-voda-deputatka-ot-GERB/178754/2/0", "text": "Минути след като беше избрана за шеф на групата на ГЕРБ, Даниела Дариткова се втурна да спасява съпартийка в пленарната зала, предаде Канал 3.  \"Моля за медицинска помощ\", призова от трибуната друга лекарка - д-р Нигяр Джафер от ДПС. Заседанието бе прекъснато за кратко.  Оказа се, че Ралица Добрева от ГЕРБ се е задавила с вода, а първа при нея се озова д-р Дариткова.  Не се наложи наложи друга лекарска намеса от дежурния медицински екип в парламента.  Именно пострадалата Ралица Добрева трябва да напусне парламента, ако в него се завърне Цецка Цачева, която подаде оставка като министър на правосъдието заради \"Апартаментгейт\".  ", "date": "2019.03.28", "title": "Смут в пленарна зала - Дариткова спасява задавила се с вода депутатка от ГЕРБ"}
{"url": "http://epicenter.bg/article/Kray-na-smyanata-na-vremeto--Shte-ima-li-transporten-haos-i-problemi-v-biznesa-/178755/2/0", "text": ". 84% от европейците са против промяната на часовото време. У нас онлайн проучването със 17 000 респонденти показа, че 96 на сто подкрепят идеята да се премахне сезонната смяна на времето. 51% от тях искат лятно часово време, а 38% - зимното.    До април догодина всяка страна трябва да избере в кое часово време да остане. Тези, които пожелаят да останат на лятно часово време, ще преместят стрелките за последно през март 2021 г., а останалите –  през октомври. Ако дотогава държавите в обща часова зона не се координират и не изберат еднакво време, може да се стигне до сериозна часова разлика и респективно - до проблеми с трансграничната търговия, транспорта, далекосъобщенията и пътуванията, предупреждават експерти.  Брюксел дава срок до 2021 г. да се синхронизират всички разписания и транспортни схеми между отделните държави в ЕС.    Затова смяната на времето не се отразява на въздушния трафик, когато се прави едновременно. Ако всяка държава обаче сама реши да остане постоянно на зимно или лятно време, може да се стигне до разминавания във въздушните графици, предупреждават експерти. Тези разлики в часовите зони ще усетят и пътниците по гарите.   Смяната на часа ще доведе и до промени в графиците на влаковете у нас тази неделя. 29 влака, които се движат в нощните часове по основните направления - София, Пловдив, Варна и Бургас, ще са с променено разписание.    Най-сериозни загуби отчитат в производствата, където трудовите злополуки в първата седмица след смяната на часа растат с една трета, а почти 3/4 от работещите са по-непродуктивни. Засега по-голямата част от бизнеса иска лятното време да остане постоянно у нас.   Източник: Нова.тв", "date": "2019.03.28", "title": "Край на смяната на времето: Ще има ли транспортен хаос и проблеми в бизнеса?"}
{"url": "http://epicenter.bg/article/Borisov-za-Lozan-Panov--Ostavyam-na-mediite-da-se-zanimavat-s-tiya-razsledvaniya--VIDEO--/178761/2/0", "text": "Премиерът и лидер на ГЕРБ Бойко Борисов бе уклончив в коментара си за председателя на ВКС Лозан Панов по време на днешния си брифинг, предаде Канал 3.   Както е известно, съпругата на Панов се оказа също собственичка на луксозен имот на \"Артекс\", като цената платена от нея се оказа рекордна ниска - 250 евро на квадратен метър.  По време на пресконференцията на два пъти журналисти зададоха въпроси на премиера за Панов и съпругата му. Въпреки опитите да получат отговор от премиера, той не пожела да влезе в темата.   Редно ли е жената на шефа на ВКС също да си купува евтин апартамент...?      Минута по-късно последва втори въпрос към премиера за апартамента на семейство Панови, на който Борисов изненадващо отговори, но в посока енергийни проекти.   Бъдещият правосъден министър ще настоява ли шефът на ВКС да разкрие цялата истина около този апартамент и да обясни – как така се е облагодетелствал?      Самият Лозан Панов не се яви на днешното заседание на ВСС, защото, оказа се, бил в отпуска.  Председателят на ВКС е и единствената обществена личност, която не е дала отговори по скандала с \"Артекс\". Част от членовете на ВСС днес не бяха словоохотливи по темата под претекст, че не са запознати с детайлите.   Оказа се, че имотното състояние и евтините апартаменти не могат да коментират нито Георги Чолаков – председател на ВАС, нито членовете на ВСС Светлана Бошнакова и Даниела Мирчева.  ", "date": "2019.03.28", "title": "Борисов за Лозан Панов: Оставям на медиите да се занимават с тия разследвания (ВИДЕО) "}
{"url": "http://epicenter.bg/article/Yotova-prizova-za-po-aktivna-rolya-i-poveche-otgovornost-na-darzhavata-v-sotsialnoto-predpriemachestvo/178762/2/0", "text": "Вицепрезидентът Илияна Йотова призова за по-активна роля и повече отговорност на държавата в социалното предприемачество. Илияна Йотова откри осмото издание на Европейския форум за социално предприемачество в Пловдив. Това съобщиха от прессекретариата на държавния глава.   Традиционното мащабно събитие събира европейски, национални и местни институции, бизнес, общественост и медии. Тазгодишното издание е посветено и на 100-годишнината от създаването на Националния съюз на трудово-производителните кооперации.    „ Да правиш бизнес с кауза е трудно, но си заслужава и го доказват хората, които не самоцелно трупат печалба, а трупат и добри дела като помагат на уязвимите“, отбеляза вицепрезидентът. Илияна Йотова подчерта, че хората с увреждания, социално изолираните, нуждаещите се от помощ не са невидими за обществото и държавата. „Не трябва да се преструваме, че не съществуват, а да върнем социалната си чувствителност и ангажираност“, допълни вицепрезидентът.    По думите на Илияна Йотова българските граждани, които имат нужда от социална защита, не чакат подаяния, а работа и възможност за развитие, искат сами да се грижат за себе си.    „ Трябва да говорим повече за социалното предприемачество, да показваме проблемите му, рисковете, трудностите, резултатите. Особено днес, когато е по-модерно да говорим за печалби и пазари“, подчерта вицепрезидентът.    Илияна Йотова призова социалното предприемачество по-убедително да влезе в класните стаи и студентските аудитории. „Трябва да построим система от стажове за млади хора, които утре ще правят социална икономика – съвременна, успешна, атрактивна с развитието на новите технологии, увличаща към чувствителни и актуални теми като опазването на околната среда и нови технологии“, поясни вицепрезидентът.    Илияна Йотова разгледа Европейския панаир на предприятия и кооперации, развиващи социалната и солидарна икономика.   ", "date": "2019.03.28", "title": "Илияна Йотова призова за по-голяма роля на държавата в социалното предприемачество (Снимки)"}
{"url": "http://epicenter.bg/article/Dannite-na--Galap-interneshanal--vlizat-v-tsentralnite-emisii-na-BNT/178764/2/0", "text": "Централната неделна новинарска емисия „По света и у нас“ на БНТ 1 започва да излъчва пространно данни на „Галъп интернешънъл“ за нагласите на хората от целия свят и България.   Така, на практика, се възстановява традицията на някогашната рубрика „Къде сме ние?“ от 90-те години на двайсетия век. Тази рубрика беше един от основните обществени барометри.   Кратък вариант на данните ще се излъчва и в предаването „#Европа“ (всяка неделя от 12:30 ч.), съобщиха от „Галъп интернешънъл“.    Първия епизод на предаването „#Европа“, в който се представят данни на \"Галъп интернешънъл“, може да видите   ", "date": "2019.03.28", "title": "Данните на „Галъп интернешънъл“ влизат в централните емисии на БНТ"}
{"url": "http://epicenter.bg/article/Aleksandar-Yordanov--SDS-i-GERB-vzeha-otgovorno-pred-Balgariya-i-Evropa-reshenie-/178765/2/48", "text": "„Днес е ден, в който СДС и ГЕРБ взеха едно отговорно пред България и пред Европа решение. От него ще зависи в каква Европа ще живеем през следващите пет години“.   Това каза пред БНР Александър Йорданов от СДС, който ще бъде включен в обща листа с ГЕРБ за съвместно явяване на предстоящите избори за Европейски парламент на смятаното за избираемо шесто място.  „Преди някой изобщо да ме издигне, аз в статии и публикации развивах с години идеята за единодействие, разбирателство и обединение на демократичните сили в България. Парадоксално е хората, които започнахме демокрацията и първи отворихме очите на целия народ, изведнъж да останем извън нормалното движение на процесите в Европа и на нашето място да се настанят антиевропейци и антидемократи“, коментира Йорданов в предаването „12+3“ на програма „Хоризонт“.  Александър Йорданов уточни, че днес е подписано едно „европейско споразумение, продиктувано от призива от десноцентристките партии членки на ЕНП, в случая не може да се говори за коалиция“.  „Изборите са съдбовни за Европа и поставят съдбовен въпрос – в каква Европа искаме да живеем - разединена или обединена“, подчерта бившият преседател на Народното събрание и дългогодишен политик от СДС.  ", "date": "2019.03.28", "title": "Александър Йорданов: СДС и ГЕРБ взеха отговорно пред България и Европа решение "}
{"url": "http://epicenter.bg/article/Emil-Radev--Nov-evropeyski-zakon-slaga-kray-na--vechnite-dlazhnitsi-/178766/2/0", "text": "По предложение на българския евродепутат от ГЕРБ/ЕНП Емил Радев, нова европейска директива препоръчва в най-кратки срокове държавите-членки да започнат да прилагат разпоредбите за опрощаване на дългове не само по отношение на предприемачите, но и на физическите лица-потребители.   Препоръката залегна в окончателния текст на приетата от Европейския парламент директива относно повишаване на ефективността на процедурите за преструктуриране, несъстоятелност и опрощаване на задължения. Това съобщиха от пресцентъра на ПП ГЕРБ.   „ Свръхзадлъжнялостта на потребителите е въпрос, който поражда сериозни икономически и социални тревоги. Целта на новата директива е да дадем втори шанс на предприемачите чрез опрощаването на дълговете им. Така ще се премахнат вечните длъжници, ще се намали размерът на необслужваните кредити в счетоводните баланси на банките и ще се предотврати натрупването на такива кредити в бъдеще. За да бъде постигнато това обаче, е изключително важно правилата за опрощаване на задължения да се прилагат и към потребителите”, заяви Емил Радев по време на провелите се дебати в пленарната зала на Европейския парламент.   Евродепутатът работи от години за премахването на т.нар. „вечни длъжници“ и въвеждането на личния фалит в българското законодателство. В рамките на българското председателство на Съвета на ЕС той организира във Варна една от най-големите международни конференции по темата. Във форума бяха обсъдени практиките в различните държави-членки, свързани с опрощаване на дългове на физически лица, както и възможностите за въвеждане на разпоредби относно потребителската несъстоятелност в националните законодателства.   „ 1,7 млн. души годишно губят работните си места в резултат от фалит на дружества в ЕС. С директивата ще се въведат ключови принципи относно превантивното преструктуриране, така че да се увеличат възможностите за дружествата, изпитващи финансови затруднения, да се преструктурират на ранен етап и да се предотврати обявяването на фалит и съкращаването на персонал. Новият европейски закон ще направи процедурите в целия ЕС по-ефективни и ще гарантира, че предприемачите получават втори шанс да започнат нов бизнес след обявяването на фалит”, обясни още Радев, като подчерта ползата от новите правила за малките и средни предприятия.   Българският евродепутат определи директивата като значителен напредък. „От години настоявам да се въведе опрощаване на дълговете на потребителите. България остана единствената държава-членка, която няма механизъм за освобождаване от дълг на физическите лица. Вярвам, че с приемането на новото европейско законодателство това положение ще бъде променено”, коментира Радев.   След като директивата бъде публикувана в Официалния вестник на ЕС, държавите-членки ще разполагат с максимум 3 години, за да въведат новите правила в националното си законодателство.", "date": "2019.03.28", "title": "Емил Радев: Нов европейски закон слага край на „вечните длъжници”"}
{"url": "http://epicenter.bg/article/Balgarski-evrodeputati-s-deklaratsiya-po-paketa--Mobilnost-/178768/2/0", "text": "16 български евродепутати излязоха с обща декларация срещу пакета \"Мобилност\". Документът не е подписан единствено от Николаю Бареков.   Изминалата седмица показа, че Европейският парламент продължава да бъде дълбоко разделен по пакет „Мобилност 1“. Това отчетливо пролича в няколко ключови момента:  Същото пълно противопоставяне се прояви и по време на дебатите в пленарна зала по темата, в хода на които отново бяха еднозначно аргументирани двете противоположни гледни точки. Едната – че с „пакета“ се осигуряват ясни европейски правила за международния транспорт и защита на правата на шофьорите.   И другата – че на практика се получава обратното, поради различната географска отдалеченост, т.нар. периферни страни се поставят в неравностойно положение по отношение на достъпа до единния транспортен пазар, което би довело до фалити на превозвачи от съответните страни и загуба на стотици хиляди работни места.   след подадени сигнали от български членове на ЕП за процедурни и правни неуредици, напълно съответстваше на Правилника за дейността на Парламента. Същите изключват пристъпването към вот при такъв голям брой внесени изменения без наличието на превод на всички официални езици, както и на минимална възможност членовете на ЕП да се запознаят сериозно с предложенията.   между всички докладчици и докладчици в сянка от всички политически групи по съответните законодателни предложения.  За нас, членовете на ЕП от България, остава под въпрос, дали връщането на спорните текстове в Транспортната комисия за обсъждане през първата седмица на април с оглед на евентуално пристъпване към гласуване в сесията на 3-4 април, ще може да създаде реални възможности за постигане на взаимноприемливи и трайни компромисни решения.   и предвид практически изчерпания ресурс от време за сериозни обсъждания, отговорното решение е да се даде възможност на следващия състав на ЕП да се върне към темата в една нормална работна обстановка.   Продължаваме да отстояваме позицията, че пакетът „Мобилност“ не трябва да бъде подлаган на гласуване в пленарна зала, докато не се постигне широк консенсус.   за прозрачност и стриктното изпълнение на процедурите от Правилника за дейността на Парламента, както и че няма да допусне възникването на нови процедурни и правни неуредици, които да поставят под съмнение легитимността на европейското законодателство.   ", "date": "2019.03.28", "title": "Българските евродепутати с обща декларация срещу пакета \"Мобилност\" "}
{"url": "http://epicenter.bg/article/Dimitar-Stoyanov-za-Aleksandar-Yordanov--Tseluvki-za-novata--quot-printsipna-quot--koalitsiya--/178769/2/0", "text": "Димитър Стоянов, началникът на кабинета на президента Радев, коментира днешната номинация на Александър Йорданов за евродепутат. Премиерът и лидер на ГЕРБ Бойко Борисов обяви, че бившият председател на парламента ще заеме 6-ото избираемо място в общата листа ГЕРБ-СДС.  Димитър Стоянов припомня изявление на Александър Йорданов отпреди 6 месеца, когато на научна конференция в СУ той заяви, че Борисов е \"премиер-мимикрия\" и го подигра, че се целува с европейските лидери така, както навремето Живков с Брежнев. Нещо повече, Йорданов нарича Борисов \"селски хитрец\", срявнявайки го с Тато, а публиката на конференцията, сред която са Плевнелиев и Иван Костов, се смее на подигравките на Йорданов към настоящия премиер... Ето какво написа по този повод Димитър Стоянов във фейсбук:  \"Александър Йорданов се отпусна и започна да се подиграва на премиера Бойко Борисов.  „Проблемът за Борисов и Русия е, че ние имаме в момента премиер, който е премиер-мимикрия. Той се нагажда, нали, към ситуацийката, към момента, говорене към момента - някой нещо казал, т’ва… Някой трябва да го посъветва, аз нямам контакти – да спре да се хвърля и да прегръща разни европейски лидери. Отстрани това е не само просто не по протокол, некултурно е просто. Не се прави така в нашия европейски свят. Така се правеше по времето на социализма - Тодор Живков се спуща, Брежнев се спуща – целуват се, целувка отляво, отдясно и след това в устата се целуваха. И това го има на картини дори. Сега ние дотам ли ще стигнем? Така че тука някой приятел негов да го успокои в това отношение. Това е една мярка, така да се каже, за справяне с хибридната война – по-рядко да се целуват”  Целувки за новата \"принципна\" коалиция! \"", "date": "2019.03.28", "title": "Димитър Стоянов за Александър Йорданов: Целувки за новата \"принципна\" коалиция! "}
{"url": "http://epicenter.bg/article/Evrokomisiyata--Zaplatite-v-Balgariya-rastat-po-barzo-ot-proizvoditelnostta-na-truda-/178770/2/0", "text": "От Европейската комисия смятат, че заплатите в България растат по-бързо от производителността на труда. Това поставя под сериозен натиск пазара на труда, заяви Бенжамин Анжел от Генерална дирекция \"Икономически и финансови въпроси\" в Комисията, цитирана от БНР.  \"Пазарът на труда се затяга. Съвсем ясно е, че в някои сфери има недостиг на работна ръка. Естествено това води до натиск върху заплатите, които работодателите трябва да повишават. През 2017 г процентът на растежа им беше двуцифрено число, тоест повече от 10 процента. През 2018 година процентът е малко по-малък, около 9, но това все още е много по-голям растеж, съпоставен с увеличаването на производителността на труда,\" коментира Анжел.  Ваня Григорова, синдикалист, икономист, председател на сдружение „Солидарна България“ коментира в предаването „12+3“:  „Социална система в България няма. Голям проблем са твърденията за недостиг на кадри. 28 пъти е спомената тази теза в доклада. Няма данни за недостиг на кадри! Ако има някъде проблеми с по-трудно набиране на кадри, то те са заради ниските заплати. Докато Европейската комисия ни алармира, че увеличаване на заплащането може да коства конкурентоспособността на страната, същевременно казва, че увеличаването на заплатите на медицинските сестри и учителите се очаква да увеличи привлекателността на тези професии. Защо препоръчва това само по отношение на държавния сектор, а изразява опасение към частния сектор“.  ", "date": "2019.03.28", "title": "Еврокомисията: Заплатите в България растат по-бързо от производителността на труда "}
{"url": "http://epicenter.bg/article/Fandakova-razporedi--vodnata-stena--na-pl---Garibaldi--da-bade-premahnata/178771/2/0", "text": "Кметът на София Йорданка Фандъкова разпореди да бъде премахната т.нар. „водна стена” – новооткритият монолит на площад „Гарибалди”, който стана повод за подигравки в социалните мрежи, съобщи  bTV .   Някои оприличиха паметника на надгробен камък, а други – на котешка тоалетна. Потребителите във „Фейсбук” развихриха въображението си и се появиха най-различни забавни колажи по темата.   Фандъкова заяви, че монолитът е прекалено голям за малък площад като \"Гарибалди\" и затова е взела това решение. Според нея „водната стена” не се вписва в пространството. Кметът каза още, че по-добре е да се сложи в сградата на УАСГ, за да напомня на бъдещите архитекти и проектанти за отговорността, която носят.   „ На картинка е едно, а на живо – друго. Проектантите трябва да мислят за това как ще изглеждат идеите им, когато се реализират”, коментира Йорданка Фандъкова.   Припомняме, че хората се възмутиха както от качеството, така и от изпълнението. Според мнозина фонтанът в сегашния си вид може да се оприличи на надгробна плоча, а пешеходците трябва да положат карамфили и свещички в основата му.   Други пък се присмяха, че прилича на котешка тоалетна, a слоугънът на столицата иронично беше променен на „В нужда се познава”.   В предаването \"Тази сутрин\" общинският съветник от ВМРО Димитър Антов оприличи паметника на „надгробие от времето на мутробарока”, когато мутрите са правили големи, черни паметници. По думите му там не се вижда, че тече вода. Антов изрази мнение, че с монумента се оправдават големи суми, а реално струва около 10 000 лв.", "date": "2019.03.28", "title": "Фандъкова разпореди „водната стена” на пл. „Гарибалди” да бъде премахната"}
{"url": "http://epicenter.bg/article/Krum-Zarkov--Ostavkata-na-Tsvetanov-ne-e-moralen-akt--a-politicheski-falsh---VIDEO-/178772/2/48", "text": "Оставката на Цветан Цветанов не е морален акт, а политически фалш – той напуска парламента, за да остане във властта. Това каза заместник-председателят на ПГ на „БСП за България“ Крум Зарков в изявление във връзка със скандала с апартаментите и оставката на Цветан Цветанов, предаде Агенция „Фокус“.  „Събитията в последните два дни доказаха тезите на БСП от последните две години - Цветан Цветанов напуска парламента, за да остане във властта. Това не е морален акт, нито е осъзната отговорност. Това е прозрачен трик за опазване на влияние“, каза още Зарков.  „Надяваме се, за всички вече е ясно, че оставките в тази страна служат само на един човек. Те не подобряват живота на хората, не променят модела на управление. Напротив, утвърждават го. Единственото, което те постигат е да осигурят комфорт на Бойко Борисов като министър-председател. Този комфорт трае до следващия скандал и до следващата оставка“, заяви Зарков.  Заместник-председателят на ПГ на „БСП за България“ заяви, че от партията настояват този порочен кръг да приключи.  „Искаме предсрочни избори, на които санкцията да дойде от избирателя и той да даде ясен мандат за нулева толерантност за всяка злоупотреба с власт оттук нататък. Вместо фалшиви оставки, искаме реална отговорност. Вместо завладяна държава, искаме реална парламентарна демокрация. Това са нашите искания и за това ще продължаваме да се борим“, заяви още Зарков.  Даниела Дариткова е верен последовател на Цветанов, затова и коалиционните партньори на ГЕРБ са толкова спокойни, коментира още Крум Зарков.  „Те знаят много добре, че нещо уж се променя, за да остане същото. Това важи както за явните, така и за скритите коалиционни партньори“, посочи още Зарков.  Според него оставката на Цветан Цветанов доказва и друго твърдение на БСП по време на дебатите по Изборния кодекс - в България демокрацията е под заплаха.   „Доказателство за това е фактът, че политик, загубил обществено доверие и свалян от всички постове чрез скандали и обществен натиск, може да бъде председател на предизборен щаб“, заяви още заместник-председателят на ПГ „БСП за България“. Според него това е възможно само в онези страни, в които изборният резултат не зависи толкова от общественото мнение, колкото от онези, които организират процеса.  ", "date": "2019.03.28", "title": "Крум Зарков: Оставката на Цветанов не е морален акт, а политически фалш! (ВИДЕО)"}
{"url": "http://epicenter.bg/article/Borisov-dava-preskonferentsiya-za-ostavkata-na-Tsvetatov/178712/2/0", "text": "Мнистър-председателят и лидер на ГЕРБ Бойко Борисов ще даде в 8.30 извънреден брифинг за оставката от парламента на заместника си Цветан Цветанов.   Ще обяви и кого ще сложи за председаател на ПГ на ГЕРБ на мястото на Цветанов.   Това ще стане след срещата с ръководството на СДС, на която ще бъдат оповестени и кандидатите, които синята партия предлага за евродепутати.   Срещата ще се проведе в Централата на ПП ГЕРБ.  След срещата ще бъде даден брифинг за представителите на медиите. Борисов ще обяви    Миналата седмица премиерът и лидер на ГЕРБ Бойко Борисов се срещна с председателя на СДС Румен Христов. В разговорите участваха още Цветан Цветанов и Владимир Кисьов.  След срещата Борисов обяви, че \"сините\" ще получат сигурно избираемо място и поне двама души в листата за Европейски избори 2019, които ще се проведат у нас на 26 май.  „СДС ще получат сигурно избираемо място в листата. Това съм разпоредил и на Цветан Цветанов“, съобщи тогава премиерът.  В листата от най-старата демократична партия ще бъдат включени две избираеми и разпознаваеми личности.  По първоначална информация избираемото място трябваше да е за Владимир Кисьов, но дни след това се разбра, че той се е отказал.  На днешната среща СДС трябва да съобщят своите кандидати за листата.  Окончателната листа на ГЕРб за евровота трябва да бъде съобщена на 31 март, обеща председателя на предизборния щаб Цветан Цветанов.    ", "date": "2019.03.28", "title": "Борисов обявява днес кой ще бъде новият председател на ПГ на ГЕРБ"}
{"url": "http://epicenter.bg/article/Aleksandar-Yordanov-se-ustremyava-kam-Evroparlamenta--shte-e-na-6-to-myasto-v-listata-GERB-SDS/178721/2/0", "text": "  На последно място е главният секретар на СДС Илия Лазаров.    На втората официална среща между ГЕРБ и СДС лидерите на двете партии Бойко Борисов и Румен Христов подписаха споразумение за явяване с единна листа.   В него е записано, че всички евродепутати, избрани от общата листа, няма да напускат групата на ЕНП за целия мандат, стана ясно от документа, прочетен от Цветан Цветанов.     г., когато той бе председател на народното събрание. Имаше 15 номинации, отказахме се 3-ма, включително аз и Владимир Кисьов, допълни лидерът на СДС.    : „   Той даже се опита да го съветва. \" ”, каза Александър Йорданов и разсмя сериозно аудиторията, включително седящия до него Иван Костов по време на конференция в Софийския университет само преди шест месеца.   Пълния текст на споразумението между ГЕРБ и СДС можете да прочетете ТУК -   ", "date": "2019.03.28", "title": "Александър Йорданов се устремява към Европарламента, ще е на 6-то място в листата ГЕРБ-СДС"}
{"url": "http://epicenter.bg/article/Stanishev--PES-i-v-tazi-kampaniya-shte-podkrepi-BSP--kakto-i-v-reditsa-predishni-bitki-/178704/2/0", "text": "\" \", написа в страницата си във фейсбук президентът на ПЕС Сергей Станишев.  \" , написа още лидерът на европейската левица във фейсбук.  ", "date": "2019.03.28", "title": "Станишев: ПЕС и в тази кампания ще подкрепи БСП, както и в редица предишни битки!"}
{"url": "http://epicenter.bg/article/Parlamentat-tragna-s-kvorum-v-otsastvieto-na-Tsvetanov/178723/2/0", "text": "Парламентът тръгна с кворум в отсъствието на Цветанов. Депутатите обсъждат промените в Закона за вероизповедянията. Дебатите са остри.  ", "date": "2019.03.28", "title": "Парламентът тръгна с кворум в отсъствието на Цветанов"}
{"url": "http://epicenter.bg/article/Andrey-Raychev--Tozi-skandal-nyama-da-e-posleden--/178726/2/0", "text": "ГЕРБ успя да направи две много важни неща - да не сътворят някоя вътрешна каша и донякъде да поемат инициативата. Какъв обаче ще е крайният резултат, ще разберем около 20 април.   \r\n В момента нагласите в обществото са нестабилни, ето защо е необходимо социологическо проучване около 10 април. \r\n Защото крайният резултат не е в Цветанов, Борисов или Нинова, а в главата на обикновения българин. \r\n   \r\n Това коментира социологът Андрей Райчев по по БНТ, по  повод оставката на зам.-председателя на ГЕРБ Цветан Цветанов като депутат. \r\n   \r\n ,,Смятам, че цялата тази история около Цветанов е добра за България, защото човек на такъв висок пост беше отстранен заради нетърпимост. С тази оставка на Цветанов България влезе в нов етап'', заяви Райчев. \r\n   \r\n ,,Не смятам, че този скандал ще бъде последният. ГЕРБ произвежда средно по един скандал на две седмици, така че около 10 април очаквам поредния скандал от тази партия'', прогнозира социологът. \r\n", "date": "2019.03.28", "title": "Андрей Райчев: Този скандал няма да е последен! "}
{"url": "http://epicenter.bg/article/Georgi-Harizanov--Nyama-prichina-Vezhdi-Rashidov-da-podava-ostavka-/178727/2/48", "text": "Няма причина Вежди Рашидов да подава оставка, заяви пред БНР Георги Харизанов от Института за дясна политика.  „Можеше да се хлъзне по някаква театрална линия, да каже, че от солидарност подава оставка, но не разбирам защо“, каза той в предаването „Преди всички“ на програма „Хоризонт“.  Според него липсата на Цветанов ще се усети в парламента. Ще има период, в който групата на ГЕРБ ще бъде във форма на посттравматичен шок, добави той.  По думите му Менда Стоянова изглежда като един от фаворитите за поста на Цветанов в парламента. Според него обаче Димитър Лазаров би бил по-сполучливият избор за поста на председател на парламентарната група.  Ходовете на Цачева, Колева и Първанов (бел.ред. подадените от тях оставки след скандала „Апартаментгейт“) не оставиха много опции за действие на Цветанов, коментира още Георги Харизанов. Според него ако Цветан Цветанов не беше дал оставка, неща щяха да изглеждат изключително неприятно в очите на обществото и щяха да нанесат много по-тежки щети.  „Оставката закъсня 3-4 дни. Дали са нанесени някакви щети, е твърде рано да се каже. Основната цел на оставката е постигната, а тя е изключително неприятният паралел, който се заформя между ГЕРБ и техния пряк конкурент на европейските избори“, каза Харизанов.  Той смята за несъстоятелни и двете тези - за приет лобистки закон и възложената проверка:  „Как разбираме като факт твърдението, че Цветанов е използвал положението си, за да договори по-изгодна сделка?“.  Според него преценката на собствениците да дадат по-изгодна цена на Цветанов не е решение, породено от тяхното желание да са в топли отношения с важните фигури от деня.  „Това тяхно желание прозира през цялостната им фирмена политика. Ако това е укоримо, нека бъде, но не знам защо Цветанов трябва да се възползва от служебното си положение“, изказа мнение Харизанов.  „Външната намеса и опитът да се вбиват клинове в ГЕРБ не е нов сюжет. Далеч съм от всякакви впечатления, че Томислав Дончев е соросоид или участник в някакво соросоидно крило. Не виждам къде е това крило в ГЕРБ“, категоричен бе Георги Харизанов.  ", "date": "2019.03.28", "title": "Георги Харизанов: Няма причина Вежди Рашидов да подава оставка "}
{"url": "http://epicenter.bg/article/V-Pazardzhik-reshavat-za-zabrana-na-dzhendar-propagandata-/178728/2/98", "text": "Общинският съвет в Пазарджик ще решава днес дали да забрани джендър-пропагандата в града. Забраната ще важи не само за детските и учебните заведения, но и за билбордове и в обществените сгради.  Промяната в Наредбата за обществения ред ще предвижда и санкции за нарушителите.  Общинският съветник Атанас Шопов - един от вносителите на предложението, заяви за програма „Хоризонт“ на БНР, че не вижда в това предложени опит за ограничаване на човешките права.  „Всички сме свидетели на една изумителна и безпардонна и цинично предизвикана практика, абсолютно целенасочена, насилствен и неестествен процес за смяна на обществения морал и прагматизъм. Разпространяват се материали. Аз съвсем отговорно казвам, че това са джендърите от Европа и от Америка. Правят така, че ние като народ да се съобразяваме с едно малко общество, да им търпим барабите, да им търпим капризите и едва ли не те да ни дават нов морал и начин на живот. Българинът разбира само когато се санкционира. Санкцията ще бъде определена след дебат в залата на Общинския съвет“, каза Шопов.  Очаква се на заседание в 14 часа да присъстват и противници на идеята.  ", "date": "2019.03.28", "title": "В Пазарджик решават за забрана на джендър-пропагандата "}
{"url": "http://epicenter.bg/article/GERB-i-DPS-ottegliha-proekta-si-za-promeni-v-Zakona-za-radioto-i-televiziyata-/178730/2/0", "text": "Проектът за промени в Закона за радио и телевизия, които бяха внесени вчера и които предвиждат увеличаване на мандатите на генералните директори на БНТ и БНР от 3 на 5 години бяха оттеглени часове след внасянето им. Поправките бяха внесени от депутати от ГЕРБ и ДПС.  Един от вносителите - Тома Биков от ГЕРБ, разказа за програма „Хоризонт“ на БНР какви са аргументите за оттеглянето на промените.  „Първо, имаше и някои технически неща, които трябва оправим. Второ, не искаме да се създават интриги около конкурса, който е обявен. Един месец преди конкурса да променим закона, ще ни обвинят, че умишлено увеличаваме мандата и го правим едва ли не заради това, пък ние не го правим заради Александър Велев, а го правим по принцип. Ще направим така, че това да не влияе на конкурса. Конкурсът си е конкурс, а законът си е закон. Така или иначе ние обсъждахме тази идея, дори БСП, докато бяха в комисията, и те подкрепяха това да се увеличат мандатите на директорите на БНТ и на БНР и да станат колкото на БТА“, коментира Биков.  ", "date": "2019.03.28", "title": "ГЕРБ и ДПС оттеглиха проекта си за промени в Закона за радиото и телевизията "}
{"url": "http://epicenter.bg/article/Tsatsarov-razporedi-proverka-na-DOST-zaradi-turskoto-natsionalno-maltsinstvo-/178732/2/0", "text": "По разпореждане на главния прокурор започва проверка за съответствие на дейността на ПП ДОСТ с разпоредбите на Kонституцията и Закона за политическите партии.    На 26 март 2019 г. е публикувана декларация на Политическа партия „Демократи за отговорност, свобода и толерантност“ /ПП ДОСТ/ за организиране и провеждане на „Национална подписка с искане за законово признаване от страна на българската държава на статут на национално малцинство“.  С оглед съдържанието на декларацията и отправените в нея искания, както и по повод на публични изявления в тази насока на председателя на партията, главният прокурор Сотир Цацаров разпореди извършването на проверка от Върховната касационна прокуратура.  Предмет на проверката е съответствието на дейността на ПП ДОСТ с разпоредбите на Конституцията на Република България и Закона за политическите партии и така евентуалното наличие на предпоставките по чл. 149 ал. 1 т. 5 от Конституцията /искане до Конституционния съд за обявяване на противоконституционност на политическа партия/ или по чл. 40 ал. 1 т. 1 и т. 2 от Закона за политическите партии /иск до Софийски градски съд за разпускане на политическа партия/.  ", "date": "2019.03.28", "title": "Цацаров разпореди проверка на ДОСТ заради турското национално малцинство "}
{"url": "http://epicenter.bg/article/Sanktsionirat-lekari--izdavali-falshivi-imunizatsii/178733/2/0", "text": "„ Това, че антиваксърът е хванал варицела, е много показателно, че живият живот ни казва къде е истината, колкото и да се разпространяват конспиративни теории”, каза д-р Ангел Кунчев - главен държавен здравен инспектор, относно случай в Италия, при който най-върлият местен привърженик на движението срещу ваксини хванал шарка. В ефира на „Здравей България” по нова телевизия Кунчев коментира искането на здравните власти Здравната каса да спира парите на лекари, които издават фалшиви документи за направени имунизации.   Според него спирането на детските помощи при липса на имунизации е работило 1-2 години. Ефектът обаче се изчерпал поради 2 причини. „Първо такава бележка по закон се изисква веднъж годишно и след това в целия период на тази година, ако детето е във възраст 1-2 години, когато са масово имунизациите, то може да не ги изпълни и въпреки това да има бележката. Нашето предложение ще бъде този срок да се намали на 3 или 6 месеца. Второто е, че както винаги в България намираме начин да заобиколим закона – тоест, издаваме фалшиви бележки”, заяви той.   Главният държавен инспектор смята, че когато един лекар има затруднение да имунизира едно дете, той трябва да съобщи. Кунчев каза, че никога няма да бъде санкционирано такова лице. „Предпочитайки, обаче да излъжеш системата, себе си и детето правиш много лоша услуга на обществото – ние приемаме за предпазени деца, които реално не са”, допълни той.   Д-р Кунчев сподели, че се прави проучване на деца заболели от морбили в областите Благоевград и София, които би трябвало да имат имунизации, но изследването на антителата спрямо предполагаемата 3-ната ваксина морбили-паротитробиола доказвала липсатата на антитела спрямо болестта. Това означавало, че тези деца реално не са имунизирани.   „ Няма как да разберем, ако детето не се разболее. Не е оправдано да се правят масови изследвания. Обикновено нарушенията се случват в ромските общностти, тъй като те оказват доста голям натиск върху личните лекари. Може би някъде има и подкупи. Където намерим системо нарушение, касата ще си вземе парите обратно и после ще развали договора. Като престъпление това вече е обект на разследване и от други органи”, каза инспекторът.   По думите му, когато двете страни (лекарската и родителската) са участвали в практика, която той нарече корупционна, много трудно се установява какъв е точно случая. Затова сега правили необходимите проучвания.  ", "date": "2019.03.28", "title": "Санкционират лекари, издавали фалшиви имунизации"}
{"url": "http://epicenter.bg/article/Volen-Siderov--Ne-ochakvam-trusove-sled-napuskaneto-na-Tsvetanov--nyama-pritesneniya-za-kvoruma-/178734/2/48", "text": "Не очаквам трусове след напускането на парламента от Цветан Цветанов, няма притеснения за кворума. Това каза лидерът на \"Атака\" и председател на ПГ на \"Обединени патриоти\" Волен Сидеров пред журналисти във връзка с информацията, че Даниела Дариткова оглавява ПГ на ГЕРБ и за оставката на Цветан Цветанов, предаде Агенция \"Фокус\".  Сидеров посочи, че не вижда причини за трусове. На въпрос дали ще подкрепи оставката на Цветан Цветанов, лидерът на \"Атака\" посочи, че ще я подкрепят, тъй като това е волеизява на Цветанов.  Даниела Дариткова е един комуникативен човек, спокоен и не виждам проблеми по отношение на комуникацията с нея, коментира още той.  \"Ще работим с Дариткова. Не виждам проблем, за това, че се променя председателят на ПГ на ГЕРБ. Не виждам драма. Предвиждах такива размествания\", каза още Сидеров.  На въпроси дали прогнозира да се влоши работата на групата с председателството на Даниела Даритоква, Сидеров отговори, че това няма да се случи.  ", "date": "2019.03.28", "title": "Волен Сидеров: Не очаквам трусове след напускането на Цветанов, няма притеснения за кворума "}
{"url": "http://epicenter.bg/article/Nikolay-Tsonkov--Tsvetan-Tsvetanov-nyama-pravo-da-govori-za-moral-v-politikata--/178735/2/48", "text": "Цветанов очевидно остава в политиката, защото това, че се оттегля от парламента, не означава нищо. Правителството остава и с това моделът на кражби, злоупотреба с власт, политически рекет и конфликт на интереси ще продължи. Това каза народният представител от ПГ на „БСП за България” Николай Цонков пред БСТВ, съобщиха от пресцентъра на БСП.  Той коментира, че това показва самозабравата, в която живеят Борисов, Цветанов и всички, които са около тях. Цонков каза още, че премахването на модела на Бойко Борисов и ГЕРБ минава през предсрочни парламентарни избори.  Николай Цонков припомни, че за апартаментите на Цветанов се говорeше още през 2013 г. и тогава той остана в политиката.  „Сега, в същата ситуация, той продължава арогантно да обяснява как работи за каузата ГЕРБ. Явно „каузата ГЕРБ” е тези, които управляват, да продължават да крадат още за сметка на българския народ. Още по недостойно е да се говори как те се борят с корупцията, защото ГЕРБ е олицетворение на корупцията и злоупотребата с власт в България”, заяви Николай Цонков.  Той попита - може ли, когато говорим за ниски доходи, борба с бедността, когато хората са докарани до ръба на оцеляването, Цветанов да си купува поредния, седми, апартамент?  „Цветанов няма право да говори за морал в политиката. Това е началото на края на ГЕРБ, въпрос на месеци е те да си отидат. Отидат ли си те, си отива и моделът, установен през последните 10 години”, категоричен бе Николай Цонков.  ", "date": "2019.03.28", "title": "Николай Цонков: Цветан Цветанов няма право да говори за морал в политиката! "}
{"url": "http://epicenter.bg/article/Rumyana-Kolarova--Ostavkata-na-Tsvetanov-e-chast-ot-posledovatelnite-moralni-aktove-ot-strana-na-GERB/178739/2/48", "text": "Оставката на Цветан Цветанов от Парламента е част от последователните морални актове на оттегляне от политиката от страна на ГЕРБ. Това каза за сутрешния блок „Добро утро, България“ на Радио „Фокус“ политологът доц. Румяна Коларова.  Тя обясни, че наблюдаваме серия от решения на политици, които при съмнения към тях или аргументирани обвинения се оттеглят от публичната политика, а след това изискват проверка, която да докаже, че не са в нарушение, а са действали принципно. Голямото достойнство на колективното решение на ГЕРБ, част от което – и оставката на Цветанов, е че така проблемите не се „замитат под килима“, обърна внимание политологът.  „Цветанов реши да действа в синхрон с решенията за и на Цецка Цачева, и на двамата заместник-министри, които се оттеглиха от постовете си. Неговата оставка в никакъв случай не беше изненадваща и е в логиката на нормите, които се следват в ПП ГЕРБ. Това нито е първата, нито ще бъде последната оставка, която политик от ГЕРБ обявява, поставен в такава ситуация“, допълни доц. Румяна Коларова.  Според нея да се говори за щета на предстоящите евроизбори е твърде рано. Особеното на скандала „Апартаментгейт“ е избирателността – най-голяма ефективност има, когато е насочен не просто към втория в ГЕРБ, но по-важното – мотора на електоралния успех на партията, обясни политологът.  Първият голям проблем пред ГЕРБ ще е комуникацията на Цветанов с местния актив – трябва да се гарантира силната връзка между тях, а затова е важно да се проследи не само „разказът пред избирателите“, а и „вътрешнопартийният разказ“, уточни доц. Коларова.  ", "date": "2019.03.28", "title": "Румяна Коларова: Оставката на Цветанов е част от последователните морални актове от страна на ГЕРБ"}
{"url": "http://epicenter.bg/article/Premierat--Prez-yuli-shte-poluchim-pokana-za-chakalnyata-na-evrozonata/178740/2/48", "text": "Юли месец ще получим покана за чакалнята на еврозоната. Това каза министър-председателят Бойко Борисов по време на икономически форум, организиран от германо-българската индустриално-търговска камара, предаде репортер на Агенция „Фокус“.   До 2009 г., когато ние поехме управлението на страната, вносът от Германия за България е 2 пъти по-голям. 2009 г. става обратното, износът, икономиката започва да бълва и да работи и става по-голям отколкото вносът от Германия и така е във всички сфери“, коментира Борисов.    По думите му се отчита и изсветляване на икономиката, която пряко касае немските инвеститори. „Полагаме огромни усилия, и това, че имаме най-ниския външен дълг сред трите страни в Европа – това е една изключително добре поддържана финансова дисциплина. Няма мърдане от финансовата ни дисциплина. Сега разговарях с шефа на Европейската централна банка и каза, че няма проблеми за България. Проверките вървят, юли месец ще получим покана за чакалнята на еврозоната“, уточни той.     Ако някой си мисли, че Брекзит е от другата страна на Европа и нас не ни касае, много се лъже, сътресенията ще бъдат изключителни тежки ако няма договор каза още министър-председателят.   „В България имаме много важни теми и Брекзит много не ни касае, но действително Европа се тресе в тази ситуация, защото 1000 дни минаха, по най-важните теми няма разбирателство. Моето мнение е, че няма и да има разбирателство“, отбеляза той. „Една от най-мощните икономики Великобритания се тресе, и някой който си мисли, че Брекзит е далече от другата страна на Европа и нас не ни касае, много се лъже - сътресенията ще бъдат изключително тежки“, обясни Борисов.   „ Всички ние чакаме 12 април, защото всички колкото и да изглеждаме оптимисти пред камерите - строят митници, назначават митнически служители, подготвят се КПП-тата. Всички наши министерства се готвим за Брекзит без договор. Последиците ще са много тежки за всички.    Германия е винаги тази, която плаща сметките, за това предполага, че и канцлерът най-много се тревожи“, допълни Борисов.   България е изпълнила абсолютно ангажиментите за опазване на границите на ЕС, заяви още Борисов.  Относно миграцията премиерът заяви, че имаме леко разминаваме с германския министър на вътрешните работи Зеехофер, но България е изпълнила своя ангажимент.  „Когато преди няколко години беше в София, аз му казах: „Нека да си затворим границите надеждно и мигрантите да влизат през ГКПП-тата. Там да им се снемат отпечатъци, да им се правят медицински прегледи, да се проверяват за връзка с терористични организации и тогава ако някой ги иска - да си минават. Този процес е текъл векове наред, но не е бил стихиен като вълна да уплаши населението в Европа. Никой тогава не е имал против миграцията, защото е ставало по правилата“, обясни премиерът. България е изпълнила абсолютно ангажимента си с ЕС, стриктно опазване на границите на ЕС.  „Споразумението на България работи перфектно между Турция и ЕС. Надеждно пазим границата. Така, че гарантираме спокойствието на Германия от страна на външната граница. Нека всички останали държави да бъдат така любезни да вложат пари в съоръжения и да си охраняват границите. Не може да искат от нас след това да ни накажат, от там където си ги пропуснали. Населението няма да се съгласи, ние няма да се съгласим, но това не значи, че сме против Германия, просто в този случай сме абсолютно прави“, допълни Борисов.  Той обясни, че с президента Радев са обединили усилията си, така че посещението на германския президент също да подпомогне усилията и отношенията между двете страни.   Една-две държави от чисто егоистични причини не са съгласни за влизането на България в Шенген, каза още министър-председателят.  „Юни-юли тази година Шенген, еврозоната, мониторингов доклад - това са темите. За Шенген не съм сигурен, защото има една или две държави, които са егоисти, разбирам ги, но няма никаква друга причина. И, забавянето на колегите в Румъния, но се надявам да наваксат като председатели на Съвета на ЕС“, обясни той. „Ако България и Гърция са в Шенген, всеки може да влезе в Турция да отиде до Амстердам и Берлин, без да има къде да си покаже личната карта. Затова е проблемът - Шенген-суша. Чисто егоистично, но и те пазят интереса на своите народи, затова в случая България и Румъния го отнасяме“, отбеляза Борисов.  „Но за въздух и море няма да са прави, ако не ни пуснат. Несправедливо, защото самите те всичките казват, че сме най-добрите и ни дават за пример. Хем ни дават за пример, хем Гърция в Шенген, България не в Шенген. Това разминаване е нередно“, изтъкна премиерът.  Той увери, че външният дълг ще продължава да пада. „Това зависи кога сключим военните проекти за стабилизиране на българската отбранителна способност, но така или иначе резервът ни е голям и няма да предизвика трус“, обясни той.  „Всички сме поели ангажимент пред НАТО да направим до 2%от БВП разходите по отбрана, включително и Германия“, изтъкна Борисов.  ", "date": "2019.03.28", "title": "Премиерът: През юли ще получим покана за чакалнята на еврозоната (ВИДЕО)"}
{"url": "http://epicenter.bg/article/Premierat-Borisov-shte-uchastva-v-Chetiristranna-sreshta-v-Bukuresht-na-28-i-29-mart/178593/2/0", "text": "Форумът ще се състои в румънската столица в периода 28-29 март и ще бъде домакинстван от премиера на страната Виорика Дънчила.    На него ще бъде обсъдено интензивното партньорство с цел укрепването на сигурността, икономическото развитие и свързаността на региона. След съвместното заседание ще бъдат подписани двустранни документи.    премиерите на Гърция и Румъния - Алексис Ципрас и Виорика Дънчила и президентът на Сърбия Александър Вучич.   След разговорите между лидерите ще бъде проведена и съвместна пресконференция.    Фокус на срещата между държавните и правителствени ръководители ще бъде задълбочаването на регионалното сътрудничество и развитието на добросъседските отношения.    В момента северната ни съседка е председател на Съвета на Европейския съюз, ето защо  , както и с предстоящите приоритети до края на Румънското председателство – 30 юни 2019-та година.  . В началото на ноември 2018-та пък България беше домакин на четиристранна среща в Евксиноград с участието на премиерите на Гърция, Румъния, България и президента на Сърбия.  ", "date": "2019.03.28", "title": "Премиерът Борисов заминава за Четиристранната Балканска среща на високо ниво в Букурещ "}
{"url": "http://epicenter.bg/article/Parlamentat-razreshi-otsrochvaneto-na-zadalzheniyata-na-veroizpovedaniyata--natrupani-kam-31-12-2018-g-/178742/2/0", "text": "Очаквано ГЕРБ и ДПС отсрочиха дълговете на Главното мюфтийство, които близо 8 200 000  лева. Промените в Закона за вероизповеданията бяха окончателно одобрени днес въпреки съпротивата на голяма част от парламентарната група на \"Обединените патриоти\".    Разсрочването на дълговете е до 10-годишен период. Става въпрос за дългове,  натрупани към 31 декември 2018 г., предаде Агенция „Фокус“.     Предложението бе направено от председателя на ПГ на ГЕРБ Цветан Цветанов и група народни представители между двете четения на Закона за вероизповеданията.  Първоначалното предложение бе опрощаване на дълговете на религиозните общности към тази дата, но заради остра обществена реакция управляващите се отказаха от това решение.   Мотив за отсрочването на дългове е мюфтийството да започне да се ползва от възможността да получава държавно финансиране до 15 млн. лева на година.    Днес парламентът записа, че през т.г. бенефициент на субсидията освен Българската православна църква може да бъде единствено Главното мюфтийство от мюсюлманските вероизповедание.    Целта е да се прекрати влиянието от турския Дианет. От мюфтийството признават, че получават по 2 млн. лв. на година. Мюсюлманското сунитско вероизповедание няма да бъде бенефициент.    Максималните размери на основните месечни заплати на свещенослужителите не могат да надвишават средната месечна заплата на наетите лица по трудово и служебно правоотношение в икономическа дейност „Образование“ по данни на Националния статистически институт за месец септември предходната година.   За служителите на религиозните институции минималните размери на основното месечно възнаграждение не може да надвишава средномесечната заплата на наетите лица по трудово и служебно правоотношение в обществения сектор за септември 2018 г.", "date": "2019.03.28", "title": "Очаквано! ГЕРБ и ДПС отсрочиха дълговете на Главното мюфтийство"}
{"url": "http://epicenter.bg/article/Daniela-Daritkova--Osnovniyat-mi-prioritet-kato-predsedatel-na-PG-na-GERB-shte-bade-da-tarsya-dialog-/178751/2/48", "text": "Основният ми приоритет като председател на ПГ на ГЕРБ ще бъде да търся диалог. Това каза д-р Даниела Дариткова пред журналисти във връзка с поста, който ще заеме като председател на ПГ на ГЕРБ, предаде Агенция „Фокус“.  „Моят основен приоритет ще бъде да търся диалога и да постигам максимално възможния консенсус, в интерес на българските граждани“, каза д-р Дариткова.  Приемам поста на председател на ПГ на ГЕРБ със съзнание за оценката, но и като предизвикателство, заяви още Дариткова.  \"В тази кризисна ситуация, смятам, че това е едно предложение, което е наситено с големи отговорности. Приемам го със съзнание за оценката, от друга - като предизвикателство\", каза още тя.  Д-р Дариткова ще заеме мястото на Цветан Цветанов, който обяви вчера, че напуска Народното събрание. Към момента Дариткова е председател на комисията по здравеопазване.  ", "date": "2019.03.28", "title": "Даниела Дариткова: Основният ми приоритет като председател на ПГ на ГЕРБ ще бъде да търся диалог "}
{"url": "http://epicenter.bg/article/Shefat-na-DNSK--Stroezhat-na-sgradata--quot-Zlaten-vek-quot--e-zakonen-/178774/2/0", "text": "\r\n Строежът на сградата „Златен век“ на фирма „Артекс“ е законен. Това обяви началникът на Дирекцията за национален строителен контрол арх. Иван Несторов. Констатирани са нарушения, но сградата има редовно издадени строителни книжа и това я прави законна. Дали обаче строителството ѝ е по закон, ще реши Софийският административен съд, където има заведено дело. \r\n   \r\n \r\n След като вчера главният архитект на София Здравко Здравков съобщи, че разрешителното за строежа на „Златен век\" не е подновено, днес от ДНСК не успяха да дадат еднозначен отговор дали тази презаверка е необходима. \r\n \r\n   \"Има практика на Върховния административен съд за подобни казуси, където съдът се е произнесъл, че с всяко допълване на разрешението за строеж, автоматично се удължава и срокът на разрешението на строеж\", обясни началникът на ДНСК.  По думите му последното допълване на разрешението за строеж на сградата е от август 2018 г. и става със заповед на главния архитект на София Здравко Здравков.  ", "date": "2019.03.28", "title": "Шефът на ДНСК: Строежът на сградата \"Златен век\" е законен "}
{"url": "http://epicenter.bg/article/GERB--Dokolko-moralno-e-obvinyaem-za-prane-na-pari-kato-Elena-Yoncheva-da-vodi-chervenata-evrolista--/178775/2/48", "text": "Днес за пореден път ставаме свидетели, че за БСП темите за Европа и интересите на българските граждани са чужди. Очаквахме, че поне част от днешните изявления на социалистите щяха да бъдат посветени на пакета „Мобилност“ и усилията, които положиха българските евродепутати и правителството на Бойко Борисов в посока на блокирането му в Европейския парламент. БСП обаче все още не могат да излязат от тежката си фиксация в Цветан Цветанов, която тема ГЕРБ затвори морално още вчера. Това се казва в позиция на ПП ГЕРБ, разпространена от пресцентъра на партията.  Очевидно отсъствието на БСП от парламента силно е увредило политическата им сензитивност за истински актуалните и важни политически теми за българските граждани.  Тук е моментът да попитаме БСП, ако за тях оставката на Цветан Цветанов не е морален акт, а политически фалш – какъв е моралният прочит на издигането за водач на листата за евродепутати на БСП на Елена Йончева, която е с повдигнато обвинение за пране на пари в особено големи размери?  Как БСП ще обясни на българите, които загубиха спестяванията си при фалита на КТБ, че водач на листата им е човек, който е имал обща офшорна фирма с Цветан Василев? И можем ли да тълкуваме първата позиция на Йончева в листата на БСП като ясен знак, че неин подгласник и на втора позиция ще бъде възнаграден обвиненият в най-тежкото политическо престъпление – купуването на гласове – Манол Генов?  В следствие на едноличното управление на лидера на БСП и нежеланието й да чуе гласа на червените структури, Корнелия Нинова е на път да създаде поредния грозен прецедент – веднага след като бъде избрана за евродепутат, Елена Йончева да стане първата, на която ще бъде свален имунитетът в Брюксел.  А по отношение на морала, както БСП, така и самата Йончева трябва да отговорят до колко достойно е това, че Йончева дори не напусна парламента, след като беше избрана за водач на червената евролиста.  За разлика например от Петър Курумбашев, който въпреки реалния риск да бъде изместен от феномена 15/15, напусна българския парламент при предходната кампания, след което се съобрази с волята на избирателя да изпрати в Брюксел Момчил Неков вместо него.  ", "date": "2019.03.28", "title": "ГЕРБ: Доколко морално е обвиняем за пране на пари като Елена Йончева да води червената евролиста? "}
{"url": "http://epicenter.bg/article/Lili-Ivanova-poluchi-Ikar-pod-burnite-aplodismenti-na-publikata/178717/6/0", "text": "Лили Иванова излезе да пее в сряда вечерта на сцената на Народния театър за връчването на театралните награди \"Икар\" в наистина изумителен вид, пише Lupa.bg. Певицата излезе с изумителен тоалет от черен тюл и публиката дълго не я пускаше да си тръгне от сцената. Водещи на церемонията бяха Александър Кадиев и София Бобчева.   В Международния ден на театъра Лили Иванова се появи на сцената сякаш от отвъдното - подвижна платформа я качи от дълбините на сцената.   За първи път в историята на театралните награди \"Икар\" певицата представи и най-новата си песен “Главна роля”. Тя е по музика на Артут Надосян, текст на Иван Тенев и аранжимент на Ангел Дюлгеров. И тъй като примата се задържа доста дълго на сцената, след като изпълни песента си и продължително се покланяше, извисяваше ръце нагоре, демонстрирайки този жест нейна запазена марка или пък раздаваше въздушни целувки на почитателите си театрали, се наложи режисьорът Стоян Радев дискретно да я хване за ръка и да я изведе от сцената.   Малко по-късно примата отново се появи, за да получи специална награда \"Икар\" на Съюза на артистите за изключителен принос към българската култура и музика.   Призът й бе връчен от един от спонсорите на наградите - шефа на популярната компания \"Минстрой\" Николай Вълканов.   Да я поздрави, на сцената излезе и актьорът и водещ на церемонията Александър Кадиев. Тъй като певицата попита водещия дали да остане на сцената след анонса му, че след малко там ще излезе столичният кмет Йорданка Фандъкова, Кадиев отговори шеговито: “Моля, правете каквото желаете. Не се е родил някой, който да ви се бърка.\"   А Фандъкова подари любимото цвете на примата - орхидея. \"Не знам дали заслужавам тази статуетка\", каза развълнувана Лили Иванова под бурните аплодисменти на публиката, част от която стана на крака.   Тя благодари за отношението към нея на Съюза на артистите в България, на кмета Йорданка Фандъкова и на председателя на САБ Христо Мутафчиев.   \"За мен е чест да бъда на тази сцена и то точно пред такива изключителни артисти. Искам да ви пожелая здраве, щастие и много успехи\", каза естрадната прима.  Лили Иванова се появи за трети път на сцената на Народния театър и в края на тържествената церемония, само че този път виртуално - на специална видео стена, беше излъчен нейният клип към песента й \"Икар\", заснет преди няколко години.", "date": "2019.03.28", "title": "Лили Иванова получи Икар под бурните аплодисменти на публиката"}
{"url": "http://epicenter.bg/article/Premiera-na-knigata--Dostatachno-dalgo--ot-Petar-Chuhov-v-Stolichna-biblioteka/178737/6/0", "text": "Столична библиотека и ИК „Жанет 45“ представят новия сборник с проза на Петър Чухов „Достатъчно дълго“ (кратки и други разкази, пиесказ и разказеса) на 2 април 2019 г. (вторник) от 18:30 ч. в Литературния клуб на библиотеката (пл. „Славейков“ № 4).   За книгата ще говорят Захари Карабашлиев и нейният редактор Ангел Игов. Ще прозвучат кратки текстове в акомпанимент на саксофониста Иван Бороджиев. Със специалното участие на писателката Божана Апостолова, директор на ИК „Жанет 45“.    ", "date": "2019.03.28", "title": "Премиера на книгата „Достатъчно дълго“ от Петър Чухов в Столична библиотека"}
{"url": "http://epicenter.bg/article/-Melodiya--Nov-teatar-NDK--Malka-peyka-i-golemi-izpitaniya-vdahnovyavat-savremennata-lyubov/178744/6/0", "text": "  Режисьорът Клара Армандова със сигурност е направила точен избор, когато е решила да постави „Мелодия“ на ирландската писателка Диъдри Кинахан в „Нов театър НДК“.   За главните роли – на Кейт Хил и Уилям Кейн, тя си е харесала две телевизионни звезди – Никола Мутафов, познат най-вече от сериала „Откраднат живот“, и красивата Диана Костова от „Революция Х“ и реклама, в която е почти неразпознаваема в зелен костюм.   Първото действие е като неясно усещане за влюбване – хубава жена и мъж в кариран костюм, буквално се сблъскват на пейка до чешмичка в парка. След като разбират, че са „безопасни“ един за друг, с цел да бъдат харесани започват да се лъжат взаимно или по-точно – да прикриват моменти и елементи от реалния си живот, с който и двамата не се гордеят. В края на случайната среща те разбират, че споделят общи вкусове – харесват класическа музика. Е, при нея е с леко намигване, като заявява: „Той, Пучини, едва ли е дошъл“.   Докато Кейт Хил и Уилям Кейн се опознават и влюбват, изникват много изненади, като най-голямата е нейното работно място, което, разбира се, няма да издадем. Действието се развива на фона на романтичния ромон на чешмичката в парка, а актьорите танцуват първия си танц под звуците на „Women in love“ на Барбра Стрейзънд.   Освен че пее, Никола Мутафов свири на китара… и продължава да пее. Той и любимата му преживяват голямо изпитание, появявайки се на първа страница на жълт вестник, но успяват да го преглътнат и наградата от Съдбата е, че отново ги среща.   Като в приказките поетичният извод се налага от само себе си: Любовта няма високи изисквания, за да се роди и оцелее. Малко й трябва – наивна по бебешки душа, преодоляване на сериозни изпитания и куража да го направиш въпреки мръсния и мръснишки съвременен свят. А в най-голяма доза трябва да бъде желанието за Любов, което струи като музика от пиесата „Мелодия“.   Следващите представления на МЕЛОДИЯ са на 12-ти и на 22-ри април в Нов Театър от 19:30ч. Билети на Билетния център на НДК  ", "date": "2019.03.28", "title": "„Мелодия“, Нов театър НДК: Малка пейка и големи изпитания вдъхновяват съвременната любов"}
{"url": "http://epicenter.bg/article/Itsko-Fintsi-i-Petruchio---s-bohemski-zanimaniya-za-naprednali/178782/6/0", "text": "Те се срещат и решават да посвирят, да поговорят в рими и да накарат залата да въздиша, да тананика и... избърше сълза на признателност. Те са артистите бохеми, както се определят сами, като второто е по-важно в случая. Защото да си бохем е въпрос на кръвна група, на ДНК и още някои придобити таланти за които навярно ще разберем повече след срещата с актьора цигулар Ицко Финци и джазпианиста Петручио в петък вечер в клуб Книгата.   След двете невероятни и безпрецедентни по жанр срещи с феновете в Бургас и Велико Търново, двамата професионални бохеми обещават ускорен курс по „БОХЕМСКИ ЗАНИМАНИЯ“ с Карлос Гардел и Пиацола, Крайслер, Брамс, Шостакович, джаз стандарти, филмова музика Те не просто свирят, но и кометират вкусната тайна, която превръща живота в бохемска среща.   Ицко Финци ни припомня свои любими редове от класиката и модерното слово, като всеки път диалогът на тези живи легенди е различен легенди е спонтанен и хрумнал им в контекста на музиката, която претворяват в джази версия. Удоволствието ни е причинено с подкрепата на фондация „Болкан рок.“   „БОХЕМСКИ ЗАНИМАНИЯ“ В КЛУБ „КНИГАТА“ THE BOOK ъгъла на ул.Раковски и бул. Левски на 29 март от 20 часа.", "date": "2019.03.28", "title": "Ицко Финци и Петручио - с  бохемски занимания за напреднали"}
{"url": "http://epicenter.bg/article/Ilhan-Kyuchyuk--Bez-reshenieto-na-Tayani-po-paketa--Mobilnost--shteshe-da-nastapi-haos-/178749/11/34", "text": "   Това беше единственият възможен ход, който трябваше да бъде направен от президента Таяни, защото не виждахме как могат да бъдат изгласувани 1224 предложения, някои от които разделно. Това практически означаваше 4 хиляди пъти да гласуваме. Много от колегите, включително тези, които са в Транспортна комисия, нямаше да бъдат в състояние да обяснят какво точно гласуват. Щеше да бъде един абсолютен хаос и в крайна сметка това нямаше да доведе до никакъв положителен резултат. Президентът Таяни постъпи по възможно най-коректния начин, а то е да спази правилника на ЕП и взе възможно най-доброто решение да се излезе от тази парламентарна ситуация. Сега текстове отиват в ресорната комисията по Транспорт и туризъм, гласуването ще бъде следващата седмица там. Има необходимост от това да се събере мнозинство по всеки един текст, който да бъде върнат обратно в пленарна зала. Минимумът е 17 души, т.е. от 49 души 17 души трябва да подкрепят дадено предложение, което вече е направено като такова, за да може да бъде гласувано в пленарна зла.   Транспортна комисия има мандат, койот е даден от председателя на ЕП в следващата седмица да излезе с консолидирано решение. На този етап какво ще бъде консолидираното решение, не е ясно. Нормалната практика, разписана в правилника е да има т.нар. „shadows meeting” – срещи, които се провеждат между докладчиците от всяка една политическа група и се оформят компромиси. Към настоящия момент не съм видял и никой от колегите не е видял такива компромиси. Нямаше предложени компромиси за тази пленарна сесия и затова беше невъзможно гласуването. Но добрата новина беше, че имаше политически дебат, защото до настоящия момент основно координаторите поставяха една гледна точка, като поддържаха линията, че трябва да се подкрепя само тяхната гледна точка. А тук се видя, че доста други колеги взеха думата, включително и от България, включително и от държавите от Източна Европа. Видя се, че проблемът има много по-голяма сложност и гледните точки не са една и две, а са десетки. Това беше също един добър политически знак вчера. Какво можем да направим оттук нататък обаче е по важното. Трябва да работим активно, както го правихме досега, да се опитаме в рамките на ресорната комисия по Транспорт и туризъм да забавим максимално процеса, т.е. да аргументираме всяко едно от тези предложения, защото под тези предложения стоят и нашите подписи. И евентуално да се опитаме да изтласкаме самото вкарване в пленарна зала не през месец април, а по-нататък във времето. Но това са тактически ходове, които ще ги мислим по-нататък с колегите, имаме няколко оперативни групи.   ", "date": "2019.03.28", "title": "Илхан Кючюк: Без решението на Таяни по пакета „Мобилност“ щеше да настъпи хаос "}
{"url": "http://epicenter.bg/article/Apartamentadzhiite-10-godini-po-kasno/178773/11/0", "text": "  Коментар със същото заглавие написах преди десет години, по случай тогавашния скандал с шестте апартамента на Цветан Цветанов. Тогава си въобразявах, че ГЕРБ влиза в коловоза на НДСВ и след като изконсумира всичко докрай от четиригодишното си властване, ще поеме кротко пътя към политическата преизподня. Сгреших сериозно. Партията на Борисов се оказа изключително устойчива във вътрешен и външен план и показа завидно умение да преодолява всевъзможни кризи и предизвикателства.   Не вярвам и днешното „апартаментно“ препятствие да се окаже фатално за нея. На първо място то не удря по нейната сърцевина. Като всяка лидерска партия, тя може да си позволи да жертва всичко и всеки, стига това да не е Бойко Борисов. От тази гледна точка днешният удар може да изглежда силен, но той е периферен.   Цветан Цветанов до момента добре се справяше открито да играе ролята на втория човек в ГЕРБ. Може би точно затова той забрави главното - че от него се изисква да играе роля. Която включва контрол върху партийните структури, подготовка за предстоящите европейски и местни избори, да громи политическите врагове на Борисов, все неща, които министър-председателят счита за досадни или нечистоплътни. Като отплата на Цветанов бе дадена огромната власт да разпределя порциите по места.    От тази гледна точка, докато обществото ни се възмущава за придобитите апартаменти на крайно занижена цена, Борисов е бесен точно от обратното - не приема евтиния начин, по който заместникът му се омаскари. Заплашва да омаскари и самия него. И всичко това поради един фрапантен непрофесионализъм и най-долнопробна алчност. След като веднъж вече се бе опарил в апартаментни истории, Цветанов за втори път цопна в капана. Точно преди изборите.   И тук се отключи вторият негатив за Бойко. На пика на скандала структурите на ГЕРБ заработиха в полза на втория човек, пренебрегвайки волята на първия. Те вече си позволиха подобно неподчинение, когато спасиха бейби депутата си от Хасково, но този път объркаха контекста.    В днешния случай не става въпрос за надцакване между ГЕРБ и БСП, както бе при разкритията за Хасково, а противопоставянето върви по оста власт-общество и пряко касае лидера им. Затова и Борисов не остави партийната си номенклатура да се заиграва.   Нещо повече, той реши да обърне ситуацията в своя полза, като застреля с един куршум три заека: хем да нарита Цветанов за назидание, хем да се опита да постави на място самозабравилата се върхушка и накрая да сервира на обществото нещо като обстрел на „корумпета“. А самия той отново да излезе целия в бяло и с още по- заздравени позиции в партията и държавата.   Въпросът е дали ще му се вържат апарата и хората. Защото всяка партийна система е подвластна на закона на растежа: колкото по-голяма става, толкова по-трудно се управлява отгоре. С времето и с преяждането с власт, партокрацията започва да си изгражда свои правила на поведение, свои методи на действие и свои механизми за комуникация. Но и развива свой инстинкт за самосъхранение. Цветанов до момента се явяваше истинският пазител на този втори план на партийния живот.   Затова и ударът по него оттеква така силно в герберските редици. Ако се посегна на него за един апартамент, какво ли трябва да очакват местните феодали, потънали до гуша в далавери и корупция и загърбили и най- елементарните правила за приличие. Мисълта, че един ден самите те могат да се превърнат в необходимата случайна жертва (като Цецо) им действа влудяващо.   Чувството им за безнаказаност е водещото начало при тях и то отдавана е преляло към подконтролните им бизнеси и администрация. Двете области са се оплели в ожесточено съревнование по грабеж, на което страната ни все по- трудно набавя вече необходимата плячка. Посяга се на всичко, като се започне от многомилионни бизнеси и се стигне до няколко килограма филе „Елена“. Всеки гледа как се обогатяват тези над него и се стреми да достигне нивото им. Впрочем, ако някъде постоянно циркулират слуховете за милиардите на Падишаха, това е именно в редиците на ГЕРБ. В тях те виждат тавана на мечтите си.   Не че след днешния скандал ще се стигне до някакво масово преследване на герберските бонзи, но последните искат да имат гаранции, че няма да се превърнат и в единични жертви на „борбата с корупцията“. Второто им желание е партията да показва пълна резистентност към външните сигнали за корупция. Да не могат медии или НПО-та, само с разлистване на различни регистри, да зачеркват политическата им кариера. В Цветанов те виждаха гаранция, че позициите им ще бъдат бранени.   И тук се индуцира напрежението по оста Борисов-Цветанов. Първият далновидно отчита обществените настроения, докато вторият смята, че може арогантно да ги пренебрегва. Първият е наясно, че голяма част от гласовете му идват посредством скритите механизми на партията, но разбира, че не е възможно да се управлява само с тях. Нужно е да се правят жертви от време на време, за да се успокоява общественото недоволство. Вторият не го разбира. Лишен от всякакво абстрактно мислене, той е способен да работи само с конретни фигури. Неслучайно изброи на пресконференцията си десетки имена, но не спомена понятията общество или обществени интереси и настроения.   В известен смисъл за Борисов скандалът тепърва започва. За него е важно да убеди възможно най-голям брой избиратели, че той не е част от проблема, а от решението му. И да представи действията си като максимално твърди и изчерпващи за конкретния случай. В допълнение сигурно ще трябва скоро да се генерира нов скандал, за да се отмести трайно критичния поглед на обществото към ГЕРБ.   Премиерът вече инкасира определен позитив, като името му не можа да бъде пряко свързано с апартаментите, въпреки че в него са замесени хора от най-тесния му кръг. Опитът на БСП да представи случилото се като продукт на самото управление остана засега изолиран.    Трябва в някакъв смисъл да се успокояват и външните партньори. Неслучайно Борисов намекна на Цветанов да разбере откъде идва удара. В случая не ставаше дума да се води разследване, а да се преглътне факта, че са намесени американците. А Цецо най-добре знае, че срещу тях не бива да се рита. И Цецо схвана бързо. Наложи му се даже лично от Америка да стопира инициативите в негова подкрепа, не защото бяха плиткоумни, а защото правеха положението му още по-тежко.   Всъщност наказанието му не е в никакъв случай обективно. Той напуска Народното събрание, но остава вторият човек в ГЕРБ. Ще продължи и занапред да движи партийните дела в „сянка“. А всеки може да си зададе въпроса, дали той се сдоби с евтини апартаменти защото е блестящ парламентарист или защото дърпа конците в управляващата партия.   Важно е, че публиката не усети как въпроса за сделката с апартаментите бе умело подменен с истерията как ще накажат Цецо. Тепърва ще ни доразвиват една чисто пиар акция на властта, която ще продължи да се опитва да прикрие своите две най-иманентни черти - лъжата и кражбата.    А ние като нация все не можем да си дадем сметка, че нашата глупост и безхаберие ще ни доведе дотам и след десет години пак да цъкаме с език, че Цветан Цветанов отново си е купил евтини имоти.  ", "date": "2019.03.28", "title": "Апартаментаджиите 10 години по-късно"}
{"url": "http://epicenter.bg/article/Anton-Todorov-s-razsledvane-za--quot-neutolimiya-apetit-na-Aleksandar-Yordanov-quot-/178794/11/0", "text": "    Склонността към далавери при повечето седесарски функционери е пословична. Различават се само в изобретателността и мащабите. От тази склонност не беше пощадено едно от знаковите лица на първата вълна седесарски вождове, което иначе минава днес за clean (чист). Става дума за бившия депутат, председател на НС и посланик в Полша и Македония Александър Йорданов.   През декември 1993 г. един от неговите колеги в СДС – Едвин Сугарев, го описва по следния начин: „Да си затворим очите пред действията на въпросния господин, който въплъщава едновременно байганьовщината в политическото поведение и компромисността към политическия морал, би било акт с катастрофални за бъдещето на цялата коалиция последици”. Нека направим един малък „полет” над политическото и публичното поведение и решения, които е демонстрирал през годините Александър Йорданов. Подобно на повечето лидери на СДС и той започва с кариера в комсомола (или партията):   „Що се отнася до моята политическа биография, то тя е повече от скромна. Като студент съм бил една година комсомолски секретар на организацията при Филологическия факултет във ВПИ-Шумен”, пише собственоръчно Александър Йорданов в автобиографията си, която открих преди време в архивите на СДС. Същият Йорданов години по-късно ще бъде описан в „Спомените” на Огнян Дойнов да твърди следното: „Александър Йорданов посещава семейство Дойнови във Виена през 1996 г., малко преди да отиде посланик във Варшава. Вечерята преминава кротко, в спокоен разговор. Гостът разказва за събитията в България и за собствения си принос в тях, Дойнов задава кратки въпроси. Стига се до невралгичния момент, когато Елена Дойнова пита госта не са ли негови думите срещу комунистите, които той третира като престъпници. “Как може?” – учудва се Александър Йорданов. – “Не съм казвал такова нещо. Моят тъст, когото много уважавам, е комунист. В моето семейство има комунисти, които са достойни хора. Как мога да кажа такива думи?” (Дойнов, О., Спомени, изд. Труд, С., 2002, стр. 466)   „Антикомунизмът” на Ал. Йорданов е като на повечето седесарски вождове през годините – демонстративен, креслив, но дяволски фалшив. Старата гвардия също като „новата” около Костов беше изтъкана от двуличие, безпринципност и практикуване обратното на това, което проповядва. Веднага се аргументирам, ще го направя по моя начин – с документи. Старата седесарска гвардия и до днес парадира за някакъв автентичен антикомунизъм, на който според собствените им твърдения те са изразители. Ако това беше така, тогава Александър Йорданов щеше ли да остави, докато беше председател на 36-ото Народното събрание през 1992-1994 г. като началник на своя кабинет агента и осведомител на ДС Тодорка Велева-Уитлок с псевдоним Здравка. В качеството си на председател на НС е имал неограничена възможност да проверява сътрудниците си, а за началника на кабинета такава проверка е просто задължителна.   Ако беше прочел личното дело на агент Здравка, големият антикомунист и борец с ДС Александър Йорданов щеше да разбере, че Велева е вербувана от СУ на МВР-III РУ-ДС още през 1968 г. на компроматна основа и до падането на комунизма десетилетия наред с вдъхновение сътрудничи на ДС. Председателят на 36-ото НС Александър Йорданов очевидно не се е интересувал от темата, защото фактите показват, че е бил буквално опакован в онези години от агенти на ДС в администрацията на парламента. По негово време и главният секретар на парламента Владимир Кочев е с агентурно минало. Той е вербуван на 13 ноември 1963 г. от ІV управление на ДС. След това е работил и за Второ главно управление на ДС (контраразузнаването) като агент Стефчо. Когато през 1992 г. Александър Йорданов е избран за председател на Народното събрание на мястото на Стефан Савов, той веднага заиграва по свирката на тези, които са го подкрепили (комунистите и ченгетата, които уж толкова ненавижда). Първо, ревизира решението за снемане имунитета на Андрей Луканов и наложената му мярка за неотклонение, което дава перспектива на правителството на Любен Беров.   Александър Йорданов присъства на две заседания на Националния координационен съвет на СДС по това време, на които му е обяснено каква е политиката на СДС, а Петър Стоянов изготвя много подробна юридическа аргументация по казуса „Луканов”. Следва решение на правната комисия на НС, която потвърждава мнението на НКС на СДС – ревизията на решението за снемане на имунитета на Луканов има противоконституционен характер и поради това точка в дневния ред, която да съдържа възможност за подобна ревизия, не бива да се включва. НКС разчита на това Александър Йорданов като председател на НС да осигури отхвърлянето й. (Виж карето)   От края на 1992 и през 1993 г. той неотклонно провежда изключително двулична политика – пред сините симпатизанти продължава да лъже и маже, на заседанията на НКС обещава, но когато влезе в НС, забравя всичко и се превръща в удобен инструмент за новото парламентарно мнозинство. В своето писмо до НКС на СДС, до парламентарната група на СДС в НС и до ръководството на РДП Едвин Сугарев пита истина ли е, че г-н Иван Зографски е превел голяма сума пари в България с намерението да закупи хотел „София”; искал ли е въпросният господин съдействие от РДП за закупуването на този и други хотели; защо г-н Александър Йорданов не е могъл да даде отчет за цитираните от медиите 5000 марки, изпратени му от българското дружество в Германия не за „Век 21”, а за СДС; има ли и други суми, които г-н Йорданов е получавал и с които се е разпореждал по същия начин…” Едвин Сугарев очевидно е засякъл нещо, към което Йорданов има неутолим апетит. Този апетит ще се прояви, докато въпросният господин е посланик в Полша. Това, което четете, е част от разследване на Националната следствена служба. Три вещи лица извършват финансово-икономическа и счетоводна експертиза по досъдебно производство с вх. № 98/07 от 04.10.2007 г. Какви са фактите, които научаваме от това разследване? С грама от 19.07.2004 г. посланикът ни в Полша уведомява министъра на вътрешните работи за допуснат „конфликт на интереси” от предшественика му посланик Ал. Йорданов при сключването от същия на Договор № 1500/29.12.00 г. с фирма „Одра Н.Т.Sp.z.o.o.” за отдаване под наем на част от помещенията в посолския жилищен комплекс на посолството ни в Полша”. Министърът на външните работи Соломон Паси подава сигнал № 5480/13.09.04 г. до главния прокурор, в който отправя молба за активно съдействие с цел изясняване на обстоятелствата по случая. Проверката е възложена на НС „Полиция” и след приключването й от СГП е издадено постановление за образуване на досъдебно производство от 21.06.2007 г. от Националната следствена служба. Какво се установява в хода на това досъдебно производство? Съгласно циркулярна нота от 26.07.2000 г., МВнР на Република Полша уведомява главния секретар на МВнР на Република България, че е взето решение от полските власти, съгласно което дипломатическите представителства във Варшава, които наемат, отдават под наем или под друга правна или фактическа форма за ползване помещения на своите мисии на стопански субекти или физически лица за цели, различни от предвидените във Виенската конвенция за дипломатическите и консулските отношения от 18.04.1961 г., са задължени за прекратят тази дейност до 30.11.2000 г. Причината е, че с това отдаване на практика се извършва търговска дейност, а това противоречи на на чл. 1, б. „И” от същата конвенция. В отговор на тази нота българската страна изпраща писмо от 08.01.2001 г., в което обяснява, че договорите с фирмите наемателки от началото на новата година са прекратени, а сградата на ул. „Бобровецка” № 4А, където се намира посолският жилищен комплекс (ПЖК), ще бъде предоставена на полска фирма за стопанисване и администриране. Полското министерство обаче е непреклонно, като отново се позовава на Виенската конвенция от 1961 г., българските представители там и МВнР тук обаче си пипат ушите и нарушението на конвенцията и неизпълнението на справедливите искания на полската страна са оставени без реакция.   В докладна записка от 10.04.2000 г. посланикът ни предлага на ръководството на МВнР в лицето на Надежда Михайлова като ефективно решение сключването на договор с фирма, която да стопанисва българските имоти в посолския жилищен комплекс и в търговско-икономическото представителство (ТИП). Надежда Михайлова възприема тази идея на Ал. Йорданов и изпраща доклад до Междуведомствената комисия за държавните имоти извън страната (МВКДИИС), в който предлага да се даде право на посланика да сключи договор с полска фирма за отдаване под наем на около 60 апартамента от посолския жилищен комплекс. Този доклад на министър Н. Михайлова дава зелена светлина за разгръщане на „предприемаческия” талант на Ал. Йорданов. Това, което следва, е потресаващо. Както се вижда от Протокол № 9 от 28.11.2000 г., посланикът докладва пред МВКДИИС своето предложение – да бъде сключен договор с полската фирма „Одра Н.Т.Sp.z.o.o.”, като неговото обяснение защо изборът му пада върху точно тази фирма е, че тя е обещала най-добро предложение, изразяващо се в инвестиции в размер на 100 хил. щ. д. годишно и още 100 хил. щ.д. наем за 56 наети апартамента. Според документите се вижда, че посланик Йорданов вече има сключен договор № 554/26.04.00 г. с тази фирма за няколко апартамента, но нито МВКДИИС, нито МВнР са уведомени за това. На 11.09.2000 г. е назначена комисия за разглеждане на постъпилите оферти. И коя фирма мислите, че печели конкурса? Фирма „Одра Н.Т.Sp.z.o.o.”, естествено.   А сега се дръжте здраво – започва най-интересната и най-позорната откъм гьонсуратлък част от сагата. Цитирам едно към едно написаното от трите вещи лица в заключението по извършената финансово-икономическа и счетоводна експертиза за магариите на посланика Ал. Йорданов: „В тази връзка (става дума за края на 2004 г., когато Ал. Йорданов вече е посланик в Македония, бел. моя) е изискана официална информация от Националния съдебен регистър за собствениците на фирма „Одра Н.Т.Sp.z.o.o.” от дипломатическото представителство във Варшава. Информацията е изпратена и в нея са посочени следните съдружници: 4 Константин Стайков – български гражданин, постоянно живеещ в Полша, с дата на вписване 29.08.2001 г.   4 Валерия Александрова Александрова – съпруга на Александър Йорданов Александров, който е бивш посланик на РБългария в Р Полша, подписал Договор № 1500/29.10.00 г., Договор № 554/26.04.00 г. и Анекс към него от 29.12.00 г. (изведен под № 1500, който в случая е дублиран) относно отдаване под наем на помещения от сградния фонд на дипл. представителство на същата фирма. Г-жа Александрова фигурира с дата на вписване 29.08.01 г. и дата на отписване 31.12.03 г. (същия месец, от който е прекратен едностранно договор № 1500/29.12.00 г. с фирма „Одра Н.Т.Sp.z.o.o.”);   4 Тодор Николаев Димитров – техник към ПЖК за периода 29.07.00 г. – 07.07.03 г. и съпруг на Донка Александрова Йорданова, която от своя страна е сестра на Валерия Александрова Йорданова (т.е. въпросният Тодор е шурей на посланика Александър Йорданов. Зетьо-шуро-баджанакизъм – българското проклятие, бел. моя). Към годината на започването на досъдебното производство (2007 г.) фирмата, в която съдружници за определен период са били съпругата и шуреят на Александър Йорданов, е натрупала задължения към МВнР за наеми – 563 904,04 щ.д., или 816 662,75 лв. и режийни разноски – 488 892,38 полски злоти, или 235 785,99 лева.   Срещу фирма „Одра Н.Т.Sp.z.o.o.” МВнР завежда две дела, но исковете са заведени само за период от 1 година след прекратяване на договора, предвид големите такси, които се заплащат при внасяне на иска, представляващи процент от стойността му. От анализа, направен от експертизата, се вижда и това, че в сключения договор липсват ефикасни механизми за контрол на изпълнението му. И като капак – при съпоставка на проектодоговора, одобрен от Междуведомствената комисия за държавните имоти извън страната и окончателния договор, сключен от посланика Александър Йорданов, се констатират сериозни различия в клаузите.   Тази афера вони! Цялото заключение на експертизата е 29 страници и от него се вижда грандиозен конфликт на интереси. Оказва се, че оценката, написана в писмото на Сугарев, което цитирах по-горе – за „въпросния господин, който въплъщава байганьовщината” – е болезнено точна. Питате се дали нещо е последвало от фрапантните факти, съдържащи се в документите, събрани в хода на разследването? Не, нищо не се е случило. Новина щеше да е, ако се беше случило обратното.   Гъвкавият политически хитрец Ал. Йорданов в деня на заседанието на парламента първо се появява на митинга на СДС, който настоява Луканов да остане със снет имунитет. Пред този митинг Йорданов изчита като свое мнение и аргументи подготвената от Петър Стоянов юридическа аргументация срещу включването на точката за имунитета на Луканов в дневния ред на НС. Седесарите са във възторг от Ал. Йорданов, еуфорията е нестихваща, след което прясно избраният председател на НС прави удивителен лупинг – влиза в залата и отстъпва мястото си на зам.-председателя на НС от ДПС Кадир Кадир. Какво мислите, че се случва? Кадир буквално за минути решава въпроса така, както БСП искат, с което скрепява коалицията БСП-ДПС. СДС губи важна битка, а Ал. Йорданов си гарантира председателското място до есента на 1994 г. Същият водевил той разиграва и с имунитета на Александър Лилов.“", "date": "2019.03.28", "title": "Антон Тодоров с разследване за  \"неутолимия апетит на Александър Йорданов\""}
{"url": "http://epicenter.bg/article/Zhivodar-Terziev-e-izbran-za-predsedatel-na-Balgarskata-petrolna-i-gazova-asotsiatsiya/178763/4/0", "text": "На проведено Общо събрание на 27.03.2019 г., Управителният съвет на Българската петролна и газова асоциация избра за свой председател с двегодишен мандат г-н Живодар Терзиев. Г-н Терзиев поема поста след приключилия успешно втори мандат на г-н Валентин Златев начело на организацията, съобщиха от БПГА.  Г-н Живодар Терзиев е управител и съдружник в дружеството за търговия с петролни продукти „ЗАРА-Е” ООД, компания, създадена с изцяло български капитали. Той работи в структурите на дружеството от 1996 г. Г-н Терзиев е доказан експерт в бранша, с дълбоки познания върху спецификите на българския пазар и експертиза в сферата на икономиката.  Пред Управителния съвет г-н Терзиев потвърди ангажимента си да работи за утвърждаването на Българската петролна и газова асоциация като най-авторитетната браншова асоциация в сектора производство и търговия с течни горива.  Асоциацията твърдо ще следва мисията си за борба със сивия сектор и нелоялните практики, за установяване на чиста и прозрачна конкурентна среда, както и за равенство пред закона на всички участници на пазара, каза г-н Терзиев след заседанието на Управителния съвет.  С избора на г-н Терзиев членовете на БПГА отново доказаха, че не се делят на малки и големи, местни и международни компании. Асоциацията е съставена от фирми с основен принос към държавната хазна и инвестициите в страната.  Членовете на БПГА напълно съзнават своята обществена отговорност и дълг към клиентите си, заключи г-н Терзиев.  ", "date": "2019.03.28", "title": "Живодар Терзиев е избран за председател на Българската петролна и газова асоциация"}
{"url": "http://epicenter.bg/article/Zam-ministar-Nankov-shte-uchastva-v-diskusiya-za-regionalno-razvitie-v-Slivnitsa/178767/4/0", "text": "Заместник-министърът на регионалното развитие и благоустройството Николай Нанков ще участва в дискусия за регионално развитие на тема „Европа в нашия дом“ в Сливница. Това съобщиха от пресцентъра на МРРБ.   Форумът ще се проведе от 16.00 часа днес в залата на Народно читалище „Съзнание-1907“ в града.", "date": "2019.03.28", "title": "Зам.-министър Нанков ще участва в дискусия за регионално развитие в Сливница"}
{"url": "http://epicenter.bg/article/Tezhka-katastrofa-s-chetirima-zaginali-kray-Plovdiv/178724/3/0", "text": "Четирима души са загинали след катастрофата на пътя Калековец-Пловдив, на източнообходния път /ІІ-56/, край жп надлез за Скутаре.   Инцидентът е станал в 21:05 часа снощи между лек автомобил \"СЕАТ Толедо\" с кърджалийска регистрация и БМВ - с пловдивска регистрация, предаде Канал 3.   В първата кола са се предвижвали четирима души на 27, 31, 49 и 54 години, като всички са загинали на място след сблъсъка с БМВ-то, в което са били двама души - шофьорът на 20 години и 17-годишния му спътник. Последните са транспортирани в болница с леки наранявания.   Според първоначалната информация БМВ-то навлязло в лентата за насрещно движение и се ударило челно в СЕАТ-а.", "date": "2019.03.28", "title": "Тежка катастрофа с четирима загинали край Пловдив"}
{"url": "http://epicenter.bg/article/Trima-dushi-sa-zaginali-pri-pozhar-v-sgradata-na-Tsentara-za-psihichno-zdrave-v-Plovdiv/178725/3/0", "text": "Трима души са загинали при пожар в сградата на Центъра за психично здраве на бул. „Пещерско шосе“ в Пловдив. Това съобщи говорителят на ОДМВР-Пловдив, предаде Радио „Фокус“.   Сигналът е получен в полицията малко след полунощ. На тел. 112 било съобщено за възникнал пожар в сградата на центъра. Изпратени са били екипи на Първа Районна служба „Пожарна безопасност и защита на населението“ и Второ Районно управление на МВР, били са евакуирани 61 пациенти. След потушаването на огъня в една от стаите на мъжкото отделение са открити телата на трима души с все още неустановена самоличност.    Местопроизшествието е запазено, извършен е оглед. Причините за възникването на пожара се изясняват. Образувано е досъдебно производство.", "date": "2019.03.28", "title": "Трима души загинаха при пожар в пловдивската психиатрия"}
{"url": "http://epicenter.bg/article/Spetsprokuraturata-vleze-v-zaharen-zavod-na-Arabadzhievi/178746/3/0", "text": "Специализираната прокуратура влезе в пловдивския \"Захарен комбинат\".  Специализиран екип от прокурори, следователи и полицаи, под ръководството на Специализираната прокуратура, извършват процесуално-следствени действия днес в рамките на образувано досъдебно производство. Претърсванията и изземванията се осъществяват по адреси на търговски дружества, разпитват се свидетели.  От сградите на \"Захарен комбинат\" АД – Пловдив са иззети мобилни телефони, компютри, пълномощни и документи, свързани с офшорна собственост.  Счита се, че собствеността на захарния завод е свързана с издирвания половин година и арестуван в Испания Ветко Арабаджиев.   Още при първата акция, при която се направиха обиски на хотели и офиси на Арабаджиев се стигна до лице, пряко свързано със завод \"Кристал\", у което бяха намерени 298 хиляди лева.  Това е и втора мащабна акция на прокуратурата днес, след като сутринта влезе в държавната компания \"Кинтекс\".", "date": "2019.03.28", "title": "Спецпрокуратурата влезе в захарен завод на Арабаджиеви"}
{"url": "http://epicenter.bg/article/11-godishno-momiche-se-hvarli-ot-3-tiya-etazh-v-Sofiya-zaradi-zhestokoto-otnoshenie-na-bashta-si/178760/3/0", "text": "Момиче на 11 години направи опит да се самоубие заради отношението на баща си. Случаят е от 26 март от софийския ж.к. \"Захарна фабрика\".   Мъжът – назован само с буквата С. – на 42 години вече е задържан и привлечен към наказателна отговорност за това, че чрез жестоко отношение към дъщеря си – 11 годишната Е., е довел последната до опит за самоубийство – Е. скочила от терасата на 3-тия етаж на апартамента, който обитавала, съобщават от Софийска градска прокуратура.   Описаното деяние представлява престъпление по чл. 127, ал. 3 НК – т.е. \"склоняване към самоубийство чрез жестоко отношение или системно унизяване\", което предвижда от 2 до 8 години затвор.   С. е осъждан за извършена от него кражба, както и за противозаконно отнемане на чужд лек автомобил.   Предвид изключително високата обществена опасност на деянието, както и с оглед личността на извършителя, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на СРС на 29.03.2019 г. – за разглеждане на искане за вземане спрямо него на мярка за неотклонение \"Задържане под стража\".   При първоначалният преглед на медиците е установено, че детето е с комоцио, контузия на главата и гърба. Закарано е в противошоковата зала на \"Пирогов\", където е оставено на лечение, съобщава Канал 3.", "date": "2019.03.28", "title": "Ужас! 11-годишно момиче се хвърли от 3-тия етаж в София заради жестокото отношение на баща си"}
{"url": "http://epicenter.bg/article/Prokuraturata--Pozharat-v-psihiatriyata-v-Plovdiv-e-prichinen-umishleno/178776/3/0", "text": "Умишлено е причинен пожарът в Центъра за психично здраве в града, при който загинаха трима пациенти. Това съобщи на брифинг окръжният прокурор Румен Попов, предаде Радио „Фокус”-Пловдив.   По случая е образувано досъдебно производство по чл. 330, ал. 3 от НК. Прокурор Попов поясни, че става въпрос за умишлен пожар, тъй като по нормативна база в отделението е недопустимо внасянето на всякакви запалителни средства.    „ При положение, че в хода на досъдебното производство се съберат достатъчно доказателства за това, че се касае изцяло за пожар по непредпазливост, ще настъпи преквалификация на деянието. По думите на Румен Попов, в отделението, където е избухнал пожара са настанени, макар и на свободен режим, психично болни лица, страдащи от параноидна шизофрения. Това означава, че по Нормативна уредба трябва да има строг охранителен режим, с възможност за разходки на болните до два часа, но в рамките на стационара.    Режимът не позволява внасянето на всякакви уреди, с които могат да се самонараняват лицата, или да нараняват други. Забраната се отнася и за запалителни материали – кибрити, или запалки, както и електрически крушки, освен луминисцентни лампи, и други електрически уреди.   Според прокурор Попов, именно затова със сигурност са изключени причини за пожара като не изрядни електрически уреди, тъй като такива там е нямало, както и той да е причинен от късо съединение. Огледът е приключил преди часове. Евакуираните пациенти все още не са върнати в стаите.    Според първоначалния оглед в стаята се е развира доста висока температура за кратко време. Това се дължи на матраците, върху които са лежали болните, които са били от дунапрен. Експертизите тепърва ще установяват точните причини за пожара, каза прокурор Румен Попов.   Горяла е само една стая. Огънят е бил забелязан от дежурния лекар, който се обадил на тел. 112. Фелдшерът тръгнал да извеждат хората от стаята, но е бил обгазен. В момента той също е в болница.    При пристигането на пожарникарите смъртта на тримата мъже е била настъпила отдавна. „Това са лежащо болни, но те са на свободен режим, не са били приковани към леглата. Имали са възможност да се разхождат в коридора, който стои заключен, могат и да влизат от една стая в друга”, каза Попов. Иззети са записите от видеонаблюдението, което е налично в коридора и ще се оглеждат тепърва.   Установена е самоличността на загиналите при пожара мъже от Центъра за психично здраве в Пловдив, съобщи още окръжният прокурор на Пловдив Румен Попов.    „ Две от лицата са родени през 1961 година, а третият – през 1967 година. Те са от различни населени места в Пловдивска област и всички са били настанени принудително там от органите на МВР по различно време”, каза прокурор Попов. Единият от тях със сигурност е бил скитник, тъй като не са установени контакти с негови роднини и близки, или познати. По думите на прокурор Попов, евакуирани са били 20 души от съседните стаи. Сред тях няма нито един пострадал, или обгазен.    „ Дали има пропуски и нарушения при охранителния режим и изискванията спрямо хората, настанени в заведението, ще се установява тепърва”, каза прокурорът.    „ Със сигурност там някой е запалил нещо – дали кибрит, или запалка, или хартия, имало е източник на огън”, добави прокурор Румен Попов.    ", "date": "2019.03.28", "title": "Прокуратурата: Пожарът в психиатрията в Пловдив е причинен умишлено"}
{"url": "http://epicenter.bg/article/Ivan-Geshev--Sdelkite-na--quot-Kinteks-quot--koito-se-razsledvat--sa-za-milioni/178781/3/0", "text": "„Кинтекс” като държавен оръжеен търговец сключва сделки с различни държави – например Индия. Доставката се извършва от български оръжейни производители. (…) Българските производител некачествено изпълнява оръжейните доставки и външният потребител начислява неустойки. „Кинтекс” не предприема абсолютно нищо, за да възстанови тази щета, като си потърси парите от съответния доставчик. Сигурен съм, че това е съвсем случайно…”, коментира той. Според него, липсата на действие от страна на \"Кинтекс\" работи само в полза на частните производители, които си продават некачествената стока за сметка на държавата. Конкретно това се има предвид за 3 компании, които обаче не бяха назовани от Гешев. Ощетяването на държавата е продължило в период от 2-3 години. Зам. главният прокурор отговори и на въпроси за банкера Цветан Василев, като изтъкна, че всички правни възможности за връщането на Василев в България са изчерпани, като сега това зависи от политическите и финансовите. „Част от политическата система, част от хората, които са извън парламента и нямат шанс скоро да влязат в него, се опитват да специализираните структури, които правят нещо, което никой не е правил до момента”, коментира той.   Запитан дали има политически чадър над тези сделки на \"Кинтекс\", той отговори \"Всичко е възможно\".   Иван Гешев добави, че утре ще се прецени дали ще бъде призован под наказателна отговорност служител на \"Кинтекс\", като предупреди, че заради сложността на подобни дела да не се очаква \"някакъв супер бърз резултат\".  ", "date": "2019.03.28", "title": "Иван Гешев: Държавният \"Кинтекс\" e допуснал необясними загуби за милиони"}
{"url": "http://epicenter.bg/article/Ivan-Geshev--Direktorat-na--Zaharen-kombinat--Plovdiv-e-privlechen-kam-nakazatelna-otgovornost/178785/3/0", "text": "Мисля, че вече към наказателна отговорност трябва да е привлечен директорът на „Захарен комбинат“ в Пловдив. Определена му е гаранция от 250 хил. лева от наблюдаващия прокурор. Това каза пред журналисти зам. главният прокурор Иван Гешев за действията на специализираната прокуратура в „Захарен комбинат“- Пловдив, предаде Агенция „Фокус“.   „ Акцията в „Захарен комбинат“ Пловдив е по делото срещу семейство Арабаджиеви“, заяви той. „Към наказателна отговорност е привлечена и жена, част от управленската верига на едно от основните дружества от съзвездието на сем. Арабаджиеви. Определена й е парична гаранция в размер на 75 хил. лева“, посочи Гешев.    „ За осъществяване на състави на престъпления, на данъчни престъпления, не като членове на организираната престъпна група, има и лица, които извършват поръчения“, коментира зам. главният прокурор. „Става въпрос за лица, които са по периферията на групата. Дошло е ред да работим и да предприемем действия по отношение на тях“, уточни Иван Гешев. „Претърсват се 7 адреса, иззети са много интересни документи, свързани със собственици на офшорни компании“, каза още той.", "date": "2019.03.28", "title": "Иван Гешев: Директорът на „Захарен комбинат“- Пловдив е привлечен към наказателна отговорност"}
{"url": "http://epicenter.bg/article/Zakopchaha-shestima--quot-shefove-quot--na-taksimetrovi-firmi-ot-Plovdiv---sotsialno-slabi--nyakoi-i-negramotni-/178790/3/0", "text": "Шестима управители на таксиметрови фирми в Пловдив са задържани, но по всичко личи, че те са подставени лица, заяви брифинг окръжният прокурор Румен Попов.  Задържаните, по традиция в подобни схеми, са затворници, бездомници и въобще лица, които не подозират, че са \"собственици\" на 1000 таксита, предава Канал 3.  Всички те са социално слаби, а някои и неграмотни.  Проверка по сигнал за фалшиви документи пред НАП доведе до арестите, а изводът на този етап от работата е, че поне хиляда от общо 1500 таксита в Пловдив работят за фирми, които укриват данъци, а на шофьорите не са внасяни осигуровки.  Досега са установени поне 5 млн. лева укрити данъци. Предстоят разпити на около 2000 шофьори на таксита.  ", "date": "2019.03.28", "title": "Закопчаха шестима \"шефове\" на таксиметрови фирми от Пловдив - социално слаби, някои и неграмотни "}
{"url": "http://epicenter.bg/article/Pargov--Sledvashtiya-mandat-Sofiya-shte-ima-zam-kmet-po-sigurnostta--izbran-ot-drug-kmet-i-mnozinstvo/178778/2/0", "text": "През следващия мандат Столична община ще има заместник-кмет по сигурността, но избран от друг кмет и друго мнозинство. Това заяви лидерът на БСП - София Калоян Паргов след днешната сесия по сигурността на СОС, съобщиха от пресцентъра на БСП-София.  Той коментира това по повод отчетената дейност в тази област от страна на управляващите и пропуските в работата им, които от групата на социалистите в СОС посочиха.  \"По темата \"Сигурност в града\" има още много какво да се желае от Столична община от гледна точка на мерки и бюджетиране, коментира Калоян Паргов. - Въпроса за заместник-кмет по сигурността, който поставяме от началото на този мандат, изобщо няма да го споменавам сега. Очевидно е, че през следващия мандат Столична община ще има заместник-кмет по сигурността, но той ще бъде избран от друг кмет и от друго мнозинство\".  Калоян Паргов изрази тревога от факта, че има голям недокомплект в СДВР.  \"Недокомплектът там вече е хроничен, заяви той. - Още преди две години, когато сегашният министър на вътрешните работи беше старши комисар и ръководител на СДВР, ние му бяхме поставили този въпрос. Тогава бяхме в навечерието на българското европредседателство, а темата за мигрантите беше много актуална. Той призна, че има над 800 души недокомплект в СДВР, но обеща да го запълни до началото на българското европредседателство. Днес стана ясно, че недокомплектът към момента е 657 души. Тоест, има устойчиво не справяне с този проблем. Каква е причината? Няма желаещи да постъпят на работа в системата? Няма средства, за да бъдат обезпечени със заплати. Нека да ни кажат конкретната причина за този хроничен недокомплект\".  Лидерът на БСП-София отбеляза, че в сравнение с 2018 година, бюджетът за сигурност на Столична община за 2019-а е по-малък.  \"Тази година над милион е сумата за капиталови разходи. През 2018-а заделените средства за капиталови разходи не бяха похарчени. Тоест управляващите в Столична община спестиха от сигурността на софиянци, коментира Калоян Паргов. - Нашите претенции са свързани най-вече с видеонаблюдението, особено в кварталите, където е и най-голям проблемът с битовата престъпност. Той е най-важен за решаване. Трябва да бъдат направени и законови промени, за да може да бъде дадена възможност на етажните собствености, осигуряващи сами видеонаблюдението на домовете си, да се свържат със сървърите на Районните полицейски управления. По този начин ще има значително по-голяма ефективност от работата на полицейските патрули. Видеонаблюдението на една етажна собственост, по наши изчисления, струва между 800 и 1000 лева. Ако бъдат свързани с РПУ-ата, ще бъде улеснена работата на полицията. Не знам за кой път поред предлагаме всичко това, но действия все още няма. Управляващите само отчитат някаква дейност, а резултати - никакви\".  ", "date": "2019.03.28", "title": "Паргов: Следващия мандат София ще има зам.-кмет по сигурността, избран от друг кмет и мнозинство"}
{"url": "http://epicenter.bg/article/Chavushoglu--Ankara-se-namesi-za-popravkite-na-Zakona-za-veroizpovedaniyata-v-Balgariya-/178779/2/0", "text": "„ “ Това заяви външният министър на южната ни съседка Мевлют Чавушоглу в публична реч,     Изявлението му е повече от скандално,   При това направено изключително провокативно. Това е изключително    По повод скандалните разкрития председателят на БСП Корнелия Нинова свиква утре извънредна пресконференция.  Но с кого – не уточни. В словото си в центъра за обществено образование Чавушоглу каза,    Днес депутатите в българския парламент окончателно приеха последните промени в Закона за вероизповеданията и разсрочиха натрупаните до края на 2018 г. задължения на всички вероизповедания с 10 години.   На първо четене, по предложение на Цветан Цветанов от ГЕРБ и Мустафа Карадайъ от ДПС, законът предвиждаше цялостното опрощаване на дълговете, но след остра реакция от страна на обществото, те се отказаха от този вариант.  Според управляващите причината за отсрочката е, че мюфтийството трябва да започне да се ползва от възможността да получава държавни субсидии в размер до 15 млн. лв. на година възможно най-скоро, което не можеше да стане реалност при наличието на задълженията. Това е с цел да предотврати нуждата от финансиране от страна на турския Дианет (службата, която отговаря за вероизповеданията в южната ни съседка).   Според новите промени вероизповеданията могат да поискат отсрочка до 10 г. за погасяване на задълженията си, в това число данъци, задължителни осигуровки и други публични задължения. През това време все пак ще дължат основния лихвен процент.  Първият дипломат на Турция подчерта, че отношенията с България следва да бъдат доразвити, особено в областта на правото и именно в тази посока те се засилват. Освен за социалната сигурност на сънародниците си в чужбина и тези с турско гражданство, Турция „подписва всякакви споразумения и прави всичко възможно, за да не стават тези хора жертви“.   „Ние имаме предвид всички измерения на съседските отношения между България и Турция и винаги се стремим те да са в интерес и на двете страни. Знаем и потребностите на братята ни от България, които живеят тук, например гражданството. България разрешава двойното гражданство, вие пристигате и живеете тук, но срещате и проблеми поради липсата на турско гражданство. И ние не сме безразлични към този проблем“, каза Чавушоглу три дни преди местните избори в страната му.  Той се спря и на времето на разпада на СССР, когато „братята от Средна Азия и турският свят имаха големи очаквания от Турция“, но Анкара не е успяла да ги оправдае.   „Защото нямахме силата. Ту политически, ту икономически кризи, правителства падаха, преврати ставаха, модерни преврати, постмодерни опити за преврати… Тогава тези страни обърнаха посоката. Започнахме да обединяваме тюркския свят в политически и културен смисъл, създадохме нови структури. Ако Турция беше мощна, както днес, геноцидът в Босна и Херцеговина нямаше да се случи. През 1989 г. Тургут Йозал алармира, че нашите сънародници в България са жертви на преследване и насилие, но ако това беше днешната силна Турция, това насилие нямаше да се случи. Тогава не бяхме толкова силни, на международната арена гласът ни не се чуваше така ясно“, коментира Чавушоглу и уточни, че не иска да критикува никого.   Той допълни, че предстои откриването на европейски център на Турския съвет в Будапеща.   ", "date": "2019.03.28", "title": "Скандал! Чавушоглу: Анкара се намеси за поправките на Закона за вероизповеданията в България "}
{"url": "http://epicenter.bg/article/Ninova--Pobedata-ni-na-evrovota-shte-znachi-ostavka-na-pravitelstvoto-i-predsrochi-parlamentarni-izbori/178780/2/48", "text": "Оставките на Цветан Цветанов и компания са политически фалш и опит да се потуши скандала. Цветанов напуска НС с тежки подозрения за лобистки закони и данъчни престъпления. Лошото, е че Цветанов е лице на предизборната кампания. Това ще им изиграе много лоша шега, заяви лидерът на БСП Корнелия Нинова в предаването \"Плюс-минус\" по Нова телевизия.  \"ГЕРБ направиха така, че корупцията да е заложена в закони\", каза още тя.  \"Законът трябва да е над всичко и трябва да е принципен, а не в угода на дадена партия. Правилата трябва да са еднакви за всички\", допълни Нинова.  \"Всеки е невинен до доказване на противното. Елена Йончева не е била в управляваща сила в периода, по който тя е обвиняема за едни пари. Цветанов е обвиняем за злоупотреба с власт\", коментира лидерът на БСП.  \"Не може ГЕРБ да назначават ръководството на комисията, която трябва да ги разследва като КОНПИ\", разкри Нинова.  \"Докато управляват ГЕРБ правят удобни за тях закони. Това е модел, който управляващите вкараха. Олигарсите и политиците са се срастнали\", каза лидерът на БСП.  \"Победата ни на евроизборите ще значи оставка на правителството и предсрочни избори\", завърши Корнелия Нинова.   „Според мен Сергей Станишев не трябва да бъде в листата на БСП за предстоящия евровот. Но това ще го реши окончателно Националният съвет на 14 април,” коментира още Нинова.  Тя поясни, че председателят на ПЕС има много задължения като такъв и в това свое качество трябва да обединява различни становища.  ", "date": "2019.03.28", "title": "Нинова: Победата ни на евровота ще значи оставка на правителството и предсрочи парламентарни избори"}
{"url": "http://epicenter.bg/article/Menda-Stoyanova--Pazarnata-tsena-na-imotite-ne-e-tazi--koyato-e-obyavena-v-saytovete--VIDEO--/178784/2/48", "text": "„Пазарната цена не е тази, която е обявена на сайтовете, а е тази, на която се изповядват и останалите около тях апартаменти. В повечето случаи реалната цена е доста по-ниска от поисканата от фирмата през реклами и оферти”. Това коментира народната представителка от ГЕРБ и шеф на бюджетната комисия Менда Стоянова в предаването „Плюс-Минус. Коментарът след новините” по Нова тв.  „При г-н Цветанов няма покупка, а замяна с доплащане. Така както е обявено, е около 1500 евро на въпросните 36 квадрата, които са доплатени. Категорично смятам, че няма вина г-н Цветанов”, заяви още Стоянова. „Много хора в ГЕРБ подкрепят г-н Цветанов и аз го подкрепям”.  Според нея Цветанов е „несправедливо обвинен”, „издава се присъда през медиите, а фактите не са изяснени”.  „Това, което видях в нотариалния акт – тези квадратури, които е докупил, са на по 1500 евро квадратният метър, другото е замяна”, заяви още Стоянова.  По думите ѝ вече става въпрос „да се минимизират щетите от тази координирана атака”.  „И да се потвърди позицията на ГЕРБ, която винаги е следвана в годините назад, да се поема морална отговорност, дори когато няма доказателства за вина”, коментира депутатката от ГЕРБ.  „Много хора и в ГЕРБ смятат, че когато няма доказана вина, не трябва да се хвърлят оставки. Такава е позицията и на останалите политически партии. В последните години ГЕРБ наложи друг стандарт в тази насока – когато има съмнения, политическото лице да се отдръпне и да даде нова сила на каузата ГЕРБ”.  ", "date": "2019.03.28", "title": "Менда Стоянова: Пазарната цена на имотите не е тази, която е обявена в сайтовете (ВИДЕО) "}
{"url": "http://epicenter.bg/article/Vasil-Tonchev--Borisov-veche-ima-palen-kontrol-varhu-GERB/178787/2/0", "text": "„ Луксът на управляващите е чувствителна за хората тема, затова тя ще кърви още много“. Това коментира пред БНР Васил Тончев от агенция „Сова Харис“.   „ Драмата е на самия връх на управлението на ГЕРБ. Това, което заложи Бойко Борисов в момента, е да има пълен контрол. Но Цветанов е важен за партията, защото поддържа живи структурите на ГЕРБ. Има единогласие в партията. Може да има отлив на симпатизанти от широката периферия“, коментира Тончев в предаването „Нещо повече“.   Според него големият залог е кой ще спечели евроизборите, коя от двете големи партии:    „ Двубоят ще е остър. Но не можем да кажем още какво ще се случи на изборите“.   Васил Тончев смята, че БСП трябва да се върнат в парламента:   „ Ако продължи изострянето на ситуацията, то ще нанесе негативи върху БСП“.   По думите на Тончев, и за СДС, и за ГЕРБ е полезно подписаното днес споразумение за общо явяване на изборите за Европейски парламент:   „ Формулата ЕНП е успешна за Европа. Това би имало значение и в България. Десните партии ще бъдат притеснени от това“.   Васил Тончев прогнозира бъдещето на 17 места за България в новия Европейски парламент:   „ Има известен паритет между двете политически партии и те биха могли да вземат някъде по около шест места. ДПС имат сигурни три-четири места. Останалите едно-две места са на базата на приближението или на базата на това дали някой от по-малките субекти ще успее да прескочи. Ако има обединение там, може да видим и четвърти субект“.   Според Васил Тончев новата партия КОД на Петър Москов „няма сериозна база за развитие“, а инициираната от ДОСТ подписка за признаване на турското малцинство идва в „неподходящ момент като опит ДОСТ да се легитимира в по-радикална форма, но напълно неуспешно“.", "date": "2019.03.28", "title": "Васил Тончев: Борисов вече има пълен контрол върху ГЕРБ"}
{"url": "http://epicenter.bg/article/Predsedatelyat-na-KPKONPI-obvini-bTV-i-Antikoruptsionniya-fond-v-aktivno-meropriyatie-/178788/2/0", "text": "Председателят на КПКОНПИ Пламен Георгиев разпространи отворено писмо до бТВ и медиите, с които обвинява телевизията, че е извършила груба манипулация. Снощи телевизията излъчи репортаж, в който твърдеше, че има разминаване между подадената имотна декларация и реалните владения на Георгиев.   В предаването „бТВ Новините“ от 27 март 2019 г. бе извършена груба манипулация, целяща единствено да ме дискредитира като Председател на КПКОНПИ с несъстоятелни твърдения за разминаване в имотната ми декларация. Напълно съм наясно, както с причините, така и с истинските автори на това активно мероприятие. През последните години ръководената от мен Комисия постигна съществени резултати в противодействието на корупцията и отнемане на незаконно придобито имущество. Бяха отнети и запорирани имоти с недоказан произход за милиарди лева, което неминуемо засегна интересите на много хора. И ответната реакция на засегнатите не закъсня. Извършената срещу мен медийна манипулация е част от тази ответна реакция, организирана от обвиняеми и подсъдими лица, чието имущество е блокирано от Комисията, но които продължават да имат силно влияние и възможности за въздействие в телевизионните медиии да контролират неправителствени организации\", написа Георгиев.  \"Колкото до твърденията на т.н. „Антикорупционен“ фонд, че не съм декларирал като лична собственост плоския покрив на сградата, в която живея, както и опитът изкуствено създаденият казус с моя апартамент да бъде пришит към имотните скандали от последните дни, намирам същите за крайно тенденциозни.  Представителката на фонда Лора Георгиева, коментираща осъществената от мен сделка в предаването, явно има добри математически способности, поне при изчисляването на „пазарните“ цени на имотите. Предвид твърдението й, че реалната пазарна цена на закупения и заплатен от мен апартамент не била 293 хиляди лева, а 670 хиляди лева, заявявам напълно сериозно, че съм готов веднага да й продам апартамента на тази „реална“ според нея цена.  А сега някои факти за непредубедените наблюдатели: С нот.акт за покупко-продажба на недвижим имот No 193 от 26.04.2017 г. Пламен Георгиев и съпругата му са придобили собствеността върху апартамент, находящ се гр. София, ул. проф. Георги Павлов No21 за сумата 150 000 евро, равняващи се на 293 374,50 лв., от които 103 874,50 лв. заплатени по банков път след изповядване на сделката, а остатъкът от 189 500 лв. заплатена чрез кредит, отпуснат от „Първа инвестиционна банка“ АД съгласно договор за банков кредит от 24.04.2017 г. Сумата 103 874,50 лв. има за произход продажба на собствен на продавача наследствен недвижим имот, находящ се в гр. София, ж.к. Люлин с площ от 103 кв. м., продаден за сумата от 129 084 лв.  Във връзка с твърденията, че сделката е сключена за цена, значително по-ниска от данъчната оценка на имота в размер на 452 785,70 лв., следва да се има предвид, че тази сума според Удостоверение за данъчна оценка изх.No 7221014673/ 08.03.2017 г. на Столична община, ДОП, отдел ОП-Слатина, включва и оценката на „тераса на второниво“ на площ от 186,57 кв. на стойност 197479,70 лв.  Въпросната тераса обаче не е част от жилището, а представлява тераса-покрив, която е обща част на сградата по смисъла на чл.38 от Закона за собствеността, поради което не е обект на индивидуални собственически права и не подлежи на деклариране от страна на етажните собственици.  Константна е практиката на Върховния касационен съд, че покривът на сградата, вкл. и когато може да се ползва като терасата на едно от жилищата, се включва в общите части на сградата, при което наличието на достъп до него само от един от обектите не променя тази му характеристика /Решение No 75 от 26.02.2010 г. по гр.д. No 395/ 2009 г. на 2 г.о., Решение No 220 от 18.10.2013 г. по гр.д.No 2922/ 2013 г. на 1 г.о., Решение No 54 от 18.05.2018 г. по гр.д. No 1493/ 2017 г. на 1 г.о./.  На това основание е очевидно, че припадащите се на терасата-покрив 197 449,70 лв. следва да бъдат приспаднати от данъчната оценка на обекта. При това положение данъчната оценка на имота, представляваща сбора от оценките на елементите, формиращи придобитото жилище, всъщност е 255306 лв., т.е. значително по-малка от договорената и заплатена продажна цена в размер на 293374,50 лв.  Това е цената, върху която са заплатени дължимите за прехвърлянето данъци и такси, съгласно чл.46, ал.2, т.1 от Закона за местните данъци и такси.  Колкото до придобитите през 2012 г. недвижими имоти /апартамент с две подземни паркоместа, закупен с Нот.акт No 195 от 09.07.2012 г./ и подземно паркомясто /закупено с Нот.акт No 166 от 07.10.2014 г./, моля да се има предвид, както следва:Цената, заплатена от купувачите по първата сделка, е в размер на левовата равностойност на 106 000 евро, т.е. 207317,98 лв. Данъчната оценка на обектите е в общ размер не на 264 310,30 лв., колкото по неизвестни за мен причини е посочено в нотариалния акт, а 165 192,70 лв. /според Удостоверение за данъчна оценка ДСЛ19-ГР94-10/28.03.2019г., при което е очевидно, че уговорената и заплатена продажна цена е в размер, значително по-голям от данъчната оценка.Следва да се има предвид също така, че според законодателството към момента на сключване на сделките от 2012 г. и 2014 г. паркоместата не бяха възприети като годен обект на право на собственост, при което гражданите заплащаха за такива на собствен риск, за да обезпечат нуждата си за паркиране на собствените си моторни превозни средства.  Едва с промените в Закона за устройство на територията /ДВ, бр.101 от 2015 г./ беше създадена нова ал.4 на чл.37 от ЗУТ, според която в сграда в режим на етажна собственост необходимите места за паркиране се осигуряват с инвестиционния проект, вкл. чрез предвиждане на отделни места за паркиране със статут не на самостоятелни обекти, а на принадлежност към съответните самостоятелни обекти в сградата /т.3/.  Следователно, към онзи момент по принцип би било оправдано закупуване на паркоместа на цена, по-малка от данъчната им оценка, тъй като от формално правна гледна точка такива договори са имали невъзможен предмет. Както стана ясно обаче, за предмета на сделката от 2012 г., включващ апартамент и 2 бр. паркоместа, съм заплатил цена, значително надхвърляща данъчната оценка на обектите.  ", "date": "2019.03.28", "title": "Председателят на КПКОНПИ обвини бТВ и Антикорупционния фонд в активно мероприятие "}
{"url": "http://epicenter.bg/article/Hasan-Azis--Ne-e-sluchayno--che-Mestan-povdiga-temata-za-natsionalno-maltsinstvo-v-navecherieto-na-izbori/178789/2/0", "text": "Заместник-председателят на ДПС и кмет на Кърджали Хасан Азис коментира, че инициираната от ДОСТ подписка за признаване на национално малцинство в България е опит на изпаднали хора да се покажат на политическата и обществената сцена, предаде БНР. Според него не е случайно, че темата се повдига в навечерието на избори:   \"Целта е да се привлече обществено мнение върху самата личност или за проект, по който те работят, което аз не споделям. Не се учудвам, че този въпрос се повдига от Кърджали и няма да се учудя сега да тръгнат емисари, които да се опитват да събират подписи от хора, които не са в течение на този въпрос и няма да имат своето много ясно гражданско основание за важността и полезността на такъв акт\", каза заместник-председателят на ДПС и кмет на Кърджали Хасан Азис.", "date": "2019.03.28", "title": "Хасан Азис: Не е случайно, че Местан повдига темата за национално малцинство в навечерието на избори"}
{"url": "http://epicenter.bg/article/Ivan-Geshev--Kam-momenta-nyamam-namerenie-da-uchastvam-v-sastezanieto-za-glaven-prokuror-/178792/2/0", "text": "Нямам намерение, дори да бъда издигнат, да участвам в състезанието за главен прокурор. Това каза пред журналисти заместник- главният прокурор Иван Гешев, предаде Агенция „Фокус“.  „Дори да бъда предложен, имам лични основания, които към този момент ме карат да кажа категорично, че към този момент не бих участвал“, заяви той.  Попитан дали решението му е само към момента, Гешев коментира: „Животът е колело, утре може да падне комета и да ни няма“.  „Нещата предвид предстоящите политически избори и избора на главен прокурор, започнаха да стават кални. Може би, така е по целия свят. Започват да се атакуват всякакви магистрати“, посочи зам. главният прокурор.  „Лично аз нямам желание да участвам в тези кални процеси“, подчерта той.  „Наблюдавам с интерес политическото противоборство. Как определени сегменти от една партия се опитват да завладеят друга. Наблюдавам как извънпарламентарни образувания се опитват да унищожат специализираните структури и прокуратурата“, посочи Иван Гешев.  В отговор на въпрос дали прокуратурата ще разследва председателя на КПКОНПИ Пламен Георгиев заради медийни твърдения, че е допуснал нарушения при декларирането на имуществото си, Гешев коментира: „Не съм запознат с конкретната ситуация. Предполагам, че ще се запозная, ако е от компетентността на Специализираната прокуратура“.  ", "date": "2019.03.28", "title": "Иван Гешев: Към момента нямам намерение да участвам в състезанието за главен прокурор "}
{"url": "http://epicenter.bg/article/Premierat-Borisov-katsna-v-Bukuresht--utre-uchastva-v-Balkanskata-sreshta-na-varha/178587/2/0", "text": "\r\n . Българската делегация, включваща министрите Николина Ангелкова, Румен Порожанов, Теменужка Петкова, Мариана Николова, Владислав Горанов, Бисер Петков, Нено Димов, Младен Маринов, Емил Караниколов и Петя Аврамова бяха посрещнати от началника на канцеларията на румънския премиер. \r\n   \r\n Поводът за визитата на премиера и голяма част от кабинета в северната ни съседка е Четиристранната среща на високо равнище между България, Гърция, Румъния и Сърбия, която ще се проведе в утре, както и Петото заседание на Съвета за сътрудничество на високо равнище между България и Румъния, предшестващо Балканския форум. \r\n   \r\n Очаква се четиристранният формат да обсъди общите проекти в сферите на транспорта, инфраструктурата и енергетиката, развитието на икономическото сътрудничество, укрепването на регионалната стабилност и подкрепата за интеграцията на държавите в региона.  \r\n   \r\n Предстоящата среща е от изключително голямо значение, тъй като се провежда в столицата на северната ни съседка, докато страната председателства Съвета на Европа. \r\n   \r\n  което ще продължи до края на месец юни 2019 г. \r\n \r\n  Припомняме, че в края на месец декември лидерите разговаряха в Белград, Сърбия, а домакин на срещата бе сръбския държавен глава. \r\n   \r\n В началото на месец ноември нашата страна пък бе домакин на една от Балканските срещи на т.н. \"варненска четворка\". Мероприятието се проведе в резиденция „Евксиноград“ в морската ни столица. Тогава премиерите Борисов, Ципрас и Дънчила и президентът на Сърбия Вучич обсъдиха развитието на съвместните инфраструктурни проекти в контекста на свързаността на Балканите, като фокусът падна върху задълбочаването на регионалната стабилност в контекста на актуалните европейски въпроси.  \r\n  ", "date": "2019.03.28", "title": "Премиерът Борисов кацна в Букурещ, утре участва в Балканската среща на върха"}
{"url": "http://epicenter.bg/article/Zamestnik-na-Rumyana-Bachvarova-e-predsedatel-na--quot-Antikoruptsionen-fond-quot-/178793/2/0", "text": "  Гунев бе зам.-министър в служебното правителство на Марин Райков. В кабинета \"Борисов 2\" той бе първо заместник на Веселин Вучков, а след това и на Румяна Бъчварова. Самата Бъчварова е началник на кабинета на Борисов в момента и получи назначение за посланик в Израел.   Дъщеря й Лора Филева е служител на \"Капитал\". Росен Босев, който е баща на внучето на Бъчварова и живее на семейни начала с Филева, също е водещ журналист в медията на Иво Прокопиев, като завежда ресора правосъдие и вътрешни работи. Босев отговаряше за медийното отразяване в \"Дневник\" и \"Капитал\" на скандала с имотите на властта.   . След рухването на КТБ той се оказа и крупен депозант във фалиралата банка с близо 100 000 евро на влог.     Николай Стайков, Грета Ганева, Мирослава Петрова, София Желева и Йордан Карабинов. Това пък бяха доскоро „лицата“ на поредното НПО, щедро финансирано от „Америка за България“.   Стайков е бивш журналист от „Капитал“. Мирослава Петрова присъства на регистрацията на „Да, България“ в съда, Грета Ганева е бивш политик и неуспял депутат от Реформаторския блок, а Лилия Рангелова е член на „Европейска Гражданска Инициатива за Медиен Плурализъм“ която платформа пък е създадена от организацията „Европейски алтернативи“, финансирана от Джордж Сорос.   Още току-що създаден през 2016г., „Антикорупционният фонд“ получава веднага грант от 902 960 лева от „Америка за България“. Ако приемем, че 8-те служителя на НПО-то (колкото са заявени в НОИ) получават средно по 2000 лева на месец заплата, то този грант от близо милион лева, ще им стигне да се издържат поне още две години.      За 902 960 лева, колкото са получили от 2016 г. досега, Николай Стайков и компания все пак можеха поне да проверят цялата партида на „Артекс“ в Имотния регистър, както и да поискат оставката на председателя на ВКС, щом претендират за морал, коментира още БЛИЦ.  ", "date": "2019.03.28", "title": "Заместник на Румяна Бъчварова е председател на \"Антикорупционен фонд\", който \"удари\" Цветанов"}
