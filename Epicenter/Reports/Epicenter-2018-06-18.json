{"url": "http://epicenter.bg/article/Simeonov-kam-Nankov--Bardatsi-poluchiha-poredna-ministerska-podkrepa--dokumenti-/157110/2/48", "text": "Вицепремиерът Валери Симеонов публикува в профила си във фейсбук документи, с които добавя пореден епизод около скандала с курорта \"Слънчев бряг\".   Вицепремиерът е разочарован, че министър Николай Нанков се е наредил до министър Ангелкова в отричането на законите и наредбите на България, обявявайки за законни заведенията от южния план на \"Слънчев бряг\".   Валери Симеонов пише: \"Спалнята\", \"Единият\", \"Какаовият плаж\", \"Кубинката\" и ресторант \"Морето\" са НЕЗАКОННИ. Известните с пласмента на наркотици, проституция и наднормен шум бардаци получиха поредната министерска подкрепа!\"     За мое голямо съжаление и мин. Нанков се нареди до мин. Ангелкова в отричането на законите и наредбите на България. В петък от Бургас той обяви заведенията от Южния плаж на Слънчев бряг за законни. Въпреки аргументите в сигнала, който му изпратих и резултатите от проверката на ДНСК и община Несебър. Същите категорично доказаха обратното: че \"Спалнята\", \"Единият\", \"Какаовият плаж\", \"Кубинката\" и ресторант \"Морето\" са НЕЗАКОННИ. Известните с пласмента на наркотици, проституция и наднормен шум бардаци получиха поредната министерска подкрепа! Виждам, че днес в официалната позиция на МРРБ мин. Нанков вече е включил на задна скорост и избягва да се произнася категорично по законността, както направи в петък пред медиите в Бургас. Сега вече се говори, че заведенията отговаряли на схемата за поставяне, подписана от мин. Ангелкова (заради което съм сигнализирал прокуратурата, т.к. е в нарушение на ЗУТ и наредбата на община Несебър) и че имали разрешения за поставяне от гл. архитект на община Несебър (издадени също в разрез с нормативната база - надвишавайки 100 пъти допустимата площ от 15 кв.м. и многократно височината от 3 м.).   Значи ли това, че с подписите на министър и главен архитект се отменят закони и наредби? Та нали за тези нарушения сезирах мин. Нанков и Прокуратурата? Защо няма нито дума за това, че заведенията са категоризирани като \"нощни барове\" и \"ресторанти\" с подписа на мин. Ангелкова, а такива заведения ЗУЧК забранява да има на пясъка? Разбирам кой и кое диктува отказа от задължителното премахване на обектите и спирането на достъпа и ползването им чрез спиране на тока и водата. И ако първото (премахването) е спорно дали е задължение на министерството или общината, то спирането на достъпа и ползването на огромни незаконни заведения, изградени без проект, разрешения за строеж и разрешения за ползване, си е работа на МРРБ и ДНСК. В изявленията си мин. Нанков пренебрегва констатациите на подопечната му Дирекция за национален строителен контрол (ДНСК), която с писмо от 13 юни (сряда) 2018 определя заведенията за НЕЗАКОННИ и разпорежда на кмета на Несебър в срок до 15 работни дни ДА ГИ ПРЕМАХНЕ! Прилагам части от протокола на ДНСК за извършени проверки по моя сигнал:  ", "date": "2018.06.18", "title": "Симеонов към Нанков: Бардаци получиха поредна министерска подкрепа (документи)"}
{"url": "http://epicenter.bg/article/Prezidentat-Rumen-Radev--Pravitelstvoto-pokaza-kurazh-kato-izbra-temata-Zapadni-Balkani/157043/2/0", "text": "Правителството показа кураж като избра много трудна тема като Западните Балкани. Регионът е много крехък, няма гаранция за успех, но някой трябваше да поеме отговорността и да посочи проблемите. Това каза президентът Румен Радев на Пленарната среща на Конференцията на комисиите по европейски въпроси на парламентите на ЕС, предаде агенция „Фокус“.   „Правителството успя да управлява дневния ред на Европа, като показа умения и разви атмосфера на честен и отворен диалог“, заяви той. „Оценката на такава сложна дейност като Председателството изисква сложна система от критерий, като се започне от приоритетите и се приключи с постигнатите резултати“, обясни държавният глава.   „Правителството разработи точните приоритети за Председателството. Всички сме съгласни, че не можем да говорим за просперираща Европа, без да гарантираме сигурността и стабилността на Западните Балкани“, посочи Румен Радев.   „Ако не им дадем европейска перспектива, те рано или късно ще дадат балканска перспектива на Европа“, каза още той.   Тежката бюрокрация, ниската скорост на законотворчеството и прилагането на законите са основните причини за загубата на доверие на европейските граждани в институциите, изтъкна държавният глава.   „Най-голямото предизвикателство днес е какви действия трябва да предприемем“, заяви той. „Обсъждането на бъдещето на ЕС е необходимо, но не е достатъчно. Времето ни притиска да предприемем действия, за да защитаваме принципите си“, обяви президентът.   „Националните парламенти са важен инструмент и канал на комуникация между институциите и обществата“, каза още държавният глава.   Според него ключът на нашия успех е, че извадихме на преден план единството като фактор за постигане на ефективни решения.   „Правителството успя и положи огромни усилия за търсене на напредък в много различни посоки - сигурността, сферата на социалните права, цифровия пазар“, обясни той.   „България успя да гарантира широк консенсус между държавите от ЕС и европейските институции по много важни теми“, заяви Румен Радев.   „Никога не съм си представял, че парламентаристи от цяла Европа ще ме поздравят за 55-тия ми рожден ден.Благодаря!“, каза още държавният глава. ", "date": "2018.06.18", "title": "Президентът Румен Радев: Правителството показа кураж като избра темата Западни Балкани"}
{"url": "http://epicenter.bg/article/Premierat--S-evropeyskata-perspektiva-na-Zapadnite-Balkani-shte-izbegnem-voynite-i-shte-zadarzhim-horata/157050/2/0", "text": "  Тази рязка позиция по мигрантския поток изрази премиерът Бойко Борисов на Пленарната среща на Конференцията на комисиите по европейски въпроси на парламентите на ЕС,     подчерта Борисов.   „Десетилетия сме воювали помежду си в различни войни и съюзи. Стотици хиляди са загинали. Най-близката война беше тази в Косово, пак на Балканите“, посочи той.   „Хиляди в масови гробове, разрушения и милиарди от всички нас за възстановяване. Мостът в Мостар беше възстановен преди месец“, коментира Бойко Борисов. „С Македония решихме да дадем пример. Успяхме да подпишем Договора за приятелство“, изтъкна премиерът.   „Много се радвам, че в София Ципрас и Заев обявиха, че ще намерят решения за името на Македония, така че да не се налага Гърция да я спира“, посочи той.  , допълни Бойко Борисов.   „Положихме доста усилия и мисля, че има съществен напредък и оптимизъм“, каза още премиерът.   „Предлагаме компромисен вариант за миграцията, който ще защитавам на Европейския съвет -  , каза още той.   „Без много да приказваме, да се оплакваме си създадохме надеждна охрана на българо-турската граница и не само на нея“, добави той.   заяви Борисов и изтъкна, че България гарантира на 100% европейската външна граница. „Границата ни с Турция, сухопътна и морска, е колкото тази с Гърция. България в пълния обем си е свършила задачите“, коментира Бойко Борисов.     Ако сега не се помогне на Западните Балкани, после ще е късно, каза Бойко Борисов.   Не говорим вече за бягащите от войната в Сирия. Как няма да бягат, като бомбардировките не спират години наред. Дипломацията ни в това отношение търпи доста критики“, заяви премиерът.   „Държавите една по една проявяват политическа воля, независимо от политическите сътресения, които си причиняват“, посочи Бойко Борисов.    , допълни той.    “България ще предложи на Евросъвета компромисен вариант за защита на границите на ЕС”, подчерта той.    Официално, всеки един, който иска да влезе в ЕС – икономически имигрант, бягащ от война – трябва да отиде официално на КПП. Там да му се вземат отпечатъци, да го попитат къде отива и дали го искат там.    това е груба грешка държавите да се ограждат вътре в Европа – това торпилира идеята на ЕС за свободно придвижване”, сподели Борисов.    Тези, които са вече в ЕС мигранти, да се види кои може да бъдат интегрирани, останалите да се върнат от държавите по произход, откъдето са дошли.   . Затова първата дума е превенция – незабавно спиране на потока. И спазване на правилата”, изтъкна премиерът на България.   “ , тероризъм, война, трафик, ако не бъдат хванати, дисциплинирани и подпомогнати в рамките на ЕС. И миграционният процес, който трябва да приключи както казах. И той точно така ще приключи”, заяви убедено Бойко Борисов.    ", "date": "2018.06.18", "title": "Борисов поиска незабавно затваряне на всички външни граници на ЕС срещу миграцията"}
{"url": "http://epicenter.bg/article/Ventsi-Mizov-kam-ministar-Banov--200-000-za-klip-za-predsedatelstvoto--za-chitalishteto-v-Shipka---ne-/157061/2/0", "text": "Музикантът и общински съветник от „Глас народен“ Венцислав Мицов написа гневен пост във фейсбук във връзка с телевизионните репортажи от тънещото в разруха читалище в Шипка. Мицов припомня, че историята не е нова, че е известна отдавна. „Лично аз съм показвал снимки на читалището във вашето предаване преди повече от 3 години“, обръща се към водещия на предаването „Тази сутрин“ по БТВ Антон Хекимян музикантът.   „И да го попитате още нещо - защо тоя проблем се замита и неглижира с години? Или читалищата, които тънат в разруха, провинциалните оркестри, които едва оцеляват и провинциалните театри, които често са превърнати в базари и фолк дискотеки?  Попитайте това министъра на културата. И да знаете, че ще ви отговори нещо за популизма“, продължава музикантът.   Първоначално видеото, продуцирано от Димитър Гочев, с режисьор Божидар Велинов и сценаристи Мирон Крумов и Мариана Събева, възмути евродепутата от Франция Карима Дели, която видя в него намек за сексуален тормоз и поиска свалянето му чрез туит. Във филмчето момче и момиче се запознават във влака, докато обикалят България,  Последва друг скандал – за плагиатство. Излязоха сравнения между българския клип и туристическа реклама на Италия от 2016 г., на която нашето филмче поразително много прилича.  Клиповете за българското председателство са дело на фирма, свързвана с продуцентите Иван и Андрей, която по публикации в медиите е получила за тях 260 000 лв.   ", "date": "2018.06.18", "title": "Венци Мицов към министър Банов: 200 000 за клип за председателството, а за читалището в Шипка - не!?"}
{"url": "http://epicenter.bg/article/Kmetat-na-Balchik-kam-nepokorni-obshtinski-savetnitsi--Shte-vi-smachkam-edin-po-edin-/157062/2/48", "text": "Българският представител в Европейския парламент и заместник-председател на ВМРО – Българско национално движение Ангел Джамбазки внесе сигнал до главния прокурор Сотир Цацаров относно оказван натиск и заплахи срещу общински съветници от Общински съвет – Балчик от страна на кмета Николай Ангелов. Това се казва в съобщение на пресцентъра на ВМРО.   Евродепутатът е бил сигнализиран от съветници от Балчик, че срещу тях са отправяни заплахи и закани. Това е станало причина общински съветници от различни политически групи – и от ГЕРБ, и от ВМРО – БНД, а също и един независим, да напуснат редовната сесия на Общински съвет -Балчик през м. май 2018 г. На 31 май 2018 г. е внесена и протестна декларация в Общински съвет- Балчик по повода.   Общинските съветници се оплакват от системни заплахии закани, свързани с тяхната работа, а именно оказване на натиск да се подкрепи едно или друго решение, внесено като доклад от кмета на община Балчик. Твърдят, че са прилагани различни форми на натиск, включително и телефонни обаждания от трети лица, които са отправяли предупреждение, че в случай, че един доклад не бъде подкрепен, то ще последва ответна реакция, пише в сигнала си Ангел Джамбазки. Старейшините разказват, че кметът ги заплашвал, че ще ги смачка един по един.   Джамбазки настоява главният прокурор да разпореди проверка по случая, а за целта да бъдат командировани служители на прокуратурата в Добрич, за да се избегне възможност за оказване на натиск върху местни прокурори.   Оказването на натиск и отправяне на заплахи и закани, тормозът – бил той вербален, психически и друг, върху представители на местната власт е недопустим! За съжаление, познавайки естеството на някои установени в годините тъмни политически практики в малките общини, не изключвам варианта кметът на общината под една или друга форма да е оказвал натиск и отправял заплахи, пише още в сигнала Ангел Джамбазки.     ДО ГЛАВНИЯ ПРОКУРОР НА РЕПУБЛИКА БЪЛГАРИЯ Г-Н СОТИР ЦАЦАРОВ   С И Г Н А Л     Относно: сигнали за оказван натиск и заплахи срещу общински съветници от Общински съвет – Балчик   Уважаеми господин главен прокурор,   През изминалите седмици получих оплаквания от общински съветници от Общински съвет -Балчик, че срещу тях са отправяни заплахи и закани, което станало причина да напуснат редовната сесия на Общински съвет -Балчик през м. май 2018 г. Информация за същото беше разпространена от някои средства за масово осведомяваме, а доколкото ми е известно съветниците от групата на ПП „ГЕРБ” официално са внесли протестна декларация в Общински съвет -Балчик на 31.05.2018 г. Общинските съветници от ПП „ВМРО – Българско национално движение”, както ми съобщиха самите те, също са напуснали сесията по същия повод ведно с един независими общински съветник.   От разговори с представители на местната власт в цитираната община става ясно, че съветниците се оплакват от системни заплахии закани, свързани с тяхната работа, а именно оказване на натиск да се подкрепи едно или друго решение, внесено като доклад от кмета на община Балчик. Твърдят, че са прилагани различни форми на натиск, включително и телефонни обаждания от трети лица, които са отправяли предупреждение, че в случай, че един доклад не бъде подкрепен, то ще последва ответна реакция.   От информацията, която е разпространена по случая, макар и оскъдна предвид спецификата, че това е една малка община в Р България, става ясно, че кметът на община Балчик отправял заплахи към общински съветници, че ще ги „смачка един по един”.   Самият факт, че работата на местния парламент е поставена под въпрос, тъй като общински съветници – подчертавам, от различни политически партии, отказват да присъстват на сесия, защото се чувстват заплашвани и под натиск, е достатъчен да се породи съмнение, че в тази община са оказвани различни форми на натиск. За съжаление, това е една крайно нелицеприятна ситуация. Ако такива факти и обстоятелства са се случили, то очевидно имаме правонарушение. А следвайки логиката на данните и събитията, вероятно отправянето на заплахи и натиск над общински съветници в община Балчик е системна практика.   Позволявам си да Ви сезирам за тази ситуация, тъй като за мен е пределно ясно, че в общината има напрежение и не бих желал да се стигне и до по-сериозни ситуации, ако това напрежение ескалира. Оказването на натиск, отправянето на заплахи и закани към когото и да е е престъпление. Оказването на натиск и отправяне на заплахи и закани, тормозът – бил той вербален, психически и друг, върху представители на местната власт е недопустим! За съжаление, познавайки естеството на някои установени в годините тъмни политически практики в малките общини, не изключвам варианта кметът на общината под една или друга форма да е оказвал натиск и отправял заплахи.   Уважаеми господин главен прокурор,   Моля да разпоредите проверка по случая, която да установи дали кметът на община Балчик, негови близки или други представители на неговото обкръжение са оказвали натиск и са отправяли заплахи спрямо общински съветници от ПП „ГЕРБ” и ПП „ВМРО – Българско национално движение”. Също така, моля да възложите проверката на окръжна прокуратура – Добрич, но на командировани там прокурори, за да се предотвратят всякакви възможности за натиск и оказване на влияние над прокурори.   София, 18 юни 2018 г. С уважение: Ангел Джамбазки   Епицентър.бг припомня, че кметът на Балчик скандализира общината след като стана ясно, че с общински пари си е закупил лимузина за 150 000 лева. \"Щом имам такава кола, това говори добре за финансовото състояние на общината\", заяви пред Нова телевизия невъзмутим кметът. Наглостта на градоначалника остави безмълвен дори \"врелия и кипелия\" във всякакви битки репортер Васил Иванов. \"Ако пуснат евтина совалка, ще си я купите ли\", попита го журналистът. \"Може би\", отговори кметът на Балчик. \"Не ви ли е неудобно?\", бе следващият журналистически въпрос. \"Не\", лаконично отвърна Николай Ангелов. Репортерска проверка в съседна на Балчик румънска община установи, че местната градска управа не може и да си помисли за подобен род разхищения. Там кметът и  останалите общинари ползват само румънски коли \"Дачия\".", "date": "2018.06.18", "title": "Кметът на Балчик към непокорни общински съветници: Ще ви смачкам един по един!"}
{"url": "http://epicenter.bg/article/Partiyata-na-Nadezhda-Neynski-se-samorazpusna--Vremeto-veche-ne-e-nashe-/157065/2/48", "text": "Партия Синьо единство, в учредяването на която участва бившият външен министър и лидер на СДС Надежда Нейнски, се разпуска.   В декларация от формацията с лидер Христо Панчугов призовават и останалите десни извън парламента да прекратят съществуването си, за да се появи единна дясна партия.     ПП СИНЬО ЕДИНСТВО се учреди с основната задача да катализира процеса по създаването на нова, модерна десница в България. Нуждата от такава е огромна. Старата традиционна десница не успя да защити в достатъчна степен достиженията си – извоюването на демокрацията, достойното членство на България в ЕС и НАТО и правовия ред.   неспособна е да излъчи друго смислено послание освен „всички сме срещу мафията“ и бори олигархията с творческо- самодейни акции по улици и мостове, изживявайки себе си като нещо средно между политически кръжок и затворена група в социалните мрежи. На този фон през последните близо 5 години от създаването си СИНЬО ЕДИНСТВО неуморно изобличаваше подмяната на традиционната десница и призоваваше многобройните партии, нароени от традиционното дясно, да намерят сили да извървят единствено верния път напред –   За това време чухме какви ли не аргументи защо това няма да стане: Защото СДС е марка и емблема, защото ДСБ е пазител на духа, защото Да, България е с нова енергия, защото „структурите ще ни разкъсат“, защото „няма аз да съм лидерът, който ще загроби партията“, защото „сега сме на крачка от властта, не е моментът“, защото „ще загубим субсидията“ и т.н. И нито веднъж никой не се осмели да изрече истината –   Не остана и грам доверие както помежду им, така и сред избирателите.  “ останалите при евентуално домогване до властта и раздаване на държавни служби. Откакто съществува, СИНЬО ЕДИНСТВО поне имаше смелостта веднъж да се яви самостоятелно на избори, докато нито СДС, нито ДСБ, нито останалите претендиращи за център-дясна ориентация партии се явиха самостоятелно на национални избори или повториха една и съща коалиция. СИНЬО ЕДИНСТВО имаше и доблестта да не дели десните избиратели, умишлено пропускайки два национални избора, в които десницата се явяваше разпарчетосана. Имаше и   независимо от социологическите проучвания, които гарантираха влизане в парламента към онзи момент. Всички наши твърдения тогава – че нездравата идеологическа основа на Реформаторския блок, събран от кол и въже, ще доведе до неминуем разпад в управлението – се оказаха печално верни.     по отношение на образованието, здравеопазването, икономиката и привличането на инвестиции, енергийната независимост, кохезионната политика на ЕС и т.н.   които даваха безброй доверие в аванс и множество сигнали през годините, че желаят истинско обединение, а вместо това получаваха нови и нови безпринципни коалиции, скандали, „трикове“, „исторически компромиси“, бракове по сметка с цел оцеляване след повсеместни крахове на избори, та дори и бой на партийни заседания в опит да бъде усвоен и последния десен глас, който  все още  сляпо ги подкрепя.  СИНЬО ЕДИНСТВО вече не желае да бъде част от този фарс.   и като доказателство, че верният път е възможен, но той е само за смелите. За нас е ясно, че   Положихме огромни усилия,   да се разпусне или да се влее в единна дясна партия. Затова се разпускаме ние - за да покажем, че няма нищо страшно в това и да провокираме останалите партии също да го направят. Призоваваме партиите от традиционната десница да ни последват, защото времето отдавна вече не е наше. Не е и тяхно.  Благодарим на всички смели и принципни активисти и симпатизанти на СИНЬО ЕДИНСТВО затова, че ни повярваха и ни последваха. Всички ние оставаме там, където винаги сме били – при убежденията си.\"", "date": "2018.06.18", "title": "Партията на Надежда Нейнски се саморазпусна: Времето вече не е наше!"}
{"url": "http://epicenter.bg/article/Tsvetan-Tsvetanov-namekna--che-GERB-mozhe-da--quot-otkradne-quot--kmetove-na-BSP/157067/2/48", "text": "Зам.-председателят на ГЕРБ Цветан Цветанов намекна, че партията може да \"открадне\" някои от кметовете на БСП за местниите избори догодина.   Според него социалистическата партия ще остане изненадана. „За голяма радост много от техните кметове, които имат много мандати, вече виждат, че БСП не е партията, за която са смятали, че трябва да ги представлява. От всичко, което ние правим, се вижда коя е партията, която наистина може да отговори на очакванията на хората и избирателите. Ние сме диалогични и ценим качествата на кадрите, които действително имат потенциал да подпомогнат съответните кметове при взимането на важни решения\", заяви Цветанов в Благоевград, предаде БНР.   През всичките тези години ПП ГЕРБ никога не е изграждала социологическа агенция, нито пък своя медия, подчерта пред журналисти в Благоевград председателят на ПГ на ГЕРБ   „Ние винаги сме казвали, че когато една партия върши своята работа, надяваме се на обективността на медиите и на социолози, които не са политически ангажирани, за да дават реалната оценка за подкрепата, която получава и правителството, и политиците, и местната власт, и ситуацията в държавата\", посочи той.   Цветанов отбеляза, че ГЕРБ постоянно прави социологически изследвания и в момента почти на 94% са готови с потенциалните кандидати за кметове на общини за местните избори през 2019 година.   Цветанов заяви, че настоящият кмет Атанас Камбитов е постигнал изключително добри резултатите и друга кандидатура на местно ниво е немислима.   „На ключовите догодина европейски и местни избори е важно да работим в екип. Само това ще ни гарантира успех“. С тези думи зам.-председателят на ГЕРБ се обърна към новото общинско ръководство и актива на ГЕРБ-Благоевград. Те се срещнаха в общинския офис на ГЕРБ.   Цветан Цветанов подчерта, че идеята за промяна на общинския ръководител на ГЕРБ-Благоевград не е от скоро, като целта е така да се даде допълнителен импулс в структурата и да се постигнат по-високи изборни резултати. Той уточни, че няма възражения към работата на досегашния ръководител Йордан Андонов, който през годините е показал добри резултати.   Пред актива на партията Цветан Цветанов коментира актуалната политическа обстановка в страната и най-важните акценти в работата на ГЕРБ. По думите му вътрешната и външната политика на правителството на Бойко Борисов са в интерес на гражданите и гарантират стабилността и сигурността в целия регион.   Председателят на ПГ на ГЕРБ коментира пред актива на партията, че БСП нямат никакво основание за вот на недоверие и че използват едни от най-чувствителните теми в обществото само за конфронтиране. „Друга тема, по която БСП също искат да създадат противопоставяне, е социалната политика на правителството. БСП не казват, че към 2016 г. помощите за деца с увреждания са били 240 лв. месечно, а сега увеличението за деца с над 90 % увреждания е с над 900 лв. Около 26 хил. са децата с увреждания и парите за тях сега са много повече”, съобщи Цветанов. Той бе категоричен , че трябва да се извърши реформата в ТЕЛК. „Според статистиката 15% от населението в България е с пенсии от ТЕЛК. За Европейския съюз средният процент е 1,5/ 2 % . Това навежда на мисълта, че е възможно да има злоупотреби”, смята Цветан Цветанов.   Цветан Цветанов подчерта, че най-младият евродепутат Андрей Новаков е успял да изгради висок авторитет пред Бюджетната комисия в ЕП и участва в изключително важния дебат за Новия програмен период. „Това, което България успя да направи, е да постигне 8% повече за кохезионна политика, което се равнява на приблизително 2 млрд. лева финансова помощ”, каза Цветанов. Според него единна и силна Европа е важна за нас, защото това гарантира европейска солидарност.   Новият общински ръководител Бисер Михайлов заяви, че заедно с новото ръководство ще работи за постигане на нови изборни победи и че ръководството ще  e  достъпно и открито при вземането на решения. Областният координатор на ГЕРБ-Благоевград и народен представител Даниела Савеклиева подчерта, че за ГЕРБ работата в екип, съвместно с представителите на кварталните и съсловните организации, винаги е била важна и ще продължи така и занапред.   „Само когато сме сред хората ще знаем тяхното мнение, техните проблеми и ще им бъдем полезни, а това винаги е било най-важно за ГЕРБ”, каза Даниела Савеклиева.", "date": "2018.06.18", "title": "Цветан Цветанов намекна, че ГЕРБ може да \"открадне\" кметове на БСП"}
{"url": "http://epicenter.bg/article/Zemetresenie-s-magnitud-3-6-po-Rihter-razlyulya-Belitsa/157073/2/0", "text": "Земетресение с магнитуд 3,5 по скалата на Рихтер е регистрирано на територията на Белица у нас, предаде кореспондентът на БГНЕС в региона.   Земният трус е усетен в 12,00 ч. днес с епицентър на 21 км югоизточно от Белица, на 57 км източно от Благоевград и на 103 км южно от София, с дълбочина 9 км.   Според Геофизичния институт на БАН трусът е с магнитуд 3,6 по Рихтер, с дълбочина 15 км и епицентър между селата Брезница и Корница.   Няма данни за пострадали и материални щети.      ", "date": "2018.06.18", "title": "Земетресение с магнитуд 3,5 по Рихтер разлюля Белица"}
{"url": "http://epicenter.bg/article/Ima-palni-samopriznaniya-na-mazha--koyto-ubi-19-godishnata-si-priyatelka/157042/3/0", "text": "Мъжът, който преби до смърт приятелката си в Айтос, е направил пълни самопризнания. Това съобщи пред Нова телевизия Румяна Арнаудова, говорител на главния прокурор.   19-годишното момиче почина в неделя след побой от 27-годишния мъж, с когото живеели на семейни начала. Двойката има дете на 2 години и 8 месеца, пред което се е случило всичко.   След сигнал от съседи, чули виковете, младата жена била транспортирана с тежка черепно-мозъчна травма и наранявания по цялото тяло в реанимация на бургаската болница. Въпреки усилията на лекарите тя е починала.   „Извършителят е направил пълни самопризнания. Изразил е съжаление. Поводът е скарване помежду им за грижите, които се полагат за детето”, заяви Арнаудова.   „По данни на полицията преди около година и половина е имало сигнал за вероятно домашно насилие от съседи. Но полицейските служители, които са посетили мястото и са разговаряли със сегашната жертва, тогава тя е казала, че няма насилие. На практика е отрекла каквито и да е насилствени действия”, заяви Арнаудова.   По думите й извършителят е изтърпял 6-годишна ефективна присъда. Излязъл е скоро от затвора. ", "date": "2018.06.18", "title": "Мъжът пребил до смърт 19-годишната си приятелка в Айтос е направил пълни самопризнания"}
{"url": "http://epicenter.bg/article/Arestuvan-e-shefat-na--Audi-/157069/4/0", "text": "Главният изпълнителен директор на \"Ауди\" Руперт Щадлер е арестуван в Германия във връзка с Дизелгейт, съобщи в.\"Зюддойче цайтунг\", цитиран от световните агенции.   Шефът на луксозната марка на Фолксваген (Volkswagen) е бил задържан заради манипулациите с показанията за отделяните газове от дизелови коли на групата, потвърди Фолксваген.   Германската прокуратура заведе дело срещу Щадлер миналата седмица по обвинени в измама и подвеждаща реклама във връзка с манипулираните тестови данни за отделени вредни газове при дизеловите автомобили на луксозното подразделение на Фолксваген.   Близо три години след като Фолксваген призна, че е манипулирал данните от тестовете за отделени вредни газове, мюнхенската прокуратура обяви, че сега разследва 20 души и че е претърсила апартамента на Щадлер и на друг член на управителния съвет.   Новината се появи, след като германското издание \"Билд ам зонтаг\" съобщи, че при близо един милион автомобила Даймлер (Daimler) са открити незаконните устройства за манипулиране на данните от тестовете. Това показва как последиците от скандала дизелгейт продължават да преследва автомобилния сектор.   От 30 май председателят на управителния съвет на \"Ауди\" Щадлер и още един член на управителния съвет са обвиняеми, съобщи мюнхенската прокуратура.   Разследването може да предизвика управленска криза в \"Ауди\" и в компанията майка Фолксваген, където Щадлер бе повишен през април до ръководител на продажбите на групата.   Мюнхенската прокуратура обясни, че двамата заподозрени са разследвани по подозрение в измами и подвеждаща реклама и за предполагаемата им роля в пласирането на колите с манипулиращи устройства на европейския пазар.   Щадлер е подложен на критики още откакто \"Ауди\" призна, че е използвал манипулиращия софтуер през ноември 2015 година, два месеца след Фолксваген, но той се радва на подкрепата на семействата Порше и Пиех, които контролират двете компании.   Според прокуратурата \"Ауди\" е продала най-малко 210 000 дизелови коли с манипулиращия софтуер в САЩ и Европа от 2009 година, отбелязва ДПА.  ", "date": "2018.06.18", "title": "Арестуван е шефът на „Ауди“"}
{"url": "http://epicenter.bg/article/Kak-Rusiya-na-Putin-se-prevarna-v-SSSR-na-Brezhnev/157057/11/0", "text": "  Никога няма да забравя вкуса на онзи ягодов сок в пъстро пластмасово шише с капачка на винт. На шишето беше изписано \"Made in Finland\". Истинско чудо беше, че по онова време това произведение на гастрономическото изкуство можеше да се закупи във всеки магазин на улица \"Малая Бронная\" в Москва, където живееше моето семейство.   Годината е 1980. В Москва се провеждат Летните олимпийски игри. Столицата на СССР е изолирана от целия свят. В сила е негласна забрана за командировки и отпуска в Москва. По време на \"световния празник на спорта\" проститутките, валутните спекуланти и другите личности, нарушаващи хармоничния образ на \"страната на победилия социализъм\" са изселени принудително на 100 километра от Москва. Милицията от целия Съветски съюз е изпратена в столицата, за да поддържа идеален ред. И най-важното: в магазините има предостатъчно финландски ягодов сок и финландски колбаси, за да не си помислят чуждестранните гости, че в Съветския съюз няма достатъчно храна, както съобщаваше навремето \"лъжливата буржоазна преса\". Вносът от независима Финландия трябваше да запълни тази пропагандна празнина.     Хората, които сега управляват Русия, бяха около 30-годишни по времето на \"Брежневската Олимпиада\". Всички те - млади капитани и майори от КГБ и епохата на застоя - се занимаваха тогава с \"профилактиката\" на дисидентите, препечатващи \"Архипелаг Гулаг\", с евреите, които настояваха за правото си да напуснат СССР, и с активистите от московската Хелзинкска група, следяща за (нe)спазването на човешките права в страната. \"Гражданино Иванов, не се показвайте на улицата през тези две-три седмици. Така е по-добре за Вас и за семейството Ви! Ако пък решите да се изправите някъде с плакат, се сърдете на сeбе си!\"; \"Гражданко Розберг, не ходете в холандското посолство в отдела, който представлява интересите на Израел. Чужденците могат да Ви видят и да започнат да разпитват за напускането на СССР. А това сега не ни е нужно. Нали все някога Вие искате да емигрирате? Помогнете ни сега, пък ние може в бъдеще да не ви се бъркаме в работите.\"   Властите затваряха или депортираха най-непокорните. Изселиха носителя на Нобелова награда за мир Андрей Сахаров и жена му в град Горки (Нижни Новгород), който тогава беше затворен за чужденци.     Сега историята се повтаря. Полицията изиска подписи от активистите и най-вече от поддръжниците на Алексей Навални, че няма да \"нарушават реда по време на Световното първенство\". Самият Навални на излизане от следствения изолатор (в който прекара 30 дни) приветства в профила си в Инстаграм големия евроремонт на затворите. И гостите на Световното първенство трябвало да бъдат потресени от нивото на услугите в руските следствени изолатори, с които не можели да се сравняват дори най-хуманните скандинавски държави. По данни на опозиционера, в \"местата за изтърпяване на наказанията\" били инсталирани големи екрани, на които затворниците можели да следят мачовете. Затворническият стол бил превърнат в ресторант, където можело да си поръчаш не само обичайното свинско шишче, но и овче месо за мюсюлманите.   По-нерадостни новини пристигат от Московския държавен университет. Там инициативна група, протестираща срещу създаването на специална зона за феновете в защитен природен парк, обвинява ръководството на университета начело с ректора в корупция, \"срастване\" с полицията и с \"командированите\" сътрудници на тайните служби. По думите на активистите, силоваците преследвали неудобните студенти и преподаватели.   Обвиненията в корупция са едно от нещата, които отличават 2018 от 1980 година. Както и соковете и колбасите, които бяха по магазините и преди началото на тазгодишното Световно първенство. Методите на властите обаче изобщо не са се променили. И днес налице е същата комбинация от целенасочени репресии, заплахи, присъди и затваряне на собствените граждани в потемкински села. А днес дори и в потемкински следствени изолатори.   Както през 1980, така и сега чужденецът е най-важният човек, колкото и навремето вестник \"Правда\" и информационната емисия \"Время\" да говореха за патриотизъм. Западните страни не бойкотират Световното първенство по футбол, както навремето Олимпиадата, след като Брежнев нахлу с войски в Афганистан. Вярно, че на откриването на Световното първенство не присъстваха висши представители на ЕС и САЩ, но в замяна на това вече пристигнаха всички отбори. А това, разбира се, е важно. Всичко останало на пръв поглед е непроменено.     Застаряващото руско ръководство се превърна в клуб на реставраторите. Те старателно реконструират образите на своята младост. В съвременна Русия вече е построен онзи \"СССР-light\", за който мечтаеха тогавашните обитатели на Кремъл и Лубянка преди 40 години - без партийни събрания, но с идеология, с изобилие от стоки, но без свобода, с възможност за пътуване зад граница, но без \"чуждопоклоничество\" към Запада. И най-важното: с такива възможности за лично обогатяване, за каквито Брежнев, Суслов и другите старци от Политбюро дори не са могли и да мечтаят.   Излетелият над стадиона Лужники талисман на Световното първенство по футбол \"Миша\" помаха с ръка не само на Олимпийските игри, но и на Съветския съюз, който изчезна 11 години след Олимпиадата. Путинова Русия обаче ще си отиде по друг начин - не като Съветския съюз. Защото игрите на реставраторите се различават толкова от сегашната история, колкото китайски от швейцарски \"Ролекс\". \"СССР-light\" няма да просъществува дълго. А засега: Добре дошли в 1980 година! Някой да иска още една чаша финландски сок?    ", "date": "2018.06.18", "title": "Как Русия на Путин се превърна в СССР на Брежнев"}
{"url": "http://epicenter.bg/article/Duhovnoto-zaveshtanie-na-Svetlin-Rusev/157074/6/0", "text": "  Една от най-извисените духом личности – Светлин Русев, ни прави съпричастни двадесет дни след като напусна тази пуста и печална земя към своето своеобразно духовно завещание, поднесено като проект за последната му изложба. Маестрото през последните години в поредица от експозиции се опитваше да разгадае главното предназначение пред Човека, да осъзнае свръхзадачата си като мислеща тръстика (да си спомним великолепната метафора на Блез Паскал) и концентриран слънчев лъч в царството на непроявената Пустота. Светлин Русев бе магически завладян от пластическия сюжет „Има такъв път“.   В края на месец май 2018 година той заяви: „… Лутах се в търсене на магическия философски камък, на мъдростта, с вечните отговори на живота отсам и живота отвъд; стигнах до каменна кариера, с кървавите следи на време, труд и мъка. Повярвах, че съм намерил пътя - илюзия!!!“   Удивителният вернисаж от последните творби на Маестрото в галерия „Арте“ всъщност представлява нещо като духовно завещание на художника. Тук отново ще видим пътя на Страданието и пътя на Изкуплението. Само на пръв поглед изглежда, че смъртта е попречила на художника да подготви завършена експозиция. В постоянните усилия концептуално да осмисли смисъла на Пътя, да проследи нашепванията на интуицията и отделните блестящи хрумвания (уж случайни) авторът осъзнава, че е невъзможно, а и ненужно да се гони крайната степен на завършеността. Обратно, живата динамика на живота предполага постоянно движение и превъплъщения на формите.   Затова тази изложба съдържа както първоначални наброски и ескизи, които демонстрират свободното реене на ръководената от разкрепостеното въображение ръка, така и композицията на разноцветни камъни с рисунки върху тях – привидно нечетливи текстове, приличащи на трескаво надраскани от средновековен монах. Светлин Русев осъзнава, че цвета на камъка говори за душата му, че окото на всяка буква е знакова рисунка, натоварена с определен смисъл.   Всъщност в преследването на загадката за Пътя най-големите усилия, които полага Маестрото, са свързани с проследяването на невероятните превъплъщения на формите и трансформациите на материалите. В преминаването от живата в неживата материя и обратно се крие загадката на запазването на енергията.   В крайна сметка духовното завещание на Светлин Русев съдържа емблематични послания за преходното – пътя на суетата, лъстта, властолюбието, алчността и пр. И пътя на непреходното – вечните ценности, божественото откровение и изкупление.   Художникът цял живот се стремеше към Абсолюта, макар да знаеше, че той е непостижим, но вярваше, че основното предназначение на Човека е да върви по пътя на праведните, защото пътя на нечестивите ще погине, както е казано в Псалтира.", "date": "2018.06.18", "title": " Иван Гранитски: Духовното завещание на Светлин Русев"}
{"url": "http://epicenter.bg/article/Ima-zaginali-pri-trusa-v-Yaponiya/157034/7/0", "text": "Вече трима души са в списъка на загиналите при силното земетресение, което стана в понеделник в югозападната част на главния японски остров Хоншу. Загиналите са 9-годишно момиче и двама възрастни на по 80 години. Срутени стени станаха причина за гибелта на момичето и единият възрастен. Върху другия паднали мебели, съобщи Ен Ейч Кей. В различни райони на югозападната част на остров Хоншу бяха ранени над 40 души. Около 20 са били блокирани в асансьори, спрели поради стихийното бедствие. Спрени са над 60 високоскоростни влака на най-оживената в Япония железопътна линия от Токио до Осака. Парализирано е движението и по други железопътни трасета, както и на много участъци по автомагистралите. Около 100 хиляди абонати са без газ. В град Такацуки се скъса водопровод и заля улиците. Временно спря да работи и основния завод за сглобяване на компанията \"Хонда\" (Honda Motor) в префектура Мие и Мицубиши (\"Хонда\") в префектуре Миэ и Мицубиши (Mitsubishi Motors) в префектури Киото и Шига. В най-пострадалата префектура Осака централното електрозахранване бе възстановено. След проверка на пистите започнаха отново да работя всички летища в региона на бедствието. Няма щети в ядрените електроцентрали. Сеизмолозите коригираха данните за земетресението. Според уточнената информация магнитудът му е 6,1, а не 5,9, както се съобщаваше по-рано или дори 5,3, според Европейския средиземноморски сеизмологичен център. Огнището е на 13 км дълбочина в северната част на префектура Осака. Правителството в Токио създаде кризисен щаб./БГНЕС  ", "date": "2018.06.18", "title": "Има загинали при земетресението в Япония"}
{"url": "http://epicenter.bg/article/Grigor-Dimitrov-prisastva-na-ofitsialen-priem--organiziran-ot-prints-Uilyam/157046/8/18", "text": "Григор Димитров присъства на официален прием, организиран от принц Уилям, съобщава Дир.бг Българинът, който в момента е под номер 6 в световната тенис ранглиста, получи възможността да поговори с големия син на принцеса Даяна и двамата бяха заснети да бъбрят в коридорите на Бъкингамския дворец.   Събитието бе благотворително, в подкрепа на диагностицирането и лечението на рак.   Поп звездата  , която миналия месец навърши 50 години, също бе сред гостите на принца. Тя се появи в ослепителна, супер секси рокля с металически ефект. Събитието отбеляза и 13 години от диагностицирането на певицата с рак на гърдата.   Принцът увери гостите, сред които беше и звездата от \"Тор\" Том Хидълстън (Локи), че събраните средства ще бъдат вложени в работата на докторите, медицинските сестри и учените за", "date": "2018.06.18", "title": "Григор Димитров присъства на официален прием, организиран от принц Уилям"}
{"url": "http://epicenter.bg/article/Megan-na-kosam-ot-intsident-na-svatbata-na-bratovchedkata-na-Hari--Snimki-/157045/10/99", "text": "Херцогът и херцогинята на Съсекс присъстваха на семейна сватба в събота, съобщава Дир.бг Хари и Меган се появиха на тържеството на братовчедката на Хари Селия Маккоркъдейл, която е дъщеря на сестрата на Даяна - лейди Сара.   Селия носеше същата тиара, с която Даяна се омъжва през 1981 г.   Херцогинята на Съсекс обаче бе на косъм от инцидент по време на сватбата. Тя бе обута с много високи обувки и се похлъзна на входа на църквата. За щастие принц Хари държеше съпругата си за ръка и ѝ помогна да запази равновесие.   Меган, която тази седмица се появи на първия си официален ангажимент с кралицата, бе облечена в бяла рокля със сини флорални мотиви на Оскар де ла Рента.   Братовчедката на Хари се омъжи за Джордж Удхаус в църквата \"Сейнт Андрю и сейнт Мери\" в Стоук Рочфорд.   Булката изглеждаше чудесно в класическа булчинска рокля и тиарата на клана Спенсър.   На церемонията присъстваха братът и сестрата на Даяна - Ърл Спенсър и лейди Джейн Фелоус, както и моделът лейди Кити Спенсър. Кейт и Уилям не бяха на сватбата.    ", "date": "2018.06.18", "title": "Меган на косъм от инцидент на свaтбата на братовчедката на Хари (Снимки)"}
{"url": "http://epicenter.bg/article/Ogreten-sas-sezonni-zelenchutsi/157107/9/25", "text": "\r\n \r\n патладжан \r\n тиквичка \r\n домат \r\n глава стар лук \r\n 2 моркова \r\n 50 гр. маслини \r\n кутия царевица \r\n няколко печурки \r\n сурови семена \r\n 5 яйца \r\n 100 гр. сирене  \r\n кисело мляко \r\n 50 гр. овесени ядки \r\n   \r\n \r\n Зеленчуците се порцират на едро. \r\n Прави се смес от кисело мляко, сирене, яйца, овесени ядки и семена. \r\n   \r\n Правят се няколко слоя от всички видове зеленчуци, като се отделят с млечната смес.  \r\n   \r\n Готовият огретен се пече на 180 градуса за 50 минути.  \r\n", "date": "2018.06.18", "title": "Огретен със сезонни зеленчуци"}
{"url": "http://epicenter.bg/article/Novo-sravnenie-mezhdu-hertsoginite--Parvite-savmestni-proyavi-s-kralitsata-/157047/10/84", "text": "Всяка поява на херцогинята на Съсекс – Меган, се следи с особено внимание в последния близо един месец след сватбата ѝ с принц Хари.   Неизменно следват и сравненията с етърва ѝ Катрин – съпругата на принц Уилям. Последният повод за паралели бе първият съвместен ангажимент на Меган с британската кралица Елизабет Втора. Медиите на Острова и по света си спомниха първата съвместна проява с монарха на херцогинята на Кеймбридж и извадиха кадри от 2012 година. Първият съвместен ангажимент на Кейт с Елизабет Втора бе на 8 март 2012 година. Двете заедно със съпруга на кралицата – принц Филип, посетиха Лестър като първа спирка от обиколката на Нейно величество из Обединеното кралство по случай диамантения ѝ юбилей на престола.   Кейт избра за появата си в Лестър син костюм на британския бранд L K Bennett („Eл Кей Бенет“). Сочената вече по онова време за пример за стил херцогиня го допълни и с подходяща шапка на James Lock („Джеймс Лок“). Първият официален съвместен ангажимент на Меган с кралицата бе на 14 юни тази година в графство Чешър. Херцогинята на Съсекс избра за този своеобразен свой дебют кремава рокля с пелерина, дело на дизайнерката на булчинската ѝ рокля Клеър Уейт Келър, работеща за френската модна къща \"Живанши\".   И тази година кралицата отбелязва юбилей, а именно 65 години от своята коронация.   Източник: дарик", "date": "2018.06.18", "title": "Ново сравнение между херцогините: Първите съвместни прояви с кралицата (Видео)"}
{"url": "http://epicenter.bg/article/Borisov-shte-predstavi-postizheniyata-na-Balgarskoto-predsedatelstvo/157032/2/0", "text": "Премиерът Бойко Борисов ще представи постиженията на Българското председателство на Съвета на ЕС по време на започващата днес двудневна заключителна Конференция на комисиите по европейските въпроси на парламентите на Европейския съюз.   Заключителната конференция на председателите на комисиите по европейските въпроси, т.нар. Пленарен КОСАК, ще анализира трите важни за председателството ни теми - Западните Балкани, социалния стълб и кохезионната политика. Ключовият приоритет, свързан с европерспективата на страните от региона, ще представи външният министър Екатерина Захариева. Часове след подписването на договора между Атина и Скопие  за името Северна  Македония, на конференцията у нас пристига и външният министър на Македония Никола Димитров. Заключителният КОСАК ще приеме два документа – „Приноси“ и „Заключения“ за последните шест месеца. Пленарният КОСАК  ще бъде открит от председателя на Народното събрание Цвета Караянчева, приветствено слово ще отправи и президента Румен Радев. Конференцията е заключителната среща от Парламентарното измерение на европредседателството, на която ще присъстват над 400 делегати.    ", "date": "2018.06.18", "title": "Борисов ще представи постиженията на Българското председателство на конференция"}
{"url": "http://epicenter.bg/article/Boryana-Dimitrova--Situatsiyata-v-parlamenta-e-otrazhenieto-na-sapernichestvoto-mezhdu-GERB-i-BSP/157033/2/0", "text": "Вървят няколко големи линии на съперничество и конфликти между БСП и ГЕРБ, а ситуацията в парламента е тяхно отражение. Развиват се няколко силни политически сюжета, в които всяка една от партиите иска да заеме по-сигурни и по-очертаващи перспективата ѝ в близко бъдеще позиции. Това заяви за БГНЕС социологът Боряна Димитрова от агенция „Алфа Рисърч“. Коментарът на Димитрова е по повод проваленото в петък заседание на парламента, което бе прекъснато поради липса на кворум. Още в началото на пленарния ден групата на „БСП за България“ напусна залата, а повод за това станаха вмъкнатите три извънредни точки, което остави предложението на опозицията за промени в Гражданско-процесуалния кодекс на последно място в дневния ред. Всичко това доведе до взаимни обвинения между управляващи и опозиция. ГЕРБ и „Обединени патриоти“ заявиха, че с действията си БСП саботира работата на парламента, а тезата на левицата бе, че осигуряването на кворум е задължение на мнозинството.   „В българския политически живот, поне през последните десетина години, парламентът не е мястото, където се зараждат конфликтите между основните политически сили, а мястото, в което се отразяват – заглъхват или усилват. В този смисъл това, което се случи ,,би могло да се случи и със съвсем други сюжети. Не по повод промените в дневния ред, не по повод излизането на БСП, а би могло да са най-различни сюжети“, смята Боряна Димитрова. Според нея в парламента се отразяват едни по-общи политически конфликти, които се зараждат между политическите сили и даде примери с няколко линии на съперничество между ГЕРБ и БСП. „Първо – това е краят на Председателството на Съвета на ЕС. С него се засилват опитите на опозицията да бъде по-активна, да покаже едно по-енергично присъствие и да очертае нови разломни точки, за да може след края на европредседателството да атакува следващи изборни позиции. Знаем, че следващата година има два кръга избори“, напомни социологът. Боряна Димитрова подчерта, че като втора конфликтна точка в отношенията между ГЕРБ и БСП може да се разглежда размразяването на проекта за АЕЦ „Белене“, въпреки че темата на пръв поглед изглежда като консенсусна. Според нея въпросът е бил дълги години почти изцяло в политическия дневен ред на БСП, но последната заявена позиция на ГЕРБ се очертава едно ново поле на съперничество. „На трето място е съвсем актуалният политически сюжет, а именно каква позиция заема България по отношение на промяната на името на Македония. Знаем, че само в последните дни тук беше президентът на Македония, който беше посрещнат от държавния глава Румен Радев, а министър-председателят и външният министър отказаха да се срещнат с него. В тази ситуация по-голямата част от общественото мнение е в полза на това, че България трябва да подкрепи промяната в името на Македония, а проблемът не е в интерес на стабилността на региона. Най-различни проучвания в последните 3-4 месеца показа, че ако нещо българите подкрепят в най-голяма степен, нова е европейската перспектива на Западните Балкани и позитивната тенденция в развитието на българо-македонските отношения“, анализира още Боряна Димитрова.   Тя коментира и заявеното намерение от страна на БСП да подготви мотиви да внесе вот на недоверие срещу кабинета „Борисов 3“ заради политиката в сектор „Сигурност“. „През последните месеци се очертаха доста противоречия вътре в управляващата коалиция. Не са тайна противоречията между вицепремиера Валери Симеонов и министъра на туризма Николина Ангелкова, но управляващата коалиция няма никакъв интерес да върви към предсрочни избори. Не смятам, че този вот на недоверие ще успее да свали правителството. Втората опция е да се предизвика дебат.   Малко недостатъчно подготвени ми се струват вотовете, които през последните години се очертаха. Прави се доста силна заявка, както беше и вотът за корупцията преди няколко месеца, а в крайна сметка, когато се стигне до дебат в пленарна зала, той е на доста ниско равнище. Не искам да пророкувам, но не очаквам някакви нови гледни точки или факти в този дебат“, смята социологът.   Боряна Димитрова изведе на преден план тезата, че всичко случващо се по-скоро е заемане на нови политически позиции, с оглед на предстоящите догодина два кръга от избори, а всяка една от политическите сили се стреми да завоюва по-голямо пространство в общественото мнение и общественото пространство.    ", "date": "2018.06.18", "title": "Боряна Димитрова: Ситуацията в парламента е отражението на съперничеството между ГЕРБ и БСП"}
{"url": "http://epicenter.bg/article/Zaplasheniyat-s-pistolet-deputat--Priblizhavame-granitsa-na-netarpimost--ot-koyato-nyama-vrashtane/157036/2/0", "text": "Пътувах в лявата лента, водачът зад мен се приближи, почна да премигва. Първо помислих, че е автомобил със специален режим на движение. Това каза в сутрешния блок на Нова телевизия депутатът от БСП Явор Божанков, който твърди, че е заплашен с пистолет на магистрала \"Хемус\". Подадох сигнал на 112, досъдебното производство трябва да изясни защо тези хора имат бойно оръжие. Цялата ситуация е абсурдна. Не мога да коментирам тяхната версия, че пистолетът е бил на таблото, те са тръгнали да го прибират, той е паднал, аз съм го видял и съм се уплашил, заяви Божанков. Разбирам, че са заплашени от наказателна отговорност, но е човешко в случая да се извинят – бих приел такова извинение, добави той. Това не е единственият подобен случай по пътищата ни напоследък. Нашето общество приближава една граница на нетърпимост между хората, от която няма връщане. Разпадът на институциите води до това чувство на несигурност, при което хората вземат правосъдието в собствените си ръце. Тази агресия не може да бъде обяснена с мудно прибиране в дясната лента, каза още Явор Божанков.   Явор Божанков смята, че причините да се стигне до тази граница на нетърпимост в обществото се крият в правораздавателната система, в съдебната система, в полицията. „Трябва да се търсят причините за разпада на институциите, които водят до чувството за несправедливост и до това, че накрая хората ще вземат всичко в свои ръце”, категоричен бе Божанков. Според него има агресия на всички нива в обществото. „За да се намали агресията по пътищата, ще предложа да се въведат видеорегистратори. С данните от тях ще може да се прави анализ”, обясни той. „Проблемите не могат да се решават, защото полицаите напускат системата, няма кадри, а в същото време се измени законът и частни фирми се занимават с обществения ред. Това е абсурд. Не може посред бял ден да се вадят оръжия. Ние сме в Европа, в 21 век, а не в каубойски филм”, възмути се Явор Божанков и допълни: \" Вотът на недоверие се иска и заради тези зачестили случаи на насилие и несигурност!\"      ", "date": "2018.06.18", "title": "Заплашеният с пистолет депутат: Приближаваме граница на нетърпимост, от която няма връщане"}
{"url": "http://epicenter.bg/article/Dazhdovete-shte-prodalzhat-prez-tsyalata-sedmitsa/157038/2/0", "text": "И в следващите дни от седмицата – без сряда, дъждовете ще продължат. Във вторник валежите ще са на по-малко места, а в сряда ще има само в отделни райони в планините. Това каза в предаването „Тази сутрин” по bTV Анастасия Стойчева, синоптик в Националния институт по хидрология и метеорология. Сряда ще е най-сухият ден, а температурите ще се повишат. В равнинната част от страната термометрите ще се покачат до над 30 градуса, посочи тя. По думите ѝ по-съществени ще са валежите в Гърция и Турция. До края на месеца по-стабилен е сигналът, че температурите у нас ще са по-високи – близки до нормите и малко по-високи от обичайните, каза още Анастасия Стойчева. Иначе продължаваме в същата циркулация, при която в отделни райони се изливат значителни количества валежи за кратко време и са придружени с градушки. Те ще са главно в следобедните часове, допълни синоптикът. През лятото очакванията са като цяло температурите да са около и малко над нормите през повечето месеци, докато валежите ще остават малко под нормите. На 21 юни от НИМХ готвят протест заради проблемите с финансирането.", "date": "2018.06.18", "title": "Дъждовете ще продължат през цялата седмица"}
{"url": "http://epicenter.bg/article/Ekaterina-Zaharieva-/157039/2/0", "text": "Нали не си представяме, че Македония ще нападне България, особено като член на НАТО, заяви тя в отговор на въпрос, защо преди време е заявила, че името Северна Македония е неприемливо за България, а сега го приемаме.   Националният интерес на България е стабилни съседи, стабилна Република Македония. Подкрепяме действията на македонското правителство - това не е тайна. Отношенията между двете страни не са били толкова добри от 20 години. Искаме да живем в стабилен регион, искаме Балканите да оставят миналото в миналото и да гледаме напред, заяви Захариева.   Ако те правят реформите, членството им в Европейския съюз и в НАТО вече не е мираж. Факт е, че Република Македония вече има зелена светлина, посочи външният министър.   По повод случая с българските гранични полицаи, които отново получиха призовки от турски съд по делото за застреляния турски бракониер Захариева каза, че България подкрепя всички български граждани, които са потърсили съдействие от държавата. Не е вярно, че българската държава не ги подкрепя. Опасенията за политическа размяна са абсолютно неосонователни, заяви външният министър.  ", "date": "2018.06.18", "title": "Екатерина Захариева: Нали не си представяме, че Македония ще нападне България"}
{"url": "http://epicenter.bg/article/Karayancheva--Razshiryavaneto-na-ES-e-klyuchova-politika--tselta-e-zapazvaneto-na-sigurnostta-na-kontinenta/157044/2/0", "text": "Разширяването на ЕС остава ключова политика, главната цел е запазването на сигурността и просперитета на целия континент. Това каза председателят на парламента Цвета Караянчева на откриването на Пленарната среща на Конференцията на комисиите по европейски въпроси на парламентите на ЕС, предаде агенция „Фокус“.   „Председателството ни успя да постави основен акцент и да върне вниманието върху интеграцията на Западните Балкани“, заяви тя. „Конференцията се провежда в края на Председателството на Съвета на ЕС. Поехме Председателството във време на големи предизвикателства в Европа и света“, коментира Цвета Караянчева.   „България допринесе активно за постигане на целите в триото България-Австрия-Естония“, изтъкна тя.   „Парламентът стана домакин на 6 важни срещи, платформа за сътрудничество между националните парламенти и ЕП“, обяви председателят на НС. „Продължава важният дебат за осъвременяването на политиката за сближаване и за кохезионната политика“, посочи Цвета Караянчева.   „Подкрепяме предложението за създаване на по-тесен съюз на държавите от Европа“, заяви тя. „Основно наше задължение остава изработването на законодателство, което отговаря на интересите на европейските граждани“, каза още Караянчева.", "date": "2018.06.18", "title": "Караянчева: Разширяването на ЕС е ключова политика, целта е запазването на сигурността на континента"}
{"url": "http://epicenter.bg/article/Stefan-Stoyanov--Sporazumenieto-sas-Skopie-nyama-kak-da-mine-v-gratskiya-parlament/157048/2/0", "text": "„В Гърция миналата седмица имаше вот на недоверие, който беше внесен от „Нова демокрация” към правителството на СИРИЗА. Вотът не мина - от 300 души парламент 153 не го подкрепиха. Но от тези 153, една част казаха, че подкрепят правителството, но когато влезе това споразумение с ФИРОМ или със Скопие, или както те му казват, тогава ще гласуват против. В Гърция споразумението съвсем откровено няма как да мине през този парламент”.  Това каза в „Денят започва” на БНТ бившият ни посланик в Гърция Стефан Стоянов. В студиото гостува и балканистът Боби Бобев, бивш посланик на България в Албания и Косово. Двамата коментираха споразумението между Атина и Скопие, протестите в двете държави и шансовете на договора да бъде ратифициран.  „Винаги когато говорим за проблемни въпроси на Балканите, очертавахме три основни. Единият беше спорът за името между Гърция и Република Македония, вторият - отношенията между Белград и Прищина - диалогът и цялостното състояние на статута на Косово и третият - недостигът на държавност в Босна и цялата бъркотия, която съществува в тази страна на Западните Балкани”, анализира ситуацията д-р Боби Бобев. Поради изброените три традиционни проблеми в нашия регион споразумението, подписано вчера от Заев и Ципрас наистина може да се нарече историческо, смята дипломатът.   Според Бобев Македония е трябвало да направи по-големия компромис. „Претенциите бяха от страна на Гърция. Трудностите от вътрешнополитически характер продължават. Те ще бъдат решаващи, защото няма защо да се заблуждаваме и в двете държави има не само противопоставяне на партийно-политически субекти, но имаме и обществени настроения, които не са в полза на споразумението”, каза той.  Бобев каза още, че в парламента в Скопие има мнозинството с 61 гласа в 120-членен парламент, което значи, че това споразумение няма как да мине. Той обясни, че шансовете за референдума са по-оптимистични, защото там македонското общество ще бъде раздвоено, докато албанците категорично ще гласуват в подкрепа на споразумението. Според Стефан Стоянов споразумението не е само за името, а е всеобхватно споразумение, в което се разглеждат редица въпроси като се започне от сътрудничество в областта на финансите и икономиката и се стигне до противопожарните служби и тяхното сътрудничество. Той обърна внимание на факта, че преди време Ципрас искаше да изкара Гърция от НАТО, а сега казва на Македония - дайте да подпишем споразумението, за да влезете в НАТО.  Двамата бивши посланици споделиха становището, че оттук нататък на ход са ЕС и САЩ. ", "date": "2018.06.18", "title": "Стефан Стоянов: Споразумението със Скопие няма как да мине в гръцкия парламент"}
{"url": "http://epicenter.bg/article/Prezidentat-Radev-stana-na-55-godini/157049/2/0", "text": "Рожден ден празнува днес 5-ият президент на България, генералът от резерва Румен Радев. На 18 юни той навършва 55 години.   Специален подарък от съпругата си Десислава ще получи държавният глава за празника си - тя ще го заведе в мистичната пещера \"Дяволското гърло\", свързана с легендата за Орфей и Евридика.   Миналата година държавният глава и половинката му се спуснаха с рафтинг лодка в бурните води на река Струма.   Роден е на 18 юни 1963 г. в Димитровград, в семейството на Станка (р. 1940) и Георги Радеви (р. 1937)– счетоводителка и електроинженер. Родителите му са от село Славяново, Харманлийско, където Р адев прекарва детството си.  Има две години по-голяма сестра – Лозана (р. 1961).    Основното и средното си образование Радев получава в Хасково. \r\n През 1982 г. завършва със златен медал Природо-математическата гимназия „Акад. Боян Петканчин“, Хасково. \r\n   \r\n По-късно завършва Висшето народно военновъздушно училище „Георги Бенковски“, Долна Митрополия през 1987 г., като първенец на випуска. По време на обучението си за офицер е приет в БКП, което тогава е задължително условие. Остава в партията до деполитизацията на Въоръжените сили през 1991 г. \r\n   \r\n През 1992 г. завършва Ескадрилното офицерско училище (Squadron Officer School) на Авиационния университет на Военновъздушните сили на САЩ във военновъздушната база „Максуел“, Монтгомъри, Алабама, САЩ. \r\n   \r\n От 1994 до 1996 г. е слушател в командно-щабен профил във Военна академия – ВА – „Г. С. Раковски“, където завършва като първенец на випуска. Доктор на военните науки, като защитава дисертация през 2000 г. \r\n Бил е командир на ВВС, има степен Доктор на военните науки и магистърска степен по стратегически проучвания от Военновъздушния колеж (Air War College) на Авиационния университет на Военновъздушните сили на САЩ, който завършва с отличен успех през 2003 година. \r\n   \r\n Владее български, английски, руски и немски език.[ \r\n   Той бе избран за президент на страната на изборите през октомври 2016 години и встъпи в длъжност на 22 януари 2017 г., заменяйки на поста Росен Плевнелиев.   Радев има две деца- дъщеря и син, както и доведен по - голям син от брака му с Десислава Радева.", "date": "2018.06.18", "title": "Президентът Радев стана на 55 години"}
{"url": "http://epicenter.bg/article/Tsvetanov-pozdravi-Kambitov-za-usardnata-mu-rabota-kato-kmet-na-Blagoevgrad/157052/2/0", "text": "Председателят на парламентарната група на ГЕРБ Цветан Цветанов се срещна с кмета на Благоевград д-р Атанас Камбитов, съобщиха от пресцентъра на партията.   На разговора, който се проведе в сградата на Община Благоевград, присъстваха още областният координатор на ГЕРБ-Благоевград и народен представител Даниела Савеклиева, както и депутатите Александър Мацурев, д-р Емил Тончев и Георги Динев.   В рамките на срещата Цветан Цветанов поздрави д-р Камбитов за усърдната му работа, вследствие на която Благоевград се утвърди като град с европейски облик. Председателят на ПГ на ГЕРБ подчерта, че държавата ще продължи да подкрепя всички кметове, имащи желанието да развиват своите населени места и да осигуряват просперитет на гражданите. По време на разговора Цветанов поздрави кмета Камбитов за това, че Благоевград е първенец по сгради, възползвали се от Националната програма за енергийна ефективност на многофамилни жилищни сгради.   На свой ред д-р Атанас Камбитов благодари на Цветан Цветанов и правителството на Бойко Борисов за подкрепата и подчерта, когато един кмет усеща, че има държавата зад гърба си, работата върви леко и промените се случват. Кметът на Благоевград отбеляза, че с построяването на магистрала „Струма“ редица инвеститори са отправили поглед към областта като благоприятно място, където могат да развият бизнеса си.", "date": "2018.06.18", "title": "Цветанов поздрави Камбитов за усърдната му работа като кмет на Благоевград"}
{"url": "http://epicenter.bg/article/Ninova--Chestit-rozhden-den--g-n-prezident-/157058/2/0", "text": "Лидерът на БСП Корнения Нивова честити 55-ия рожден ден на президента Румен Радев. На страницата си в социалната мрежа „Фейсбук“ тя му пожела здрави и воля да защитава интересите на България.     „Честит рожден ден на един достоен българин!   Господин Президент, бъдете здрав. Имате характер и воля да защитавате интересите на България и да търсите справедливост за народа си.   Пожелавам Ви сили и непоколебимост да продължите напред!“", "date": "2018.06.18", "title": "Нинова: Честит рожден ден, г-н президент!"}
{"url": "http://epicenter.bg/article/Tsvetanov--Gotovi-sme-s-pochti-vsichki-kandidati-za-kmetove-za-izborite-dogodina/157059/2/0", "text": "Готови сме с почти всички кандидати за кметове за изборите догодина. В диалог сме със структурите ни в цялата страна Ще изненадаме БСП. Хората виждат коя е партията, която работи в интерес на гражданите. Това коментира пред журналисти в Благоевград заместник-председателят на ГЕРБ и председател на парламентарната група на партията Цветан Цветанов.   Днес Цветанов ще проведе поредица от срещи с общинските ръководства на ГЕРБ в област Благоевград.   „Политиката на БСП за конфронтиране не е добра за страната, затова не е изненада, че социологически проучвания, направени по поръчка на ГЕРБ, ни дават преднина с над 4% пред БСП“, отбеляза председателят на парламентарната група на ГЕРБ.   Цветан Цветанов посочи, че в момента бежанският натиск по границата с Турция е нулев и изтъкна, че една от причините за това е непрекъснатият политически диалог и съвместни усилия между премиера Борисов, министър-председателя на Гърция Алексис Ципрас и турския президент Реджеп Ердоган. „Гаранция за стабилността и сигурността в региона е поставеният от Българското председателство акцент върху Западните Балкани. Това ще гарантира добра комуникация между правителствата, добри междусъседски отношения и разбирателство между хората”, коментира Цветан Цветанов.   Заместник-председателят на ГЕРБ бе категоричен, че кметът на Благоевград д-р Атанас е променил облика на града след като се е възползвал отлично от Националната програма за енергийна ефективност. „Управленските мандати на Камбитов доказват, че ПП ГЕРБ е направила добър избор и затова Благоевград не трябва да мисли за друга кандидатура за кмет за предстоящите местни избори“, подчерта Цветанов.", "date": "2018.06.18", "title": "Цветанов: Готови сме с почти всички кандидати за кметове за изборите догодина"}
{"url": "http://epicenter.bg/article/Megan-Markal--Hari-e-nay-dobriyat-saprug--Brachniyat-ni-zhivot-e-velikolepen-/157055/10/100", "text": "Меденият месец на Меган и Хари мина, а двамата продължават да са лудо влюбени един от друг. Това ясно си пролича и от въодушевеното признание на херцогинята на Съсекс, че Хари е най-добрият съпруг на света.   Меган направи това откровение по време на първия си ангажимент без принц Хари. Красавицата посети графство Чешър заедно с кралицата и по време на визитата си не скри радостта си от новия си статут на омъжена жена, заявявайки пред насъбралото се множество, че \"Хари е най-добрият съпруг\", а брачният им живот е \"великолепен\".    По време на първия официален ангажимент на Меган с кралицата впечатление направи не само колко ласкаво се изказа американксата по адрес на любимия си, но и колко близка изглежда тя с Елизабет II.   Кадрите показват, че двете се чувстват комфортно в компанията си и дори се смеят, обсъждайки нещо... или някого. Снимките, уловили ухилените до уши дами, предизвикаха редица коментари в интернет пространството и мнозина онлайн потребители започнаха да се чудят дали Меган няма да стане по-обичаната от кралицата снаха, а защо не и по-обичаната от народа херцогиня.   Меган, която бе заложила за случая на стилна рокля Givenchy, и Елизабет II пътуваха до графство Чешър със специалната кралска железница. Тя е построена през далечната 1842 година за кралица Виктория и в наши дни е предпочитана средство за придвижване от принц Чарлз.   Интересна подробност е, че Меган се качва на железницата преди съпруга си и девера си. Уилям, Кейт и Хари никога не са се качвали на кралския влак. Източник: woman.bg", "date": "2018.06.18", "title": "Меган Маркъл: Хари е най-добрият съпруг! Брачният ни живот е великолепен!"}
{"url": "http://epicenter.bg/article/Bashtata-na-Megan-za-svatbata--Zavizhdah-na-Charlz--no-sam-mu-blagodaren/157063/10/100", "text": "Томас Маркъл даде първото си телевизионно интервю, в което разказа за връзката си с Меган и новия си зет - принц Хари. Това се случи пред известния американски водещ Пиърс Морган, който разкри, че гостът му е получил за интервюто \"няколко хиляди паунда\", пише Дир.бг \r\n \r\n Маркъл описа как е страдал, когато е разбрал, че няма да може да заведе дъщеря си до олтара на 19 май заради сърдечната операция, на която се наложи спешно да се подложи.    казва Маркъл.   Той все още не се е срещал лично с Хари. Принцът е поискал ръката на дъщеря му по телефона през декември 2017 г., на което бащата отговорил:    Според тъста на принца внукът на кралицата направил още няколко признания по телефона.    В момента Маркъл се лекува заради сърдечните си проблеми, но се надява да пътува до Лондон, за да се срещне с младата двойка и кралското семейство, включително и с кралицата.   Той сподели също, че   това да се случи.   Томас Маркъл завърши интервюто с думите, че се надява, че не е обидил дъщеря си и принц Хари с появата си по телевизията, но според кралските експерти това може да се окаже фатално за отношенията им, ако го е направил без тяхното съгласие.    Припомняме, че по закон членовете на кралското семейство трябва да запазят политически неутралитет. ", "date": "2018.06.18", "title": "Бащата на Меган за сватбата: Ревнувах от Чарлз, но съм благодарен! "}
{"url": "http://epicenter.bg/article/Antoniya-Petrova-kaza--quot-Da-quot--na-medik/157071/10/100", "text": "Носителката на титлата Мис България се омъжи за лекар, за когото родните медии спекулират, че е бил собственик на \"Токуда\". Според пресата към днешна дата младоженецът развива собствен бизнес в сферата на ортопедията и е доста заможен.    Сватбата на Антония и любимият й се е състояла в съседна Гърция. А запознати с личния живот на Петрова разкриват, че известната дама и новата й изгора са заедно само от три месеца.   Припомняме ви, че Антония Петрова има един неуспешен брак зад гърба си. Тя бе омъжена за руския бизнесмен Александър Бередин, а семейният им живот мина през редица перипетии. Включително и обвинение от страна на Антония, че Александър я е отвлякъл и е упражнил физически тормоз върху нея. Източник: woman.bg", "date": "2018.06.18", "title": "Антония Петрова каза \"Да\" на медик"}
{"url": "http://epicenter.bg/article/Plamen-Konstantinov--I-na-tabla-da-biesh-Braziliya--pak-e-prestizhno/157060/8/0", "text": "Селекционерът на мъжкия национален отбор по волейбол - Пламен Константинов, бе много доволен от представянето на своите възпитаници по време на мача срещу Бразилия от Лигата на нациите.   \"Лъвовете\" победиха олимпийските шампиони с 3:2 гейма и показаха добра игра пред варненската публика.   \"Най-хубавото е, че отборът си върна увереността, че може да се бори с всеки и, че завършваме домашната кампания с такъв позитив, защото бяхме точно на обратната страна след софийския турнир. Но в крайна сметка поздравления за момчетата, че намериха сили да преодолеят напрежението, което беше се натрупало, и да покажат наистина, че този отбор може да играе добър волейбол. Една победа срещу Бразилия е победа. Бразилия и на табла да я биеш е престижно, така че по-хубаво от това не можеше да завършим\", заяви Пламен Константинов, съобщи  bTV .   Той все пак не спести и критики към цялостното представяне на състезателите в турнира.   \"Трябва да се научим да играем по-добре мачовете, които са задължителни. Там ни е по-тежко. Срещу Бразилия се играе по-леко от психологическа гледна точка, не казвам игрова. Трябва да се научим да си вземаме мачовете, които са наши. Това ни е малко по-голяма слабост, но нека да оставим слабостите сега. Днес трябва да завършим позитивно\", сподели още селекционерът на България. ", "date": "2018.06.18", "title": "Пламен Константинов: И на табла да биеш Бразилия, пак е престижно"}
{"url": "http://epicenter.bg/article/Ukrotitel-na-bikove-i-zvyar-ot-MMA-pazyat-Ronaldo-v-Rusiya/157080/8/0", "text": "140-килограмов боец от ММА и укротител на бикове се грижат за личната безопасност на Кристиано Роналдо по време на мондиала в Русия, съобщи  bTV .   И двамата са телохранители с около 5-годишен опит, служители са на една от най-добрите португалски агенции и работиха със звездата на „Реал” Мадрид и покрай финала на Шампионската лига в Киев преди 3 седмици. Всъщност те дори се разходиха по терена след победата над „Ливърпул”.   140-килограмовият Гонсало Салгадо се подвизава в ММА през миналото десетилетие, макар и с доста скромен баланс - 7 победи (2 нокаута) и 2 загуби. Той става популярен най-вече заради участието си в риалити предаване - две групи бойци тренират и дават указания на аматьори, а победителят получава договор с UFC.   Салгадо твърди, че с Роналдо го свързват не само 4-годишни професионални отношения, но и приятелство.   Нуно Марекош е бивш парашутист, бивш началник на охрана на летище, а сега е матадор и участва в торади (португалска корида) в близост до Лисабон. Осем мъже излизат с голи ръце срещу бика и ако успеят, го притискат към земята. Това е и основната разлика с испанския вариант, където след битката животното бива убито.   Марекош е най-важният член на групата - той първи атакува животното и увисва на главата му, а едва след това се включват и останалите. За да не се превърне всичко в кървава каша, рогата на бика са притъпени. Въпреки това участниците често получават тежки наранявания.   Португалските медии разкриха, че понякога Кристиано посещава торади и именно така се е запознал с Нуно. Самият Марекош е смятан за експерт в ръкопашния бой и безредиците в градски условия.  ", "date": "2018.06.18", "title": "Укротител на бикове и звяр от ММА пазят Роналдо в Русия"}
{"url": "http://epicenter.bg/article/Krasavitsa-moli-Putin-da-doyde-na-mach--ot-Kremal-ya-otryazaha/157091/8/16", "text": "Руският фотомодел и посланик на световното първенство Виктория Лопирева се обърна в Туитър към президента Путин да присъства на утрешния мач Русия - Египет. Той е в родния град на Путин Санкт Петербург.  \"Поздравих президента на Швейцария с добрия резултат на отбора му (1:1 с Бразилия). И наистина - как да паднеш, ако на трибуната е президентът на страната ти? Владимир Владимирович, моля, елате на Русия - Египет\", написа тв водещата в своя Туитър.  От Кремъл деликатно подсетиха Лопирева да не се меси в графика на президента. Оказа се, че Путин не само не планирал да присъства на мача, но и няма да го гледа на живо по телевизията, според говорителя на Кремъл Дмитрий Песков.  \"Путин ще бъде в Минск и по-всяка вероятност едва ли ще успее да гледа играта на живо\", каза Песков. Той не даде никаква информация и на кои други мачове възнамерява да присъства руският президент на мондиала. \"Засега в плановете му няма такива, просто графикът му не позволява\", каза Песков.  Владимир Путин откри световното преди първия мач, в който Русия размаза 5:0 Саудитска Арабия.   Източник: Канал 3", "date": "2018.06.18", "title": "Красавица моли Путин да дойде на мач, от Кремъл я отрязаха"}
{"url": "http://epicenter.bg/article/Bezreditsi-v-Skopie--Protest-sreshtu-dogovora-za-imeto-na-Makedoniya/157035/7/0", "text": "Сблъсъци в Скопие избухнаха след договора между Македония и Гърция за промяна на името, съобщи Нова телевизия. Полицията използва сълзотворен газ и шокови гранати, за да разгони демонстранти от площада пред парламента.   Митингът беше срещу договореното с Гърция споразумение държавата да промени името си на Северна Македония и да се откаже от претенциите си към символи и личности, които гърците считат за свои.    ", "date": "2018.06.18", "title": "Безредици в Скопие: Протест срещу договора за името на Македония"}
{"url": "http://epicenter.bg/article/Kamionetka-se-blasna-v-peshehodtsi-v-Holandiya--edin-chovek-e-zaginal/157040/7/0", "text": "Един човек е загинал, а трима души са били сериозно ранени, когато камионетка се блъснала в четирима пешеходци тази нощ в близост до мястото, на което се провеждал музикалният фестивал Пинкпоп в Холандия, предаде Франс  прес,  цитира  bTV.   Инцидентът е ставал в южната община Ландграф, на няколко километра от границата с Германия.    Във феста участваха Фу Файтърс, Бруно Марс и Пърл Джем. Това е неговото 49-о издание. Той се проведе от петък до неделя и на ден привлече по около 67 000 зрители, съобщават организаторите на проявата.", "date": "2018.06.18", "title": "Камионетка се блъсна в пешеходци в Холандия, един човек е загинал"}
{"url": "http://epicenter.bg/article/Kipar-sazdava-kiber-politsiya/157041/7/0", "text": "Кипър създава кибер полиция, за да подобри превенцията и борбата с организираната престъпност, тероризма и киберпрестъпността.   Специално подразделение в полицията ще бъде сформирано в най-скоро време, чиито служители ще наблюдават интернет в реално време 24 часа в денонощието, за да идентифицират случаи на престъпно поведение в мрежата.   Кипърските власти са разтревожени от ръста на онлайн престъпленията, особено в разпространението на детска порнография. Оплаквания и сигнали за почти 1000 кибер нарушения са получени през 2017 г. чрез полицейската онлайн платформа, съобщи министърът на правосъдието и обществения ред Йонас Николау, цитиран от БНР. От тях полицията е разкрила 130 случая, в сравнение с едва 23 през 2013 г. Със създаването на новото подразделение се очаква да се постигне по-голяма ефективност при разследването на всички видове престъпления в кибер пространството, подчерта министърът.   Новата структура е и част от изпълнението на разработената в страната стратегия за кибер сигурност, която включва незабавна реакция на инциденти, както и ефективно публично и частно сътрудничество. Според главния прокурор Костас Клеридис е необходимо да се въведат строги законови разпоредби, както и да се осигурят на органите на реда всички необходими инструменти в областта на онлайн-технологиите, които да им помогнат да разследват кибер престъпленията.", "date": "2018.06.18", "title": "Кипър създава кибер полиция"}
{"url": "http://epicenter.bg/article/Zetyat-na-ispanskiya-kral-vleze-v-zatvora/157051/7/0", "text": "Бившият национал по хандбал Иняки Урдангарин (50 г.), който е съпруг на испанската принцеса Кристина, влезе в затвора в Бриева, на стотина километра северно от Мадрид. Това се случи тази сутрин около 8 часа местно време, съобщи говорител на обекта за изтърпяване на наказания.   Зетят на испанския крал получи 5 години и 10 месеца затвор от Върховния съд на Испания, който го призна за виновен в измама и укриване на данъци, както и в други престъпления.   Съдът оправда Урдангарин по обвинението в подправяне на документи и намали произнесената през февруари 2017 г. присъда на предишна инстанция, която бе 6 години и 3 месеца.   Върховният съд потвърди и решението, според което принцеса Кристина (52 г.) се е облагодетелствала от престъпленията на съпруга си и нареди тя да плати 136 950 евро, като намали глобата на предишната инстанция, която бе 265 000 евро.   Урдангарин бе признат за виновен, че отклонил милиони евро между 2004-а и 2006 г. от фондацията, която ръководеше на остров Майорка. Скандалът избухна през 2010 г., и ускори абдикацията на бащата на Фелипе - крал Хуан Карлос.", "date": "2018.06.18", "title": "Зетят на испанския крал влезе в затвора"}
{"url": "http://epicenter.bg/article/Istoriyata-na-parvata-gey-svatba-v-britanskoto-kralsko-semeystvo/157054/7/0", "text": "Лорд Айвар Маунтбатън е братовчед на кралицата и член на британското кралско семейство. Именно той ще прекрачи всички традиции, омъжвайки се за мъж.    Преди две години лорд Айвар създаде доста раздразнение, когато призна, че се е борил със сексуалността си през по-голямата част от 24-годишния си брак си с жена.    И все пак добавя, гледайки снимка, направена в деня на сватбата му с вече бившата му съпруга Пени, майка на трите му дъщери, той казва: \"Това беше най-добрият ден в живота ми\".   , когото срещнал в швейцарския ски курорт Вербие. . Това ще бъде първият брак между представители от един и същи пол в британското кралско семейство.   Заради дъщерите Ела на 22 години, Аликс на 20 години и 15-годишната Лули, лорд Айвар, Пени и Джеймс, който сега смята, че момичетата са и негови деца, искат всичко да се извършва с достойнство.   Бившата му съпруга Пени, с която той е разведен от осем години, подкрепя новия му съюз и именно тя ще го съпроводи до олтара по време на церемонията.   \"Това беше идея на момичетата\", казва Пени в първото си интервю по този чувствителен въпрос, пише Daily Mail, цитиран от Профит.бг   Тя признава, че бившата й половинка се е променила много. „Той е много по-спокоен и толкова по-добър. Вероятно дори не е осъзнавал, че като пази сексуалността си в тайна, това наистина го тормози. Сега той е съвсем различен човек. Всички казват, че никога не са го виждали по-щастлив“, посочва Пени.   Този предстоящ брак всъщност има пълната благословия на семейството на Айвар и на близките до него, включително и на приятеля му - принц Едуард.   Церемонията, на която Айвар и Джеймс ще сключат брак, ще бъде в тесен семеен кръг. На партито след нея обаче ще присъстват 120 гости. ", "date": "2018.06.18", "title": "Братовчед на Елизабет II вдига първата гей сватба в кралското семейство "}
{"url": "http://epicenter.bg/article/Pone-7-dushi-postradaha-sled-protestite-v-Skopie/157064/7/0", "text": "Най-малко 7 души пострадаха по време на бурни протести в центъра на Скопие срещу подписаното вчера споразумение, което решава дългогодишния спор между Атина и Скопие за името на Македония. Полицията е задържала 25 демонстранти. Министърът на отбраната Радмила Шекеринска остро осъди  насилието,  съобщи БНТ .   Тежка нощ на протести и арести в Скопие. Демонстрантите срещу споразумението с Гърция, в което е залеганало името Северна Македония, атакуваха сградата на Парламента. Частите за борба с масови безредици използваха шумови гранати и сълзотворен газ, за да разпръснат събралото се множество.   До намесата на полицията се стигна след като част от демонстрантите започнаха да хвърлят бутилки, камъни и сигнални ракети по служителите на реда. Протести срещу договора имаше и в Гърция.   Подписаното между Гърция и Македония споразумение трябва да бъде одобрено от парламентите на двете държави. За името Северна Македония ще се произнесат и македонците на референдум, който ще се състои през есента. Президентът на страната Георге Иванов обаче заплашва да блокира сделката.   Постигнатият компромис се приема положително от международната общност. Съседите на Македония - Албания и Косово, определиха ратификацията като важна за целия регион, а Хърватия обеща пълна подкрепа за страната по пътя й към членство в ЕС и НАТО.", "date": "2018.06.18", "title": "Поне 7 души пострадаха след протестите в Скопие"}
{"url": "http://epicenter.bg/article/Putin-i-Tramp-mozhe-da-sreshtnat-na-13-ili-14-yuli/157066/7/0", "text": "Руският президент Владимир Путин и американският му колега Доналд Тръмп договарят среща през юли, пише в. \"Комерсант\". \"Комерсант\" съобщава още, че в Москва на \"разузнавателна мисия\" пристигат двама американски сенатори. Те ще посетят руската столица в периода 30 юли - 5 юни.   Влиятелното издание посочва, че домакин на разговорите между президентите Доналд Тръмп и Владимир Путин може да стане австрийската столица Виена, тъй като Австрия не е член на НАТО. В това отношение \"удобен град\" бил и Хелзинки, столицата на Финландия. Путин обаче не би отишъл в Брюксел, където е седалището на НАТО. Най-вероятно Путин и Тръмп ще се срещнат на 13 или 14 юли, като американският президент ще дойде от Брюксел, където ще участва в срещата на върха на Североатлантическия алианс. Тези дати са удобни и за двамата, анализира \"Комерсант\". Изданието припомня, че в периода 10 - 11 юли се падат полуфиналите на световното първенство по футбол, които Владимир Путин не би желал да пропусне, особено като се отчете фактът, че до тях могат да стигнат отборите на Франция или Германия. Лидерите на тези страни биха дошли да подкрепят своите футболисти, а това е удобен повод за разговор, обръща внимание \"Коменсант\".   \"Многобройни изтичания\" на информация и дипломатически източници на вестника потвърждават съобщение на американското издание \"Вашингтон пост\", че разговорът между двамата лидери може да бъде обвързан с участието на Тръмп в лидерския форум на НАТО в Брюксел, насрочена за 11 и 12 юли. Събеседници на изданието обаче допускат, че президентската среща може и да се провали - мнозина в Белия дом са против нея и твърдят, че за Доналд Тръмп тя ще има смисъл само при пробивна договореност поне по един от ключовите проблеми в руско-американския дневен ред.  Москва също потвърждава, че двамата лидери вероятно ще се срещнат през юли, но се изказва много предпазливо, избягвайки подробности, отбелязва всекидневникът. \"Комерсант\" сравнява графика на Тръмп с този на Путин и стига до извода, че оптимален \"прозорец на възможности\" за руско-американска среща на върха са датите 13 и 14 юли. За Тръмп е по-логично да участва в такава среща не преди форума на НАТО, а веднага след него, за да я превърне в \"хит\" на своята европейска обиколка, пояснява вестникът, цитиран от Би Би Си. Най-подходящо място за президентската среща според него е Виена. Австрийската столица може би е най-приемливото място за двете страни от дипломатическа гледна точка, смята и руският дипломат Андрей Бакланов, говорил пред изданието.  Въпросът за такъв разговор \"отдавна е назрял и дори презрял. Липсата на преговори за Сирия на най-високо равнище, на взаимодействие във военната сфера и по други ключови проблеми на сигурността става просто опасна. В този смисъл срещата между Доналд Тръмп и Владимир Путин, ако се състои, ще създаде нов, по-благоприятен климат в отношенията между Москва и Вашингтон. Същевременно никой не бива да има завишени очаквания, тъй като днешната администрация в Белия дом до последно време изглеждаше неприспособена за трайни договорености\", коментира Бакланов.          ", "date": "2018.06.18", "title": "Путин и Тръмп може да срещнат на 13 или 14 юли"}
{"url": "http://epicenter.bg/article/ES-udalzhi-s-godina-sanktsiite-sreshtu-Rusiya-zaradi-aneksiraneto-na-Krim/157081/7/0", "text": "Европейският съюз удължи икономическите санкции срещу Русия заради анексирането на украинския Кримски полуостров през 2014 г. с още една година, предадоха световните агенции, цитирани от  bTV .   В изявление на Съвета на ЕС от днес се казва, че той \"остава твърдо ангажиран със суверенитета на Украйна и териториалната й цялост\" и продължава \"да осъжда нарушенията на международното право\".   Решението е взето на заседание на министрите на селското стопанство и риболова на 28-те страни членки в Люксембург.   Санкциите бяха удължени до 23 юни 2019 г. Те се отнасят за гражданите на ЕС и компаниите от съюза.   Санкциите забраняват вноса на продукти от Крим и Севастопол, преустановяват всякакви европейски инвестиции или покупки на недвижими имоти и туристически услуги там, отменят и спирките на круизни кораби и кацането на самолети на летищата в Крим с изключение на извънредни ситуации.   Мерките включват също забрана на износа на някои стоки и технологии, които може да се използват за транспорт, телекомуникации или в енергийния сектор – особено в петролния и газовия или в проучването за полезни изкопаеми, както и в отбранителния и финансовия сектор.   Забранява се предоставянето на техническа помощ, брокерски, строителни или инженерни услуги, свързани с инфраструктурата в тези сектори.   Мерките, географски ограничени до Крим и Севастопол, се налагат успоредно с икономическите санкции срещу Русия заради ролята й в украинския конфликт. Тези наказателни мерки срещу Русия изтичат на 31 юли 2018 г.    ", "date": "2018.06.18", "title": "ЕС удължи с година санкциите срещу Русия заради анексирането на Крим"}
{"url": "http://epicenter.bg/article/Makedonskoto-pravitelstvo-odobri-dogovora-s-Gartsiya-/157085/7/0", "text": " който бе подписан в неделя от министрите на външните работи на двете страни - Никола Димитров и Никос Кодзияс. От кабинета на премиера Зоран Заев уточниха, че Договорът е одобрен на днешното 74-то правителствено заседание.   където депутатите ще трябва да го одобрят, а след това президентът Георге Иванов в седемдневен срок ще трябва да го подпише.   където ще трябва да бъде одобрен от квалифицирано мнозинство в 120 местния македонски парламент. След това, съгласно конституцията на Р Македония, държавният глава е длъжен да го подпише.     Според споразумението с Гърция   Страната ще се нарича официално Република Северна Македония, предвижда договорът, подписан в неделя край Преспанското езеро.   В него се  и се предвижда в личните документи графата за гражданство да гласи:   В документа е посочено, че двете страни приемат различно тълкуване на термините \"Македония\" и \"македонски\", отнасящо се за различен исторически контекст и културно наследство. За Гърция тези термини се свързват с областта и народа в северната ѝ част и с античната история. За Македония те означават нейната територия, език, народ, с нейната собствена история, култура и наследство.   Г     На среща на брега на Преспанското езеро, на границата между двете държави, където в неделя бе подписано споразумението, слагащо край на спора, започнал преди 27 години, присъстваха и двамата премиери Зоран Заев и Алексис Ципрас.  „Регионът преживя достатъчно страдания, така че нека от днес нататък пеем радостни песни на Балканите“, заяви министър-председателят на Гърция Алексис Ципрас.  Във времена, когато имаше много недоверие, ние сложихме край на един спор, продължил години. Това бяха три десетилетия на несигурност за нашето бъдеще, каза Зоран Заев.  На място присъстваха върховният представител на Европейския съюз по въпросите на външните работи и политиката на сигурност Федерика Могерини и еврокомисарят по разширяването Йоханес Хан.", "date": "2018.06.18", "title": "Македонското правителство одобри договора с Гърция "}
{"url": "http://epicenter.bg/article/Ako-se-otkazhe-ot--quot-Severen-potok-2-quot--Germaniya-shte-poluchi-kontrol-varhu-ukrainskata-gazoprenosna-mrezha/157087/7/0", "text": "Украйна покани Германия да участва в международен консорциум за управлението на украинската газопреносна система.  Условието към Берлин е да се откаже от \"Северен поток-2\". Това заяви президентът на Украйна Петро Порошенко в пост, публикуван в \"Туитър\".  \"Ние работим по създаване на група в Европейския съюз, която е длъжна да спре \"Северен поток -2 \". Ето защо сме в активни преговори с Германия, като ги каним да участват в създаването на международен консорциум по управлението на газопреносната система на Украйна.\", заяви Порошенко.  Той добави, че \"условието за участие на Германия е спирането на\" Северен поток-2 \".  Според Порошенко, участие в процеса на създаване на консорциум желаят също \"съдружниците от САЩ\".  Украинският президент заяви, че \"Северен поток-2\" е насочен срещу Украйна. Той е убеден, че този проект \"се опитва да отнеме почти 3 милиарда долара от\" на страната му.", "date": "2018.06.18", "title": "Ако се откаже от \"Северен поток-2\", Германия ще получи контрол върху украинската газопреносна мрежа"}
{"url": "http://epicenter.bg/article/SZO-obyavyava-zanimaniyata-s-videoigri-za-novo-psihichno-razstroystvo/157095/7/0", "text": "Заниманията с видеоигри ще бъдат включени в списъка на Световната здравна организация (СЗО) като нов вид психично разстройство, съобщава СиЕнЕн, цитира  News.bg .   Днес организацията ще обяви \"разстройството на геймъра\" (Gaming Disorder) за ново психическо заболяване, което ще бъде включено в Единадесетото издание на Международната класификация на болестите.   Определян като \"дигитален хероин\", \"геймингът\" се възприема като изключително пристрастяващ по своята същност.     \"Не създавам прецедент\", обяви доктор Владимир Позняк от департамента по психично здраве и зависимости към Световната здравна организация, който предложи новата диагноза на събранието на организацията.   Според него СЗО просто следва \"тенденциите, развитието, заемащо място сред населението и в професионалната сфера\".   Но не всички психолози са съгласни, че \"разстройството на геймъра\" трябва да бъде включено в класификацията.", "date": "2018.06.18", "title": "СЗО обявява заниманията с видеоигри за ново психично разстройство"}
{"url": "http://epicenter.bg/article/HSS--Merkel-ima-dve-sedmitsi-da-reshi-problema-s-migrantite/157100/7/50", "text": "Ангела Меркел е с ултиматум - или да договори общо решение по мигрантския въпрос или ще бъде свалено доверието от нея. Баварските съюзници на германския канцлер Ангела Меркел й дадоха срок от две седмици.   Ако такова споразумение не бъде постигнато до уречения срок, германският вътрешен министър Хорст Зеехофер ще нареди на полицията да започне да спира на границата и да отпраща мигранти, подали молба за убежище в други държави членки.   До тогава планът на вътрешния министър предвижда в първа стъпка на германската граница да се връщат бежанци със забрана за влизане в страната и мигранти с вече получен отказ за закрила в ЕС.   Ако срещата на върха на ЕС не постигне общо решение Зеехофер, ще разшири ограничителните мерки. Решение в тази посока трябва да вземат ръководствата на двете партии ХДС и ХСС на извънредни заседания още на 1-ви юли, допълва ДПА.   \"Не сме притиснати от времето, а търсим дългосрочно решение на проблема\", коментира вътрешният министър на Бавария Йоахим Херман по време на заседанието на ръководството на баварския ХСС в Мюнхен.   Решението бе взето на среща на ръководството на баварския Християнсоциален съюз в Мюнхен. Според източници, цитирани от ДПА, Меркел е приела този краен срок. Преди изтичането му ще има среща на върха на ЕС на 28 и 29 юли. Германският канцлер ще направи публично изявление на 1 юли за усилията си да сключи двустранни споразумения с други страни членки на ЕС за връщане на мигранти, които вече са се регистрирали другаде в блока.   Ангела Меркел се стреми към двустранни спогодби със страни от ЕС, като Италия, Австрия, Гърция и България, за връщането на мигранти, които вече са получили отказ за убежище. Канцлерът се опитва всячески да избегне самостоятелни действия на Германия, които да не са подчинени на общото европейско право.", "date": "2018.06.18", "title": "ХСС: Меркел има две седмици да реши проблема с мигрантите"}
{"url": "http://epicenter.bg/article/Prezidentat-Rumen-Radev-shte-bade-na-ofitsialno-poseshtenie-v-Slovashkata-republika/157102/7/0", "text": "На 19 и 20 юни президентът Румен Радев ще бъде на официално посещение в Словашката република, съобщиха от прессекретариата на държавния глава. Тази година България и Словакия отбелязват 25 години от установяване на дипломатически отношения.   На 19 юни с официална церемония в президентския дворец в Братислава държавният глава Румен Радев ще бъде посрещнат от своя словашки колега президента Андрей Киска. Двамата ще проведат среща „на четири очи“, след което ще ръководят пленарните разговори между двете официални делегации.   В присъствието на двамата президенти ще бъдат подписани  двустранни документи – договори за сътрудничество между Техническия университет-София и Техническия университет в Братислава, между Българската телеграфна агенция и Словашката телеграфна агенция, както и между УНСС и Икономическия университет – Братислава.   В първия ден от визитата българският държавен глава ще разговаря с премиера на Словашката република Петер Пелегрини, както и с председателя на Националния съвет Андрей Данко.   Сред темите на разговорите ще бъдат задълбочаването на търговско-икономическите отношения в сфери от взаимен интерес, насърчаването на туризма, сътрудничеството в секторите на енергетиката и отбраната, ще бъдат обсъдени и въпроси от европейския дневен ред.   В Братислава президентът Румен Радев ще се срещне с представители на българската общност.   На 20 юни държавният глава ще посети Българското средно образователно училище „Христо Ботев“, което отбелязва 70 години от създаването си. Учебното заведение е известно като едно от най-престижните училища в Братислава.  ", "date": "2018.06.18", "title": "Президентът Румен Радев ще бъде на официално посещение в Словашката република"}
{"url": "http://epicenter.bg/article/Politsiyata-v-Gartsiya-arestuva-deputata-ot--Zlatna-zora--koyto-prizova-za-voenen-prevrat/157104/7/51", "text": "Гръцките сили за борба с тероризма са арестували тази сутрин в Атина депутата от крайнодясната партия „Златна зора” Константинос Барбарусис, съобщава в. \"Катимерини\". Барбарусис се укрива от петък, след като прокуратурата го обвини в държавна измяна.   По време на дебатите по вота на недоверие към правителството заради споразумението за новото име на Македония в петък Барбарусис призова \"военното ръководство на страната\" да арестува министър-председателя Алексис Ципрас, министъра на отбраната Панос Каменос, както и президента Прокопис Павлопулос, за да \"предотврати предателството\", за каквото той смята договора за името.   Заради изказването на Барбарусис председателят на парламента забрани на \"Златна зора\" да участва в дебатите за недоверие на правителството и обвини партията в подстрекаване към насилие.   Междувременно ръководството на \"Златна зора\" изключи Барбарусис заради \"отклонение от позициите на партията\".   В петък медиите съобщиха, че Барбарусис е бил арестуван, но \"Катимерини\" посочва, че той се е укривал и е бил задържан едва тази сутрин.", "date": "2018.06.18", "title": "Полицията в Гърция арестува депутата от „Златна зора”, който призова за военен преврат"}
{"url": "http://epicenter.bg/article/Tramp--Germantsite-se-obrashtat-sreshtu-pravitelstvoto-si-/157105/7/0", "text": "Правителството на Германия губи подкрепата на народа си заради нарастващия проблем с мигрантите. Това коментира американският президент Доналд Тръмп в профила си в \"Туитър\".  \"Народът на Германия се обръща срещу своето държавно ръководство, след като миграцията разтърсва вече слабата управляваща коалиция в Берлин. Престъпността в Германия се увеличава. Голяма грешка се направи в цяла Европа да се позволи да влязат милиони хора, които толкова категорично и насилствено промениха тяхната култура!\", добави Тръмп и настоя, че подобно положение трябва да се избегне в САЩ.  По-рано днес беше съобщено, че германският канцлер Ангела Меркел се е съгласила на двуседмичен краен срок за сключване на споразумение за имиграцията с коалиционните си партньори от Християнсоциалния съюз. ХСС настояват до края на месеца да бъде постигнато споразумение с другите европейски правителства, за да се връщат мигрантите в страните, в които те са регистрирани за първи път.", "date": "2018.06.18", "title": "Тръмп: Германците се обръщат срещу правителството си "}
{"url": "http://epicenter.bg/article/Narodno-chitalishte--Svetlina---1861-g-/157076/6/0", "text": "Преди броени дни музикантът и общински съветник от „Глас народен“ Венцислав Мицов написа гневен пост във фейсбук във връзка с телевизионните репортажи от тънещото в разруха читалище в Шипка.   В тескта си Мицов припомня, че историята не е нова, че е известна отдавна, и съветва водещия на сутрешния блок Антон Хекимян да попита министъра на културата защо е дал 200 000 за клип за Европредседателството, а не за читалището в Шипка.       ", "date": "2018.06.18", "title": "Министерство на културата отговори на Венци Мицов: Читалището в Шипка е частна общинска собственост "}
{"url": "http://epicenter.bg/article/Ministar-Boil-Banov-posreshtna-Sting-i-Shagi-v-NDK--Snimki-/157079/6/0", "text": "Министърът на културата Боил Банов посрещна световната знаменитост Стинг и ямайската звезда Шаги в НДК. Те избраха да подготвят появата си на българска сцена в Нов театър– НДК. На 19 и 20 юни в Пловдив е дългоочакваната им среща с родната публика.   Министър Банов приветства Стинг и Шаги с „Добре дошли!” на специалния ВИП вход на Двореца за събитията по време на Българското председателство на Съвета на ЕС. Преди това Стинг и Шаги заедно с председателя на Съвета на директорите на НДК Борислав Велков минаха през Моста на влюбените - по маршрута на европейските лидери от срещата ЕС- Западни Балкани.   Британската знаменитост избра Античния театър в Пловдив за провеждането на двата си концерта в България заради невероятното съчетание на култура и история, допълващо магичното послание на музиката му.  ", "date": "2018.06.18", "title": "Министър Боил Банов посрещна Стинг и Шаги в НДК (Снимки)"}
{"url": "http://epicenter.bg/article/The-Telegraph--ES-e-izpraven-pred-kriza--no-ne-Brekzit--a-migratsiyata-shte-dovede-do-negovata-gibel-/157098/11/0", "text": "\"Успоредно със загорелите от слънцето британци, те са един от модерните продукти на популярните туристически места в Южна Европа: арабски и африкански мъже продаващи туристически сувенири. Тези мъже (и понякога жени) идват от много места. Някои от тях са избягали от военна повинност или робство в Еритрея; други са заминали в търсене на по-добър живот от бедни, но мирни села в Тунис или Сенегал.  Ако успеят да съберат достатъчно пари и намерят място на лодка, преминаваща през Средиземно море, техните шансове за стигане в Европа са високи – 98 процента от тях успяват. Затова хората продължават да опитват. Но веднъж пристигнали тук, интеграцията в обществото не е лесна. Дори тези със случаи на основателни искания за законно убежище трябва да изчакат месеци преди да бъдат обработени. Затова те стигат до там да живеят сурово и да изработват фалшиви дизайнерски ръчни чанти.  Докато бях студент си мислех, че една земя без граници може да бъде космополитна идилия, където различни хора ще могат да обменят идеи и да гласуват свободно за своите правителства.  Но сега виждаме как наистина изглежда това: мизерни лагери в ЖП гари и пристанища, преуспяваща индустрия на трафика на хора и нарастваща подкласа на неформални работници в места, които вече имат милиони безработни. Като резултат, виждаме издигането на крайнодесни партии сред цяла Европа и началото на това, което може да бъде постепенната ерозия на Европейския проект.  Миграционната вълна беше подхранена от технологиите и нарастващото богатство, които за първи път в историята позволиха на милиони души да имат възможността за избягване от конфликти и миграция по икономически причини.  ЕС не е създал тази ситуация, но със своите миграционни политики премахна от националните правителства средството да я адресира и, със своята законна структура, това премахна способността на Брюксел да се меси, тъй като националните политици не могат да се споразумеят върху общ подход. И колкото повече проевропейските политици се опитват да колективизират политиката, толкова повече разпалват пламъците на популисткия бунт.  Непорядъчното правителство на Италия повиши температурата. Миналата седмица, новият вътрешен министър Матео Салвини нареди на сицилианските пристанища да върнат кораб с 629 мигранти от Африка. „Няма домове и работни места за всички италианци, какво остава за половината африкански континент“, заяви той.  След като „балканският маршрут“ към Европа беше затворен от унгарските и австрийски огради от бодлива тел, Италия беше входната точка на избор за влизане в Европа. Миналата година, над 172 000 мигранти пристигнаха там по море. През тази година този брой е 61 000 досега. Междувременно, процентът на безработица в Италия е 11 процента.  Игнорирайки този политически избухлив контекст, френският президент Еманюел Макрон набързо обвини Салвини в „цинизъм и безотговорност“.  Когато отхвърленият кораб намери безопасно пристанище във Валенсия, при социалистическото правителство на Испания, Макрон обеща да позволи на пътниците му да получат гражданство във Франция – стига техните искания за убежище да са основателни. Това, разбира се, е част от проблема. Обработката на искове за убежища може да отнеме години и Италия е затрупана от тях. Вместо да станат част от списък за изпълнение, който може да изисква документи които те нямат, повечето мигранти изчезват в сивия сектор след пристигането си. Близо 1 процент от населението на Италия – около 500 000 души – се смята, че са нелегални имигранти, повечето от които са пристигнали в последните пет години.  Разбира се, перспективата за живот в Италия често не е причината, която примамва мигрантите. Много от тях биха предпочели да стигнат до Германия или Швеция: места с достатъчно работни места и щедри системи за убежища. Посочвайки паневропейския характер на проблема, Рим от години моли Брюксел за помощ в контрола на Средиземно море и притока на мигранти. Но ЕС не може да се отзове и не може да измени правилата си за разпределяне на мигранти, защото националните правителства не се съгласяват на това.  Сега, миграционният въпрос износва дори солидния политически консенсус в Германия. Разтърсен от внезапното надигане на крайнодясната партия Алтернатива за Германия, германското център-дясно се пропуква. Антиимигрантските поддръжници са водени от Хорст Зеехофер, вътрешен министър и лидер на баварската партия Християнсоциален съюз.  Той заплаши да се оттегли от управляващата коалиция на Ангела Меркел и да срути правителството, ако тя не се съгласи на връщането на много от неевропейските мигранти на германската граница. Меркел в момента се бори да свика бърза междуправителствена среща, за да се сключи споразумение върху миграционните реформи преди срещата на върха на ЕС в края на юни. Тя има малки шансове за успех.  Проблемът е, че върху миграцията, както при еврото, Европа е заседнала. Нейните про-брюкселски политици биха искали да споделят новите мигранти по-равно между държавите-членки, освобождавайки Италия и Гърция и изисквайки повече от Германия и Франция.  Но същите тези политици са изправени пред яростни претенденти вкъщи, които са решителни да не позволяват това да се случи. Антиевропейските политици, междувременно, попадат в два лагера. Първите, подобно на правителството на Италия, обвиняват ЕС за хвърлянето на товара върху държавите на първа линия и отказът да им се помогне.  Вторите, които са на власт в Унгария и Полша, бушуват срещу ЕС, заради това че ги принуждават да приемат каквито и да е мигранти.  Резултатът е, че ЕС не може да направи много, за да облекчи миграционния натиск, но няма и да позволи на националните правителства да вземат контрола. Следователно е вероятно да видим постепенна ерозия на законния ред в ЕС, докато правителствата поемат нещата в своите ръце, независимо от това дали на Брюксел му харесва или не, издигайки огради, строейки наказателни центрове и връщане на лодки.  С течение на времето, властта ще се отдалечава органично от наднационалните европейски институции, обратно към правителствата и преговорите между тях. Желанието на Меркел за междуправителствена среща на върха за миграцията само по себе си е ясен сигнал за тази промяна.  Колкото повече еврократите се противопоставят на тази тенденция, толкова по-непопулярни ще стават. И това ще се манифестира в Европейския парламент, един от трите главни властови центъра, където гласоподавателите е вероятно да започнат да поставят повече евроскептици.  Макрон вече заплаши, че делът на гласове за Марин льо Пен в изборите за европейски парламент догодина могат да надминат неговите. Тези избори ще са първите, проведени без Великобритания, но вместо да изчезват, евроскептичните групи просто ще започнат да се прегрупират.  Все още не очаквам ЕС да се разпадне драматично, както много привърженици на Брекзит предричат от години. Но неговите свещени крави – като свободата на движение и Шенгенската зона – ще станат уязвими. Неговите укази ще започнат да губят сила и неговият авторитет ще западне.  Да се надяваме, че това ще доведе до мирен и прагматичен преход към по-освободен и по-малко федерализиран Европейския съюз. За мигрантите, повече власт към националните правителства ще означава по-сурова обстановка. Това, което не е ясно, е дали националните правителства ще имат повече успех от Брюксел в намаляването на демографската вълна.\"", "date": "2018.06.18", "title": "The Telegraph: ЕС е изправен пред криза, но не Брекзит, а миграцията ще доведе до неговата гибел!"}
{"url": "http://epicenter.bg/article/Chavdar-Naydenov--GERB-gubi--zashtoto-se-prevrashta-v-partiya-na-statukvoto--70--ne-haresvat-statukvoto/157097/11/34", "text": "- Това, което наблюдаваме е, че при правителствата на ГЕРБ все повече се съкращава периодът на изхабяване. За това има както трайни, така и конюнктурни фактори. Веднага трябва да се посочи, че съкращаването на разликата се дължи повече на ГЕРБ, а не толкова на БСП. Електоратът на социалистите е един същ – плюс-минус 2%, от доста време насам. Трайните причини. ГЕРБ стабилно се идентифицират със статуквото. През последната половин година за това допринесе и официозният стил, в който ГЕРБ рекламират своята международна дейност. Те забравиха, че това статукво не се харесва на около 70% от гражданите. Съотношението между тези, които казват, че страната върви в правилна посока и тези, които твърдят обратното, от много години е едно към три. Пропагандата на успехи, които за мен лично - гражданинът, не са успехи, дава бумерангов ефект, защото внушава безсилие и неприязън към елита, олицетворяван в случая от правителството.   - След като ГЕРБ не променя стила си на поведение, не се ориентира към това, което биха харесали повечето граждани, самата партия готви своето поражение. Те се ориентират към малцинството. Това не е единствената партия, което го прави – става дума за системен феномен от 20 – 30 години.   - Чиновниците не са много стабилна упора – както са се ориентирали към сегашния управник, така могат да се ориентират и към следващия. Теорията, че ГЕРБ е партия-държава, е по-скоро политологическа, отколкото социологическа оценка. Да, има голямо надмощие (за ГЕРБ) при чиновниците, но го има и при дребните частници, при хората, които ментално се идентифицират със средната класа, при хора, които изпитват неприязън към интелектуалния елит. Все пак това е популистка партия, тя сменя регистрите и таргетите, с които работи. Не може да се сведе всичко до това, че ГЕРБ е партия – държава.   - Няма усещане за олицетворение за алтернатива. В това изследване зададохме няколко въпроса, от които се вижда, че управляващите, а и опозицията, са в изолация от мнозинството хора. Например, задаваме въпрос бихте ли одобрили политическа инициатива за въвеждане на по-високи данъци за богатите. Само 9% не биха одобрили, 83% биха одобрили. А ГЕРБ не крие, че няма намерение да пипа данъчната система. Очевидно, те се адресират към 9-те процента от избирателите по този показател. Подобно е съотношението и при въпроса дали бихте одобрили въвеждането на семейно подоходно облагане, дали бихте одобрили намаляване на ДДС върху лекарствата, детските храни, дрехи и учебници. При последния въпрос само 2% от хората биха възразили. Следователно, този, който декларира, че няма да води подобна политика, поставя сам себе си в изолация и подготвя собственото си изборно поражение. Въпросът е колко голямо ще бъде и дали ще има партия, която да предложи подобни неща. Защото подобни идеи официално са табу, всяка партия или движение, които ги предложат, биват подлагани на остракизъм. Независимо, че за хората, те очевидно са добри.   - Ние анализираме данни, не бива да се отклоняваме много отвъд данните. Не можем да предскажем какво ще бъде поведението на БСП. Досегашното им поведение показва, че дори властта да се търкаля по улицата, те няма да посегнат към нея. Както не биха посегнали и към много от идеите, които са популярни сред гражданите. Каква е причината е по-скоро политологически въпрос.   - Да, пускат се такива „балони“, за да се тества доверие. Ние не сме го правили и е много рано да се прави това. Не съществува обществено мнение за несъществуващи партии!   - Тези данни трябва да се тълкуват в съвкупност. От много месеци, поне от две години предлагаме четири отговора – изброените два и „запазване на състава“ и „нов кабинет в рамките на този парламент“. Това, че цитираните числа са близки е случайно. Важен е общият тренд. А той се състои в това, че още от миналото лято започва да нараства броят на хората, които биха избрали нови избори пред другите три варианта. До април – май водещо бе желанието за нови избори, но тъй като не се чувства нагласа в елита за подобно нещо, започва да нараства желанието за смяна на министри. За това може би са допринесли и скандалите от последния месец с министри, които подават и си оттеглят оставката, грозни изказвания, поредните гафове около МВР, правосъдието, дирекцията по затворите.   - Тези два варианта са свързани. Този, който е на власт при подобно статукво, неизбежно ръждясва от влагата на личните неуспехи на хората. ГЕРБ учудващо дълго успя да се запази благодарение на популисткия стил на създателя на ГЕРБ. Друг е въпросът, че нямат имунитет срещу общите закони за политическите нагласи.      - Има един традиционен десен избирател, който желае преди всичко обединение. С прагматична цел – да се прескочи изборната бариера, да се направи коалиция, да се вкарат хора във властта. Много от десните също могат да прибегнат до леви лозунги. На последните избори ДСБ предложи семейно подоходно облагане, например. В десницата текат доста интензивни процеси на редефиниране. В ляво не виждаме подобен кипеж, няма няколко леви партии, които да тичат по съседни писти и затова не виждаме и електорална динамика.  - Това е въпрос и на интензитет, и на качество на тази активност. Дали ще има нови идеи. Дали ще имат смелост да предложат неща, които днес са табу.     - Имаше известен спад, но сега тече обратния процес. Лозунги като запазване на морала и борба с пороците като хазарта и тютюнопушенето, явно подхождат на профила на такива националистически партии.      - В политиката има и антинагласи. Такъв е въпросът „за коя партия никога не бихте гласували“. Ако изключим вечният „Черен Петър“ ДПС (49% казват, че никога няма да гласуват за тази партия), вече започва да преобладава ГЕРБ. Допреди няколко години водеха БСП и „Атака“, но очевидно вече ГЕРБ се изхабява. Сега ГЕРБ и „Атака“ имат 20% в рейтинга на антинагласите, БСП – 14%. ГЕРБ държи своето ядро, но вече развива и силно антиядро, което е впечатляващо, като се има предвид цялата гъвкавост и сръчност на Бойко Борисов в публичното пространство.     - Предишния път, когато сме задавали този въпрос, е бил през юни 2016 г. Оттогава имаме ръст с около 5%.  Има и други въпроси, които задаваме и които издават непопулярност на официалните позиции. Питаме, например, трябва ли да бъде построена АЕЦ „Белене“. Да, при всяко положение – 27%, по-скоро да – 34%, по-скоро не – 14%, не в никакъв случай – 7%. съотношението между да и не е едно към четири. Вие усещате ли такова съотношение в медиите? Аз усещам обратното – само критики.  Задаваме въпроса каква собственост да бъде „Белене“. Това, което публично се дискутира е чужда частна компания. Ако питаме народа, картината е друга. На нашата държава – 56% казват, че „Белене“ трябва да бъде изцяло на нашата държава; 25% казват, че може да бъде на държавата и на частни фирми, но с управляващ дял на държавата; само 5% казват – на държавата и на частни фирми, но с управляващ дял на частните фирми; само 1% - изцяло на частни фирми. Т.е вариантът, който в момента доминира в публичното говорене се споделя от 1% от населението. Политическият елит у нас е обърнал гръб на населението.  ", "date": "2018.06.18", "title": "Чавдар Найденов: ГЕРБ губи, защото се превръща в партия на статуквото, а 70% не харесват статуквото"}
{"url": "http://epicenter.bg/article/32-premestvaemi-obekta-i-na-trite-plazha-v-Slanchev-bryag-sa-s-narusheniya-/157070/4/0", "text": "  Други 32 преместваеми обекта обаче са поставени върху плажната ивица в к.к. „Слънчев бряг“ без да са предвидени или са в несъответствие с одобрената от министъра на туризма схема и са без разрешения за поставяне от главния архитект на община Несебър.   От тях 20 обекта са на територията на плаж „Слънчев бряг – юг“, 5 са на „Слънчев бряг – централен“ и 7 - на „Слънчев бряг – север“. Това показват резултатите от извършената от ДНСК проверка на преместваемите обекти, поставени върху плажната ивица на морския курорт.   Проверката бе по заповед на министъра на регионалното развитие и благоустройството Николай Нанков в периода 11 – 13-ти юни тази година. Данните за обектите са предоставени на община Несебър и Министерството на туризма за предприемане на последващи действия по компетентност – съставяне на констативни актове и издаване на заповед от кмета на община Несебър по реда на чл. 57а от ЗУТ за премахване и/или за привеждането им в съответствие с одобрената схема.   На плаж „Слънчев бряг – юг“ премахнатите през 2017 г. строежи „метална ограда“ и „паркинг“ до хотел „Империал“ („Амфора“) са възстановени на същото място. До паркинга в западна посока върху плажната ивица, без разрешение за поставяне и без разрешение за строеж са изпълнени едно след друго волейболно игрище, спортна площадка, метална трибуна за зрители със сцена и бетонова настилка с приблизителна площ около 1000 кв.м и поставени върху нея около 65 бр. маси за 250 места.   Обслужващата алея с обръщало към бившия ресторант „Фрегата“, осигуряваща достъпа до плажа е предвидена в действащия регулационен план на к.к. „Слънчев бряг – изток“. От община Несебър са представени одобрен проект и разрешение за строеж от 2008 г. за реконструкция на настилката на алеята, но същата не е въведена в експлоатация по законоустановения ред. Източно от алеята, върху плажната ивица, без разрешение за строеж е изпълнен открит паркинг с настилка от чакъл и филц с неправилна форма и приблизителна площ 8000 кв.м. Паркингът е ограничен с 2 бариери, а върху обслужващата алея са изпълнени още две бариери. В западната част на обръщалото е изпълнен навес за коли с метална конструкция, който видимо навлиза в площта заета от дюни. Южно от обръщалото, върху съществуваща дюна, са изпълнени бетонов път, паркинг с кабина за охрана и кабели с напрежение, в нарушение на изричната забрана по чл. 17а, ал. 1 от ЗУЧК.   Данните за обектите с установени нарушения следва да се предоставят на кмета на община Несебър за предприемане на предвидените законосъобразни действия, съгласно предоставените му правомощия и компетентност по чл. 57а и чл. 225а от ЗУТ.   По време на проверката бяха инспектирани още 5 преместваеми обекта на плажа - THE ONE, La Cubanita, Cacao beach, Del Mar и BEDROOM, за които е констатирано, че отговарят на предвидените в схемата конфигурация в план и местонахождение. Съгласно Допълнителните разпоредби на Закона за устройство на територията за тези преместваеми обекти са издадени разрешения за поставяне от главния архитект на община Несебър.   Именно за тези път заведения, вицепремиерът Валери Симеонов заяви преди време, че са незаконни.", "date": "2018.06.18", "title": "Проблемните за Симеонов дискотеки в Слънчев бряг се оказаха напълно законни"}
{"url": "http://epicenter.bg/article/Sin-ubi-bashta-si-s-bradva/157056/3/0", "text": "В Плевен се разследва убийство на 56-годишен мъж, съобщиха от полицията.   Произшествието е станало на 14 юни в резултат на възникнал скандал на битова основа между баща и син в Плевен. В семейното жилище 26-годишният е нанесъл удари с брадва по тялото на 56-годишния мъж. Пострадалият е приет в плевенска болница, където на 17 юни е починал.   Първоначално извършителят е задържан за 24 часа по Закона за МВР. С постановление на наблюдаващия прокурор е продължено задържането му за 72 часа, а днес предстои прокуратурата да внесе искане в съда за вземане на постоянна мярка за неотклонение \"задържане под стража\".   По случая е образувано досъдебно производство. Действията по разследването продължават.", "date": "2018.06.18", "title": "Син уби баща си с брадва"}
{"url": "http://epicenter.bg/article/Mazh-zaplashi-ohranitel-s-nozh-v-stolichen-mol/157068/3/0", "text": "Мъж посегна с нож на охранител в столичен мол. Видео на нападението обиколи социалните мрежи. На видеокадрите се вижда как при опит за проверка на багажа на клиент на търговския обект, охранителят е нападнат с нож от агресивен мъж. Причина за поисканата проверка става алармата за стоки, която се намира на изхода на магазина.   „Не видях цялата ситуация. Привлякоха ми вниманието, когато чух виковете и чух охранителят да го напада. Доколкото чух, се беше включила алармата от устройствата, които засичат хората, които излизат. Не се разбрах дали хората са взели нещо от магазина. Предполагам, че не са взели нищо”, разказа за „Здравей, България” Борис Колев, който става свидетел на агресията и заснема сцената с телефона си.   По думите му напрежението ексалирало, когато охранителят се опитал да проверява багажа на мъжа.   „Не чух дали е имало някакви реплики, но да се стигне дотам, че да се извади нож, това вече е безумно”, добави Борис Колев, свидетел на агресията.   „Въпросният господин посети магазин с жена си и детето си. На влизане алармата не отчете нищо, но на излизане раницата на дъщеря им започна да алармира за нещо нередно. Аз и колегата ми поискахме да проверим багажа, след което майката се върна, взе чантата, обърна се и започна да напада мен и колегата ми. Когато им обясних, че сме длъжни да проверяваме стоката, господинът дойде и директно се опита да ме нападне с нож. След сблъсъка, те си тръгнаха с раницата. Предполагам, че днес ще се разбере дали е взета стока”, обясни за „Здравей, България” Радослав Нинчов, нападнатият охранител в магазин в столичен мол.   Той се закани да подаде жалба срещу своя нападател.", "date": "2018.06.18", "title": "Мъж заплаши охранител с нож в столичен мол (Видео)"}
{"url": "http://epicenter.bg/article/Brutalen-arest-v-Sofiya--Politsai-svaliha-mladezh-ot-avtobus-i-go-povaliha-na-zemyata--video-/157072/3/0", "text": "Брутален арест извършиха  столични  полицаи тази сутрин. Случайни очевидци са заснели задържането на младеж, а от кадрите се вижда, че той е на земята, обграден от още няколко души и контрольори. Вероятно е свален от градския транспорт поради липса на билет или арогантно поведение, предполагат потребители в мрежата.   Случката се разиграва близо до трамвайна спирка, в района на метростанция \"Западен парк\", съобщи потребител на „Фейсбук“. Той е озаглавил видеото си: \"Билети и карти за проверка\". \"За един билет!\", чува се мъж, който се възмущава зад кадър. \"Хората на спирката, станали свидетели на цялата ситуация твърдяха, че е задари билет. Това се и чува в клипа. Каква точно е предисторията - не мога да ви кажа, започнах записа веднага след като видях случващото се\", пише Атанас Янакиев. Клипът, публикуван от него, е получил над 600 реакции и е споделен над 100 пъти само за час. Коментарите са над 200, в които хората се възмущават от тежкото наказание. \"Това момче е от Люлин. Казва се Дидо и има епилепсия и въобще не е добре, получава постоянно припадъци\", пише в един от тях. Младежът е арестуван, защото е псувал и обиждал полицаите. \"Опасен гратисчия\", иронизира друг, а трети пита дали ако момчето беше син на някой от полицаите, щяха да се отнесат така с него. \"Позор за българската полиция\", заключава жена в коментара си. \"За милиони няма закони, за кокошка няма прошка...\", обобщава друг коментар.   \"Убийците са на свобода, а те тръгнали да се правят на велики на момче без билет\", допълва трети. Има и защитници на акцията. \"Правилно! Няма да плащаме всички останали като попове, а други да са големи тарикати. Винаги съм се изумявал как редовни пътници защитават нередовни от контролите\", пише потребител.", "date": "2018.06.18", "title": "Брутален арест в София! Полицаи свалиха младеж от автобус и го повалиха на земята (видео)"}
{"url": "http://epicenter.bg/article/Sadat-varna-na-prokuraturata-deloto-sreshtu-Miroslav-Borshosh/157088/3/0", "text": "Софийският градски съд върна на прокуратурата обвинението срещу бившия директор на НДК Мирослав Боршош и бившия председател на Съвета на директорите на НДК Валентин Кръстев. Според съда в обвинителния акт има допуснати съществени процесуални нарушения, които следва да се отстранят, за да започне делото по същество, предаде БНТ.   Боршош е обвинен за нецелесъобразно разходване на над 3 млн.лв. от бюджета на НДК и умишлена безстопанственост и сключване на 15 неизгодни сделки. Кръстев е обвинен за заплашване.   По време на разпоредителното заседание по делото адвокатът на Боршош Даниела Доковска заяви, че обвинителният акт е неясен и в него липсват факти, като поиска той да бъде върнат на обвинението, за да го поправи.   Според прокуратурата обаче, фактите и обстоятелствата в обвиненията били достатъчни по своя обем и че голяма част от аргументите на защитата са въпроси по същество, които не се решават в разпоредителното заседание.   Съдът прецени, че част от въпросите повдигнати от защитата наистина следва да се решат в хода на делото. Той отбеляза обаче, че все пак процесуални нарушения в обвинението са допуснати, както и че в него липсват достатъчно фактически твърдения.   Според съда нарушенията възпрепятстват обвиняемия да разбере в какво престъпление е привлечен.      Прокуратурор Ирена Ганчева каза, че ще обмисли дали да протестира, след като се запознае с мотивите на съда, или ще внесе направо ново обвинение, тъй като по думите ѝ критиките на съда били дребни.   Съдия Стефан Милев, който е бивш прокурор, в продължение на близо 30 минути изреди съществени процесуални нарушения в обвинителния акт. По думите му за едни и същи действия Боршош веднъж е обвинен в безстопанственост, а друг път - за сключване на неизгодна сделка.   В обвинителния акт е описано само едно разпореждане - за над 1.2 млн. лв., а за останалата част от сумата до 3.4 млн лв., за които двамата са на съд, няма никакви факти с какви действия са разходвани. Прокурорът само е препратил към експертизите под делото , но съдия Милев подчерта, че обвинението не се формира от вещите лица, а от прокурора.   Определението подлежи на протест в 7-дневен срок.", "date": "2018.06.18", "title": "Съдът върна на прокуратурата делото срещу Мирослав Боршош"}
{"url": "http://epicenter.bg/article/Betonovoz-pregazi-shofyora-si/157092/3/0", "text": "Мъж е загинал днес при инцидент с управлявания от него бетоновоз, съобщиха от пресцентъра на полицията във Варна, предаде БТА.   Инцидентът е станал около 13.00 часа на територията на метан станция в града. 49-годишният мъж се е намирал извън превозното средство и е починал, след като управляваният от него бетоновоз е самопотеглил.   Причините и обстоятелствата, довели до възникване на инцидента, се изясняват.   На мястото се провеждат процесуално-следствени действия, допълват от МВР-Варна.", "date": "2018.06.18", "title": "Бетоновоз прегази шофьора си"}
{"url": "http://epicenter.bg/article/Sadat-opravda-Ilko-Semerdzhiev--Prokuraturata-katastrofira--/157093/3/0", "text": "Софийският градски съд (СГС) оправда бившият служебен здравен министър Илко Семерджиев по обвинението, че е заплашвал шефа на Изпълнителната агенция по лекарствата да назначи конкретен човек за свой заместник. Съдът отмени и наложената му мярка \"подписка\".  Обвинителният акт беше внесен през февруари тази година. Семерджиев беше служебен министър в кабинета на Огнян Герджиков.  Той бе обвинен, че заплашвал с уволнение директора на Изпълнителната агенция по лекарствата доц.Асена Стоименова, тъй като тя не е била съгласна да назначи за свой заместник посочен от него човек. Причината е, че кандидатът за заместник бил в конфликт на интереси. Според обвинението през март 2017г. Семерджиев \"е употребил заплашване, с цел да принуди орган на власт - изпълнителния директор на Изпълнителна агенция по лекарствата да извърши нещо, свързано с функцията му, а именно - да назначи конкретно лице за заместник- изпълнителен директор на Изпълнителна агенция по лекарствата.   Семерджиев прибегнал до заплаха след като шефът на агенцията отказал под предлог, че бъдещият му заместник е в открит конфликт на интереси. Подразнен, вицепремиерът заплашил подчинения си с уволнение.  Прокуратурата ще протестира решението на съда.  Пред медиите Илко Семерджиев каза, че е очаквал оправдателната присъда. По думите му това е било \"нелепо обвинение\" и \"днес катастрофираха както г-жа Стоименова, така и прокуратурата\".  Той обясни, че според него казусът е бил изпреварваща атака, за да може Стоименова да съхрани едноличното си управление и контрол върху целия фармацевтичен сектор.  \"Тя очевидно не желаеше да има заместник, както се изисква по правилника за устройството и дейността на ИАЛ, за да може самоволно да се разпорежда с целия сектор и резултатите от това бяха кошмарни. През мандата на нейното управление разходите за лекарства се увеличиха с над един милиард лева - говорим за периода от 2014 - 2017 г.\", каза Семерджиев.  Източник: Novini.bg", "date": "2018.06.18", "title": "Съдът оправда Илко Семерджиев: Прокуратурата катастрофира! "}
{"url": "http://epicenter.bg/article/Zaloviha-kmet-na-karlovsko-selo-s-podkup-v-dzhoba/157096/3/0", "text": "Кметът на карловското село Войнягово Тодор Танковски е задържан с подкуп на паркинг в Карлово преди малко, съобщи БНР.. Разследващи потвърдиха новината, в момента се броят парите. Става дума за 150 лева, съобщи местен сайт. Танковски ще бъде арестуван за 24 часа. Подкупът е даден от човек от Войнягово заради строеж в размер на стотици левове.   Кметът на Войнягово не за първи път е намесен в скандали. До скоро той беше разследван за злоупотреба с плочки, предоставени на селото за ремонт, но няма яснота какво е установило разследването. Танковски е най-младият кмет в община Карлово. На 24 години, наскоро завърши хореография. В момента кара първия си мандат, излезе като независим кандидат. Попитан за коментар, общинският кмет д-р Емил Кабаиванов каза: Не съм наясно какво се е случило. От медиите разбрах. Кметовете на населените места са публични лица, мажоритарно избрани и трябва да носят отговорност за действията си.   В момента полицията обискира дома на Танковски във Войнягово, където той живее с родителите си. Търсят се още доказателства за други нерегламентирани дейности на Тянковски. И двата телефона на младия кмет са изключени.   Попитан какво се случва, кметът на община Карлово д-р Емил Кабаиванов коментира: „Не съм наясно какво точно става. От медиите разбрах. Кметовете на населени места са публични лица, избрани мажоритарно и трябва да носят отговорност за действията и постъпките си”. „Арестът е станал в днешния следобед“, информира кметът на Карлово Емил Кабаиванов. „При мен не са постъпвали сигнали за злоупотреби от страна на Иванов\", допълни градоначалникът на Карлово. По думите му, кметовете на населените места са избрани мажоритарно и трябва да носят отговорност за постъпките си.    Очаква се утре от Прокуратурата да оповестят повече информация за ареста.", "date": "2018.06.18", "title": "Заловиха 24-годишният кмет на карловското село Войнягово с подкуп в джоба"}
{"url": "http://epicenter.bg/article/Spetsializiranata-prokuratura-i-GDBOP-neutraliziraha-dve-prestapni-grupi/157099/3/0", "text": "Залавянето на лица с големи количества наркотици или фалшиви пари са вече рутинна дейност на Прокуратурата. В тези две направления нямаме съществени проблеми за взаимодействие с ГДБОП. Тези два случая, които ще представим, са по-големи. Постоянно задържаме лица извършили икономически престъпления. Тръгваме в правилната посока към разкриването и на престъпления по високите етажи. Това заяви ръководителят на Специализираната прокуратура Иван Гешев на брифинг във връзка с неутрализирането на две престъпни групи, предаде  Novini.bg .   Разкрита е нелегална фабрика за сечене на неистински монети, предимно британски лири, иззети са големи количества наркотици и оръжия.   \"Според мен това е уникален случай. За първи път на територията на България се хваща производство на британски паунди. Задържани са над 34 000 монети с номинал от 2 британски паунда. Тези парични знаци са били с изключително високо качество. Направили са силно впечатлени в монетния двор във Великобритания. Част от хванатите лица не са криминално проявени. Цехът за производство е разбит в Пловдив, градът е известен с производството на фалшиви банкноти\", каза още Гешев.   Иззети са още мостри на фалшификати, мобилни телефони, таблет и чуждестранни монети с различен номинал. Към машините е била заредена и щампа за производство на монети от 2 евро.   \"В колата на други задържани бяха открити два плика с марихуана с тегло около 2 кг, а в къщата в село Гълъбовци - оборудвана нарколаборатория с 46 растения марихуана, и още около 2 кг суха тревна маса - марихуана. От жилищата на тримата били иззети около 127 000 лева, 11000 евро, марихуана, мобилни телефони, газов пистолет и кварцови лампи\", допълни още Иван Гешев.  ", "date": "2018.06.18", "title": "Специализираната прокуратура и ГДБОП неутрализираха две престъпни групи"}
{"url": "http://epicenter.bg/article/Darzhavata-iska-nad-1-mln--leva-ot-Petar-Moskov-i-kolegi-/157108/3/0", "text": "Над 1 млн лв. претенции, че е ощетена държавата, бяха предявени днес в делото срещу Петър Москов, бившия му заместник Адам Персенски и 3-ма бивши шефове на държавната \"Бул био\", произвеждала ваксини.  Става въпрос за размяната на ваксини с Турция по време на мандата на Москов при второто правителство на Бойко Борисов, за което ексминистърът от Реформаторския блок е подсъдим.  Днес - на втория опит за стартово разпоредително заседание - Министерството на здравеопазването поиска да бъде конституирано като частен ищец срещу Москов и Персенски. МЗ иска от двамата 325 233.87 лв. за вреди, причинени солидарно, т.е. - 50:50, пише ClubZ.  \"Бул био\" също търси сериозни суми от бившите ръководители на мажоритарния си собственик Петър Москов и Адам Пресенски, но и от други двама по делото. Дружеството има претенции към дарена на МЗ ваксина БЦЖ, както и за произведената от тях \"ТетаДиф\".  Изчислявайки пропуснатите ползи от продажба, държавното предприятие, което тогава е дарило продукцията си на принципа МЗ, сега претендира щети, нанесени от това.  Искат Петър Москов, Персенски и бившият изпълнителен директор Любомир Димитров солидарно да заплатят 427 788,31 лв. плюс лихва от 27 май 2015 г. до момента на предявяване на иска 111 136,30 лв.  Освен това Москов, Димитров и директорът производство Росен Алексиев да заплатят солидарно на \"Бул био\" други 110 003,46 лв. имуществени вреди в едно с лихва от 21 939,58 лв.  А само бившият директор д-р Любомир Димитров и Росен Алексиев трябва отделно да платят 44 685,55 лв. заедно с лихва от 11 608,93 лв.  Плюс съдебни и деловодни разноски.  Днес юрисконсултът на \"Бул био\" направи изявление, че фирмата има отколешни приятески отношения и добро търговско взаимодействие с Република Турция, още повече че всяко правителство на България участва и в хуманитарни дейности. Двете страни са членки на НАТО, ООН и Съвета н Европа и др. Затова правели иска си, но не искат да създават напрежението.  \"Търговското дружество има адекватни отношения с дестинации в турската държава по отношение на своите продукти. Представители на Република Турция купуват лекарствени продукти от \"Бул био\" и не желаем да рефлектира на отношенията ни\", каза адвокат Цветозар Младенов.  Адвокатите на петимата подсъдими отхвърлиха претенциите им, като пледираха съдът да не присъединява частните искове в наказателното дело.  Адвокатът на Димитров - Васил Т. Василев - отвърна: \"Декларациите как да не накърним лиричните търговски отношения между нашето дружество и турските търговски контрагенти показва едно дистанциране на управителя от предявената искова молба.\"  Той каза, че това е наказателно дело, на който не му харесва, може да не участва като ищец:  \"По повод искането ние да спазваме някакъв дипломатически тон и правила, които са в тази сфера на фирмите за търговия с лекарства: става въпрос за наказателен процес, в който се изясняват фактите, каквито и да са те, и не може въобще да има такава претенция. Ако някой не иска да се обсъждат отношенията му с фирма и трепери дали тази фирма няма да се откаже, не участва в такива процеси.\"  Съдия Мариета Неделчева реши, че ще присъедини гражданските претенции в пълен размер към делото и допусна МЗ и \"Бул био\" като частни ищци срещу бившите министър и зам.-министър и другите подсъдими.", "date": "2018.06.18", "title": "Държавата иска над 1 млн. лева от Петър Москов и колеги заради турските ваксини"}
{"url": "http://epicenter.bg/article/Filiz-Hyusmenova-provezhda-kampaniya--Evropeyski-sigurnost-za-vazrastnite-hora-/157075/2/0", "text": "Зам.-председателят на ДПС и евродепутат Филиз Хюсменова провежда кампания за правата и безопасността на възрастните и самотните хора в община Дулово. Тя се осъществява от Европейския информационен център на Хюсменова в Дулово под надслов „Европейска сигурност за възрастните хора”, съобщиха от пресофиса на евродепутата.   Координаторът на центъра Нигяр Музаферова проведе среща в пенсионерския клуб на с. Овен, община Дулово. Темата й беше избрана от присъстващите и беше свързана сосигуряването на сигурността в малките населени места и превенция на телефонните измами, които са зачестили в региона в последно време.   Възрастните хора получиха разяснения относно възможните сценарии за измами, начините за реакция и предпазване. В срещата се включи и кметът на с. Овен Юмер Февзи. Според него, възрастните и самотните хора най - лесно стават жертва на престъпления. „Те са доверчиви, беззащитни, някои трудно подвижни. Затова е необходимо да се водят такива разговори, за да се избегнат основните рискове от нападения и измами\".   Пенсионерският клуб получи дарение от Филиз Хюсменова за развитие на дейността си и за приятното прекарване на хората в него.   Кампанията започна в село Руйно и ще продължи в селата Вокил и Колобър през следващия месец по теми относно сигурността на хората в различни секторни политики, избрани от местните общности.", "date": "2018.06.18", "title": "Филиз Хюсменова провежда кампания „Европейска сигурност за възрастните хора“"}
{"url": "http://epicenter.bg/article/Tsvetanov--Temata-za-predsrochni-parlamentarni-izbori-ne-stoi-na-dneven-red/157077/2/0", "text": "Темата за предсрочни парламентарни избори не стои на дневен ред. Това заяви зам.-председателят на ГЕРБ и председател на парламентарната група на партията Цветан Цветанов на среща в Банско с кмета Георги Икономов и новото общинско ръководство на ГЕРБ.   На събитието присъстваха още народният представител от ГЕРБ-Благоевград и областен координатор на партията Даниела Савеклиева, както и депутатите от ГЕРБ Александър Мацурев, Георги Динев, Стефан Апостолов и д-р Емил Тончев, уточняват от пресцентъра на партията.   Пред актива на ГЕРБ-Банско Цветан Цветанов подчерта, че вотът на недоверие на БСП е плод на желанието им сред обществото да не се говори за успехите на Българското председателство на Съвета на ЕС. „Всички европейски лидери, както и ръководствата на ЕК и ЕП, дават отлични оценки за европредседателството и приоритетите му. За първи път след толкова години акцент в европейския дневен ред е темата за Западните Балкани и то благодарение на усилията на правителството на Бойко Борисов“, обясни Цветанов.   По думите му усилията на БСП за воденето на конфронтационна политика са насочени не само на национално, но и на местно ниво, като се търсят конфликти с кметовете на ГЕРБ. „Местната власт е пряко зависима от стабилността на държавата. Едни предсрочни избори биха довели до проблеми за бизнеса, несигурност за инвеститорите и за икономиката”, каза още Цветанов.   По време на срещата бе представено новото ръководство на ГЕРБ-Банско, където за ръководител отново е преизбран кметът Георги Икономов, а секретар е народният представител Александър Мацурев.", "date": "2018.06.18", "title": "Цветанов: Темата за предсрочни парламентарни избори не стои на дневен ред"}
{"url": "http://epicenter.bg/article/Fandakova--Tramvay-7-stava-tramvay-strela/157078/2/0", "text": "В София ще се изгради ново трамвайно трасе. То ще свързва булевард \"България\" с булевард \"Симеоновско шосе\". Това заяви столичният кмет Йорданка Фандъкова, която беше на проверка на ремонта на улица \"Тодор Каблешков\", предаде News.bg.   Според Фандъкова новото трамвайно трасе ще се движи по дължината на улица \"Тодор Каблешков\", ще минава южно от \"Южния парк\", след което ще бъде обособено.   Освен това стана ясно и че предстои ремонт на трамвайното трасе на булевард \"България\".   От 1 юли движението на трамваи по булеварда се спира. Трамваите ще се заместят с автобуси до края на ремонтните дейности.   Фандъкова заяви, че трамвайните релси по бул. \"България\" ще бъдат ремонтирани и линията на трамвай №7 ще стане скоростна линия.   По план ремонтът трябва да приключи до средата на месец август тази година.   Относно ремонта на улица \"Тодор Каблешков\", който се извършва в участъка между булевард \"Цар Борис III\" и улица \"Майор Горталов\", Фандъкова съобщи, че дейностите там трябва да приключат до края на месец август.   Проверката на столичния кмет констатира, че ремонтът по \"Каблешков\" е в график въпреки дъждовното време.   Разстоянието е около 250 метра. С приключването на ремонта и заедно с ремонта, извършен миналата година в участъка между \"Цар Борис III\" и булевард \"Братя Бъкстон\", общата обновена отсечка става около 500 метра.   Булевардът \"Каблешков\" ще бъде с по 2 платна, които ще бъдат с по 2 ленти. При ремонта е сменена ВиК инсталацията, както и ел. инсталацията. Ще се изградят нови тротоари.   След като приключат дейностите, ще предстои и ремонт на \"Каблешков\" от бул. \"България\" до улица \"Костенски водопад\".   В столицата през това лято предстои и ремонт на булевард \"Васил Левски\". Той ще бъде преасфалтиран в участъка между Ректората на Софийски университет \"Св. Климент Охридски\" до булевард \"Патриарх Евтимий\".    ", "date": "2018.06.18", "title": "Фандъкова: Трамвай 7 става трамвай-стрела"}
{"url": "http://epicenter.bg/article/Vigenin-sabra-Radev--Borisov-i-Karayancheva-na-nay-golyamoto-sabitie-ot-predsedatelstvoto-ni-na-ES/157082/2/48", "text": "През последните шест месеца под мотото \"Обединението прави силата\", като Българско председателство,  бяхме отдадени на волята и отговорността да допринесем за една по-обединена, балансирана, сигурна и справедлива Европа. Далеч сме от илюзията и не изповядваме представата, че в рамките на шест месеца могат да бъдат преодолени предизвикателствата и да бъдат решени окончателно сериозните проблеми, превърнали се в диагноза за състоянието на Съюза в последните години, но казват, че трудностите изграждат силата. Да повярваме в този принцип.”   Това каза международният секретар на ПГ на „БСП за България” и председател на Комисията по европейските въпроси и контрол на европейските фондове Кристиан Вигенин на срещата на Конференцията на комисиите по европейските въпроси на парламентите на Европейския съюз, която събра президента, премиера и шефа на парламента. Борисов и Радев обаче не се засякоха на форума. Премиерът влезе в залата няколко минути след като президентът си тръгна.   Кристиан Вигенин смята, че Европа може да функционира адекватно единствено, ако всички институции на ЕС, националните правителства и парламенти се опитат да намерят общ език и теглят заедно в една и съща посока. „Разбира се, между нас има различия. Да, понякога водим спорове. Понякога дори водим борби, но нека бъдем убедени в силата на общоевропейските ценности и принципи и не забравяме- защо европейските народи избраха да работят заедно, вече повече от 60 години”, заяви Кристиан Вигенин.   Той каза още, че в периода до Европейските избори през май, следващата година, предстоят интензивни обсъждания по стратегически за развитието и бъдещето на ЕС проблеми. „Това са въпроси, свързани с Брекзит, договарянето на европейския бюджет след 2020 г.,  реформата на Общата европейска система за убежище, укрепване на общоевропейската сигурност и отбрана. На институционално и политическо ниво трябва да си даваме сметка,  че зад всяко взето решение стоят надеждите и мечтите на 500 милиона европейци, а изгуби ли се надеждата, се губи жизнеността и мотивацията, която ни движи напред”, категоричен бе Вигенин.", "date": "2018.06.18", "title": "Вигенин събра Радев, Борисов и Караянчева на най-голямото събитие от председателството ни на ЕС"}
{"url": "http://epicenter.bg/article/BSP--Smolyanskiyat-sad-opita-da-zapushi-ustata-na-svideteli-na-zloupotrebi-na-vota-v-s--Beden/157083/2/0", "text": "Административният съд в Смолян опита да запуши устата на свидетели на злоупотреби на вота в с. Беден, съобщават от пресцентъра на БСП. \"Поредна доза от грозни манипулации и фалшификации на местните избори, от страна на ГЕРБ, лъснаха след с. Галиче и в Смолянското село Беден. Пълномощниците по време на частичния вот - Рабие Кьосева, Севдалина Димитрова, Дияна Чаушева и упълномощения представител на БСП Костадинка Димитрова разказаха пред Административния съд страшни истории\", се казва в прессъобщение от \"Позитано\" 20. Съдът в Смолян прецени, още в началото, че ако свидетелите ще споделят едни и същи наблюдения за нарушения по време на вота, не било нужно да дават показания, посочват червените.   \"Оказа се, че смолянската Темида се нуждае от разнообразни нарушения, за да даде възможност да бъдат изложени в зала. Според съдията по делото, ако в деня на вота, свидетелите не са подали сигнали за нарушения, също нямало основание да бъдат споделени техните наблюдения за нарушения. С това съдът напълно си противоречи, с определението, което сам е издал, че допуска 12 свидетели.  Защитникът на БСП Аглика Виденова поиска от съда да бъде записано в протокола, че се прави опит да й бъде отказано законовото право да бъдат изложени и събрани всички доказателства в процеса. Съдът й отговори, че ако свидетелите нямат различни показания един от друг– няма нужда да се явяват. „Ако ще претупваме делото, да си ходим“, каза пред съдията Виденова. В съдебната зала бе направена груба манипулация и невиждан натиск на част от свидетелите, които, под отлична режисура, промениха първоначалните си показания и демонстрираха пълна лоялност пред областното ръководство на ГЕРБ. Свидетел разказа, че когато е отишла пред изборната секция е видяла разплакана жена. Кметът на Девин й е бил отказал одобрена помощ от 500 лева за изгорелия покрив на къщата й, защото бил разбрал, че не е дала гласа си за ГЕРБ. Освен това, с личния си автомобил е извозвал гласоподаватели до урната. Секционната комисия е била отворена в 6.40 в изборния ден, а не както е по закон- в 7. Комисията е била в непълен състав и не е искала разрешение от ОИК за ранното отваряне и не е съставила протокол за това. Членовете на СИК са гласували преди 7 часа - без присъствие на медии, застъпници или пълномощници на партии, както и кандидати за кметове. Свидетелите обясниха, че още преди официалното откриване на изборния ден са гласували струпали се граждани пред секцията и не е известно колко са пуснатите бюлетини в урната преди старта на изборния ден. В протокола от вота е било написано едно особено мнение. По пътя между СИК и ОИК, изненадващо, особените мнения стават две. Това, на практика, опорочава действителността на протоколите на ОИК и на СИК едновременно. По закон, това е основание за касиране на вота, тъй като в делото са приложени два протокола на СИК и не е ясно кой от двата е истинският\", се казва още в прессъобщението.   В края на май се проведоха частични избори в селата Беден (Смолянско) и Галиче (Врачанско). Тогава от БСП обявиха, че ще искат касиране на вота заради многобройни нарушения и в двете села.    ", "date": "2018.06.18", "title": "БСП: Смолянският съд опита да запуши устата на свидетели на злоупотреби на вота в с. Беден"}
{"url": "http://epicenter.bg/article/Kolite-na-Google-Street-View-shte-snimat-otnovo-balgarskite-patishta/157086/2/0", "text": "Това лято, колите на Google Street View ще пътуват отново през България с цел да актуализират локалните данни в Google Maps, съобщиха от технологичният гигант.   Този път автомобилите на Street View ще се фокусират върху получаване на по-актуална информация за свързването на пътища между градовете. Обиколката на България ще започне на 25 юни и ще продължи около 2 месеца.   Street View е популярна функция на Google Maps, която понастоящем е достъпна в над 85 страни по света, както и в части от Арктика и Антарктида. Благодарение на тази функция, потребителите могат да гледат 360⁰ графични изображения на различни улици и елементи на културното и национално наследство.   Достъпни са и в Google Earth и Google Maps за мобилни устройства. Street View е налична в България от 2013 г. насам и се актуализира непрекъснато, за да поддържа и отразява вярна на реалността картина.   Google полага усилия, за да защити неприкосновеността на личния живот, като същевременно позволява на всички потребители да се възползват от Street View. Преди всяко публикуване на събраните изображения се извършва обработката със специална технология. Тя замъглява лицата на хората и регистрационните номера на автомобилите, така че те да не могат да бъдат идентифицирани, като по този начин защитава неприкосновеността на личния живот.   Street View разполага с допълнителна функция за премахване на изображения. Потребителите могат да използват бутона \"Подаване на сигнал за проблем\" в долния десен ъгъл на всяко изображение.", "date": "2018.06.18", "title": "Колите на Google Street View ще снимат отново българските пътища"}
{"url": "http://epicenter.bg/article/Aleksandar-Aleksandrov--Nasha-aparatura-leti-v-misiya-do-Mars/157089/2/0", "text": "България продължава да бъде сила в космонавтиката, въпреки че много западни страни казват, че не сме дорасли до космическите технологии. Това отбеляза българският космонавт Александър Александров, който откри в БАН изложба, посветена от полета по научната програма „Шипка“. Тя се организира от Института за космически изследвания и технологии и ще бъде в централното фоайе на БАН до 22 юни, предаде репортер на БГНЕС.   Наша апаратура лети на Международната космическа станция, имаме и техника за измерване на радиацията, която лети на спътник за Марс. Очаква се той да кацне на червената планета догодина.   „Космонавтът е върхът на една огромна пирамида, в която работят хиляди учени, инженери, научни работници, които със своя труд успяват да направят успешна мисията и експериментите“, заяви Александров. Известният космонавт разказа, че за 10-дневен полет са успели да изпълнят над 56 научни експеримента в 4 основни направления – космическа физика и астрофизика, дистанционно изследване на Земята от Космоса, космическа медицина и биология, космически технологии.   „Благодарение на това, че успяхме да изпълним научната програма, нашата страна се нареди като третата страна, изпратила втори космонавт“, спомни си той.   „България все още има силна школа. С изложбата искаме да покажем приноса в космическата наука. Страната ни успешно показва, че макар и малка по бюджет в сравнение със западните страни, достойно стои с постиженията в космическата храна, апаратура. Нашите приоритети, подкрепени с европейско финансиране, може да станат още по-успешни и за нас пак ще се говори“, заяви председателят на БАН акад. Юлиан Ревалски.   На 7 юни 1988 г. - България има своя втори космонавт. Александър Александров излита в Космоса и остава до 17 юни. На борда на кораба \"Союз ТМ-5\" българинът е заедно с двама съветски космонавти - командирът на полета Анатолий Соловьов и бордовият инженер Виктор Савиних.", "date": "2018.06.18", "title": "Александър Александров: Наша апаратура лети в мисия до Марс"}
{"url": "http://epicenter.bg/article/Mincho-Spasov-kam-grazhdanite--Ne-podavayte-signali-v-politsiyata--bezopasnostta-vi-ne-garantirana-/157094/2/0", "text": "„Виждам трагедията, в която е затънала системата за сигурност“. Това коментира в интервю за БНР Минчо Спасов, бивш депутат от НДСВ и председател на вътрешната комисия в Народното събрание.   \"Не вярвайте на МВР, когато казва, че анонимността ви е гарантирана, ако подадете сигнал срещу престъпници. Това просто не е така. От МВР тече информация като сито и вашата безопасност не е гарантирана“, каза той.   Той разказа част от своите премеждия, след като е подал сигнал срещу бившия депутат от ГЕРБ Антон Тодоров. „Преди два месеца, когато подадох сигнал в прокуратурата и в МВР, че изтичат секретна информация и секретни доклади към журналиста Антон Тодоров, който написа книгата \"Шайка“ и после се присъедини към нея, още на следващия ден този господин беше уведомен кой е авторът на сигнала и ме заля със заплахи, обиди и така нататък. Най-лошото е, че прокуратурата също е включена в тази игра. Има негласен имунитет на полицаите, които извършват престъпления. Никой не ги съди, няма наказани. Има само един милиард и 300 хиляди моркова и нито една тояга. Още когато бях председател на комисията, положението в МВР беше много тежко, но през последните една-две години то стана трагично\"“, каза той.   . Това отбеляза за \"Хоризонт\" Боряна Димитрова от \"Алфа Рисърч“:   \"Ако вотът на недоверие е слабо подготвен, той има за цел само да ерозира доверието към управлението, но и към този, който го внася, защото ерозира доверието в парламентарните институции. Остава алтернативата това да е една ранна подготовка за следващата година, когато започва един цикъл от важни избори, които са както европейските, така и местните избори след това.  Вотът на недоверие показва не просто проблем, а че е налична алтернатива по какъв начин да се стиковат задълженията, отговорностите, да се промени системата, така че да може да се представи една алтернативна политика. Хората не искат да бъдат само посочвани проблемите, те искат да бъдат намирани решения\".", "date": "2018.06.18", "title": "Минчо Спасов към гражданите: Не подавайте сигнали в полицията, безопасността ви не гарантирана!"}
{"url": "http://epicenter.bg/article/Inspektirashta-grupa-ot-Rusiya-e-na-poseshtenie-v-Balgariya/157101/2/0", "text": "В изпълнение на Виенския документ – 2011 от днес, 18 юни, до 21 юни на посещение в нашата страна е инспектираща група от Руската федерация, съобщиха от пресцентъра на Министерство на отбраната.   Тя е в състав от 4-ма военнослужещи и ще посети военните формирования в района на Бургас, Сливен, Безмер и Стара Загора. Групата ще проведе инспекция на военните дейности в определената зона от територията на нашата страна.   По време на инспекцията групата ще бъде съпровождана от български офицери от дирекция „Стратегическо планиране“ в Министерството на отбраната.   Виенският документ е първото международно споразумение, установяващо система от мерки за укрепване на доверието и сигурността във военната област. Те целят повишаване на откритостта и прозрачността по отношение на военните дейности, извършвани на територията, заобикалящите морски зони и въздушното пространство на всички европейски държави (за Русия от западната граница до Урал) и страните-членки на ОССЕ от Централна Азия.", "date": "2018.06.18", "title": "Военна инспектираща група от Русия е на посещение в България"}
{"url": "http://epicenter.bg/article/Tsvetanov--GERB-pravi-svoi-prouchvaniya--koito-pokazvat-prednina-pred-BSP-s-pone-4--/157106/2/0", "text": "ГЕРБ прави свои проучвания, които показват преднина пред БСП с поне 4 %. Това каза в Благоевград зам.-председателят на управляващата партия в коментар на изследването на социологическата агенция „АФИС“, която изнесе данни, според които БСП е догонила ГЕРБ, а ДПС изпреварва националистите.   Цветанов каза, че партията е готова над 90% с потенциалните кандидати за кметове на общини за местните избори догодина. Ще има доста изненади за БСП, тъй като много от техните управници вече виждат, че това не е партията, която смятат, че трябва да ги представлява и да работят за нея, каза заяви заместник-председателят на ГЕРБ.   По-късно в Гърмен той заяви, че премиерът Бойко Борисов и Българското председателство на Съвета на Европейския съюз са изиграли важна роля в процеса по подписването на споразумението между Македония и Гърция.   Цветанов подчерта, че европейското бъдеще на Западните Балкани означава сигурност и стабилност за целия регион. Той бе категоричен, че европейската солидарност е от изключително значение за България, защото благодарение на тези средства продължава строителството на АМ „Струма“, която ще даде огромен тласък за развитието на Благоевградска област.   Според Цветанов БСП не могат да предложат алтернативна политика на тази на ГЕРБ и непрекъснато се заиграват със страховете на хората. „Красноречив пример е ситуацията с Истанбулската конвенция, която доскоро беше приоритет на БСП. Те се заиграха с изключително чувствителна тема, а в този документ се говори само за домашното насилие. Ежедневно ставаме свидетели на тежки случаи на системно домашно насилие, завършило с трагичен край, каквато бе и случката с 19- годишното момиче в Айтос”, коментира Цветан Цветанов.   С актива на партията зам.-председателят на ГЕРБ обсъди още актуални политически теми и въпроси, свързани с новия програмен период.   Областният координатор на ГЕРБ-Благоевград Даниела Савеклиева обяви решението на Изпълнителна комисия на ГЕРБ за новите общински ръководства в Гърмен, Сатовча и Хаджидимово и им пожела успех, заявявайки, че трябва да продължат да работят активно и в екип.", "date": "2018.06.18", "title": "Цветанов: ГЕРБ прави свои проучвания, които показват преднина пред БСП с поне 4 %"}
