{"url": "http://epicenter.bg/article/Radev-nalozhi-veto-varhu-chast-ot-Zakona-za-byudzheta-na-Zdravnata-kasa-za-2018-g-/142532/2/0", "text": "Президентът Румен Радев наложи вето на §6 от Преходните и заключителните разпоредби на Закона за бюджета на Националната здравноосигурителна каса за 2018 г. заради незаплащането от НЗОК през 2018 г. на определени лекарствени продукти. Това съобщиха от прессекретариата на държавния глава.  Президентът счита, че се създава различно третиране на здравноосигурените лица през 2018 г. и се засяга основно конституционно право, гарантиращо на гражданите достъпна медицинска помощ. Лимитираният финансов ресурс за здраве налага оптимизиране на разпределението, разходването и контрола на наличните средства. Това обаче не може да е за сметка на конституционните права на гражданите и социалната справедливост.  Мотивите за връщане за ново обсъждане на §6 от Преходните и заключителни разпоредби   ", "date": "2017.12.08", "title": "Радев наложи вето върху част от Закона за бюджета на Здравната каса за 2018 г "}
{"url": "http://epicenter.bg/article/Predstoyat-novi-razgovori-mezhdu-liderite-ot-Zapadnite-Balkani-v-Sarbiya/142466/2/0", "text": " След вчерашната среща на върха на лидерите от Западните Балкани в София днес разговорите за общи цели и развитие на региона продължават в Белград.   Лидерите на Гърция, България, Румъния и Сърбия се събират, за да обсъдят икономическото сътрудничество, регионалната стабилност и евроинтеграцията.   Това е втора среща в този формат след тази във Варна преди 2 месеца. Очаква се фокусът да бъде поставен върху икономиката, транспорта, случващото се в региона на Западните Балкани, запазването и укрепването на регионалната стабилност и европейската перспектива на държавите в региона.   Утре правителствата на България и Сърбия ще подпишат меморандум за намаляване на тарифите за роуминга.   Главният прокурор Сотир Цацаров също е на посещение в Белград. По покана на сръбската главна прокуратура ще бъде подписан меморандум за сътрудничество. Меморандумът се подписва седмица преди началото на делото за фалита за КТБ. Един от подсъдимите е мажоритарният собственик на банката Цветан Василев, който живее в Белград от три години. Въпросът с екстрадицията му не е решен и така делото срещу него трябва да се гледа задочно.   ", "date": "2017.12.08", "title": "Предстоят нови разговори между лидерите от Западните Балкани в Сърбия"}
{"url": "http://epicenter.bg/article/Lilyana-Pavlova-tsitira-Borisov--Na-Balkanite-tryabva-da-sprem-da-sme-veliki-/142469/2/0", "text": "\"Трябва да спрем да сме \"велики\"! Да спрем да казваме \"Велика България\", \"Велика Македония\", и да вървим напред\". Това е казал снощи на официалната вечеря след лидерската среща за Западните Балкани премиерът Бойко Борисов. Думите му цитира министърът по европредседателството Лиляна Павлова. Тя бе гост в предаването \"Тази сутрин\" по БТВ.   Павлова, която е бивш министър на строителството, коментира и темата за пътищата, които ще свържат страните по Коридор № 8. \"Ако искаме да се интегрираме, първото е политическото желание и то е факт. Второто е да бъде припознато, че това е дългосрочна тема, не само за мандата на българското председателство. Следващата тема е, че трябва да сме свързани - столиците на Балканите дори нямат въздушна връзка\", отбеляза Павлова.    \"На 1 декември напълно бяхме готови за председателството. Останаха допълнителни тестове на техниката. Вчера беше генерална репетиция и районът беше отцепен - ще има и такива дни, в които районът около НДК ще бъде със затруднено преминаване\", посочи още Лиляна Павлова. Тя уточни, че в НДК има специализирана апаратура за преводи и в момента върви тестването им.   Започваме с Брекзит, започваме с рамката на бюджета, така ще стартира европредседателството, заяви тя.  \"Поемаме председателството от Естония, които постигнаха много, но нещо, което постигнахме с министър председателя Борисов с бъдещия канццлер на Австрия е да не делим 2018 г. на две. И да започнем със Западните Балкани. Себастиян Курц, който се надяваме да формира успешно правителство до Коледа, е на това мнение\", каза още Павлова.       ", "date": "2017.12.08", "title": "Лиляна Павлова цитира Борисов: На Балканите трябва да спрем да сме велики!"}
{"url": "http://epicenter.bg/article/Tsvetan-Tsvetanov-razgovarya-s-predsedatelya-na-Albanskata-republikanska-partiya-Fatmir-Mediu-/142491/2/0", "text": "Председателят на ПГ на ГЕРБ и зам.-председател на партията Цветан Цветанов проведе работна среща с Фатмир Медиу от Албания. Двамата разговаряха в рамките на 10-тата Интерпарламентарна конференция по въпросите на сигурността във Вашингтон. Това съобщиха от пресцентъра на ГЕРБ.  На председателя на Албанската републиканска партия, който е и бивш министър на отбраната (2005 - 2008) и министър на околната среда (2009 - 2013), бяха представени приоритетите на българското председателство на Съвета на ЕС в частта на парламентарното измерение на председателството.  Двете страни се обединиха около мнението, че държавите от Западните Балкани са важен приоритет не само за българското председателство, а и за глобалната перспектива пред Европа.  „Именно в тази връзка трябва да се провеждат максимален брой инициативи - икономически, социални, духовни, които да работят за единението на всички народи от региона и обединена Европа“, категорични бяха Цветанов и Медиу.  ", "date": "2017.12.08", "title": "Цветан Цветанов разговаря с председателя на Албанската републиканска партия Фатмир Медиу "}
{"url": "http://epicenter.bg/article/Stanishev-pokaza-podaraka--koyto-e-prigotvil-za-utreshniya-rozhden-den-na-Stefan-Danailov/142497/2/0", "text": "Лидерът на ПЕС Сергей Станишев показа подаръка, който е приготвил за утрешния рожден ден на Стефан Данаилов.   Това е портрет на Ламбо в ролята на майор Деянов, нарисуван от талантливия художник Валентин Кардамски.   \"Смятам да му напиша - \"На бате Серго от Сергей.\", съобщи още Станишев и поясни: \"Той е мой боен другар и затова избрах образа на майор Деянов\".   Любимият актьор на България утре чества своя 75-годишен юбилей.   Пред журналисти Станишев си припомни и как, докато е бил премиер, е организирал прожекция на \"На всеки километър\" на площада на мястото на бившия мавзолей.  ", "date": "2017.12.08", "title": "Станишев показа подаръка, който е приготвил за утрешния рожден ден на Стефан Данаилов"}
{"url": "http://epicenter.bg/article/Toksikolog-ot-VMA--Pone-24-chasa-bez-shofirane--ako-ste-konsumirali-alkohol/142498/2/0", "text": "  В празничните дни се стига до дълги вечери на маса с много алкохол. Кога организмът ни се изчиства и кога можем да се седнем зад волана на автомобила – това се оказва много сложен въпрос.   Токсикологът от ВМА д-р Валентин Конов е категоричен, че зависи от вида на алкохола и от конкретното състояние на консуматора на алкохол. „Много често една такава информация, за това колко време след консумацията човек е в кондиция да шофира, би могла да подведе абсолютно всеки водач”, обясни той, пред БиТиВи.   По думите на д-р Конов е хубаво е да има период от поне 24 часа без шофиране, ако някой е консумирал алкохол.   Австралийската асоциация на информационната индустрия дава следния пример: Ако консумирате бутилка концентрат от 750 мл или 3 бутилки вино в диапазона между 18 ч. и 2 ч. през нощта, тялото ви ще се освободи от погълнатото количество алкохол едва около 18 ч. на другия ден.   Алкохолът е враг, защото води до самоувереност и лоша преценка на пътя. „Първоначално човек изпада в стадий на еуфория, безгрижен е, реакциите му са такива, че все едно е придобил много сила, и точно това е подвеждащият елемент на употребата на алкохол”, казва още д-р Конов.   Лабораторията на Военномедицинска академия е една от най-добре оборудваните за тестове на алкохол и наркотици. Именно от тук минават най-тежките криминални случаи. В практиката си токсикологът д-р Конов се сблъсква с редица пациенти, злоупотребили с алкохол. Сред най-тежките случаи е мъж, приет в токсикологията на ВМА със 7 промила. „Този човек беше в кома и трудно оживя”, подчерта токсикологът.   При над 5 промила алкохол в кръвта обикновено се стига до кома, показва практиката на д-р Конов.   5 промила означава, че вероятно ориентировъчно човекът е изпил бутилка концентрат.   По данните на Пътна полиция през 2014 г. са заловени 14 627 шофьори, заловени зад волана след употреба на алкохол, през 2015 г. те са били 13 363, а миналата година – 15 742.   Тази година до 3 декември статистиката показва, че да шофират след употреба на алкохол хванати 12 102 души.   „Идеята е да се борим с манталитета – „две ракии може”. В ЕС има 4 държави, в които не се позволява абсолютно никаква консумация на алкохол за шофьорите – Румъния, Чехия, Унгария и Словакия”, отбеляза Настимир Ананиев, бивш председател на транспортната комисия в парламента.   Той посочи, че в чужбина шофьорите се разделят на категории – стандартни; търговски, които шофират служебни коли; и нови водачи. „За всеки има различно ограничение. И ние трябва да вървим в тази посока”, смята Ананиев.   В студиото на bTV беше направен и експеримент на живо т. нар. „алко очила”, тоест какво вижда пияният шофьор. Той показа, че при 1,7 промила картината е напълно изкривена.   Няма как при това положение човек да пази права линия, да има концентрация и няма как възприятията за близките и далечните обекти да бъдат правилни, каза Владимир Тодоров от Асоциацията на застраховани и пострадали при катастрофи.   Основният проблем при шофирането след употреба на алкохол е забавянето на реакциите и изкривеното възприятие за дистанция, категоричен беше той.   Тодоров припомни, че когато човек направи пътно-транспортно произшествие и се установи, че е употребил алкохол, никакви застраховки не важат – нито „Гражданска отговорност”, нито „Каско”. В този случай всички щети, които той е нанесъл – и на инфраструктура, и на други хора, се поемат от този пиян шофьор, посочи той.   „Убеден съм, че свалянето на регистрационните табели, което започна от началото на тази година, и спирането на автомобилите на пияни шофьори – имаме вече близо 7-8 хиляди такива автомобила, които стоят на трупчета, ще даде сериозен положителен ефект в следващите години”, допълни Владимир Тодоров.        ", "date": "2017.12.08", "title": "Токсиколог от ВМА: Поне 24 часа без шофиране, ако сте консумирали алкохол (Видео)"}
{"url": "http://epicenter.bg/article/Tsvetanov-vav-Vashington--Ne-tryabva-da-podtsenyavame-nito-edin-subekt-v-savremenniya-terorizam-/142499/2/0", "text": "Председателят на ПГ на ГЕРБ и зам.-председател на партията Цветан Цветанов участва 10-тата Интерпарламентарна конференция по въпросите на сигурността, която се проведе в американската столица Вашингтон. Форумът се състоя в рамките на Работната група на Конгреса на САЩ по въпросите на тероризма и неконвенционалната война, съобщиха от пресцентъра на ГЕРБ.  Председател на Работната група е конгресмен Робърт Питинджър, конгресмен от Северна Каролина, член на Републиканската партия на САЩ. Заседанията на тази работна група се провеждат два пъти годишно, като на тях се канят изявени парламентаристи от Европа. Тазгодишното заседание беше посветено на глобалните предизвикателства пред съвременния свят - религиозен тероризъм и радикализация, киберсигурност и криптовалути в т.ч. финансиране на тероризма, икономически и кибершпионаж.  Председателят на Комисията по вътрешна сигурност и обществен ред в Народното събрание Цветан Цветанов направи изказване за съпричастността на военното крило на Хизбула към терористичния акт в Бургас пред 2012 г., като призова участниците във форума да не подценяват нито един субект в съвременната терористична дейност. Цветанов подчерта необходимостта от обединяване на усилията на парламентарното и правителственото ниво в Европа за прекратяване на възможностите на подобни организации да развиват криминална и терористична дейност. В изказването беше изрично посочено, че следва да бъдат изработени още по-добри мерки и механизми за обмен на информация между правоохранителните служби на държавите от ЕС, като е редно към този механизъм да бъдат привлечени и държавите от Западните Балкани, пред които се разкрива европейска перспектива.  По-късно през деня изказвания направиха Майкъл Чертоф - секретар на Департамента за вътрешна сигурност на САЩ от 2005 до 2009 г. , конгресмените Джеб Хенсарлинг, Стивън Пиърс и Андрю Бар, както и конгресмен Девин Нунес - републиканец от Калифорния, председател на Постоянната комисия по разузнаване към американския Конгрес и конгресмен Майкъл Маккол - председател на Комисията по вътрешна сигурност в Конгреса на САЩ. По време на панелните дискусии се изказаха изявени представители на американската администрация и мозъчни тръстове.  ", "date": "2017.12.08", "title": "Цветанов във Вашингтон: Не трябва да подценяваме нито един субект в съвременния тероризъм "}
{"url": "http://epicenter.bg/article/Karakachanov-za-Erdogan--Povod-za-pritesnenie-e-vsyako-izyavlenie-za-promyana-na-mezhdunarodni-dogovori/142501/2/0", "text": "  Повод за притеснение е всяко изявление за промяна на международни договори особено когато става въпрос за територии. Това каза пред журналисти вицепремиерът и министър на отбраната Красимир Каракачанов във връзка с изявленията на турския президент Реджеп Тайип Ердоган, в което той поиска ревизия на Лозанския договор, предаде репортер на Агенция „Фокус“.   „Ако не ме лъже паметта Външно министерство е поискало обяснение. Не знам какъв е отговорът, тъй като съм тук в парламента в момента. Едни подобни неща не трябва да ги пропускаме и да се правим, че не ги виждаме“, заяви Каракачанов.   На въпрос дали е необходима национална позиция по темата, за каквато настоява лидерът на БСП Корнелия Нинова, Каракачанов отговори, че няма политическа партия в България, която може да се съгласи, че някой може да претендира за промени на границата, отпадане на международни договори, които гарантират суверенитета на която и да е държава.   „Така че позицията на всички трябва да е еднаква. Мисля, че няма политическа формация, която да има обратно мнение, но не знам – питайте ДПС“, каза Каракачанов.  ", "date": "2017.12.08", "title": "Каракачанов за Ердоган: Повод за притеснение е всяко изявление за промяна на международни договори"}
{"url": "http://epicenter.bg/article/Zadarzhaha-mladezhite--nahluli-s-buhalki-i-metalni-prati-v-stolichna-gimnaziya--Video--/142472/3/0", "text": "Нов случай на агресия в училище. Група маскирани и въоръжени с бухалки и метални пръти младежи нахлуха в Професионалната гимназия по електротехника в София, предава Нова тв.  Охраната не е успяла да ги спре, а след нападението маскираните момчета са избягали.  Нападателите са задържани. Двете момчета са на 18 години, единият е криминално проявен - за хулиганство. И двамата са тренирали бокс.  „На базата на делегираните отчети директорът решава каква ще е охраната на училището”, каза в предаването „Здравей, България” Камен Радев, старши експерт в РУО-София.  Той съобщи, че училището е одобрено за закупуването на турникет-система, която възпрепятства свободното влизане на външни хора. „Въпрос на време е тя да бъде поставена”, добави Радев.  Една от версиите, по които работи полицията, е конфликт заради момиче.  „Едва ли охранител може да спре млади момчета с палки. Ние не можем да спрем децата на входа, но можем да предпазим тези, които са вътре”, каза психологът Младен Владимиров.  „Представете си ако този проблем се беше случил извън училището. Най-вероятно боят щеше да бъде много по-тежък, а можеше да има и други пострадали”, добави той.  Експертът посъветва родителите, когато видят, че детето им в стаята си има бухалка или палка, да поговорят с него.  В училището предстоят родителски срещи, на които ще се говори за агресията сред децата и как могат да помогнат родителите.  ", "date": "2017.12.08", "title": "Задържаха младежите, нахлули с бухалки и метални пръти в столична гимназия (Видео) "}
{"url": "http://epicenter.bg/article/-quot-Bulgargaz-quot--iska-poskapvane-na-prirodniya-gaz-s-blizo-3--ot-1-yanuari-2018-g--/142516/4/0", "text": "Булгаргаз\" предлагат увеличение на цената на природния газ с близо 3% от 1 януари 2018 г. Това съобщиха от пресцентъра на дружеството.  В съответствие с изискванията и условията на Наредба № 2/2013 г. за регулиране на цените на природния газ, \"Булгаргаз\" ЕАД, дъщерно дружество на „Български Енергиен Холдинг” ЕАД предложи на КЕВР да утвърди цена на природния газ за първо тримесечие на 2018 г. в размер на 352,93 лв./хм3 или 33,52 лв./MWh (без цени за достъп, пренос, акциз и ДДС).  В сравнение с утвърдената за четвърто тримесечие на 2017 г. цена (без цени за достъп, пренос, акциз и ДДС), предложената за утвърждаване цена за Първо тримесечие на 2018 г. се изменя както следва:  - увеличение с 2,83 % или 9,71 лв./хм3;  - увеличение с 3,91 % или 1,26 лв./MWh.  Тарифите са две – за количество и за енергия, заради изисквания на Европейската комисия.  ", "date": "2017.12.08", "title": "\"Булгаргаз\" иска поскъпване на природния газ с близо 3% от 1 януари 2018 г. "}
{"url": "http://epicenter.bg/article/Politico--Golyamata-bitka-v-ES-za-reformite-v-evrozonata/142467/11/0", "text": "Ожесточеното съперничество между Европейската комисия и Европейския съвет се върна към живот тази седмица, след като институциите влязоха в поредна разпра заради амбициозен пакет от мерки за бъдещето на единната валута, коментира Politico. Съветът предварително отхвърли пакета - определян като пътна карта за задълбочаване на интеграция в еврозоната, като заяви, че това е ненужно изхвърляне във фискалната политика и поредният ход в напрегнатата и ескалираща война за контрола върху ЕС.   \"Битката всъщност е за институционални интереси, както в подбирането на точния момент за решенията, така и тяхната същина\", каза високопоставен чиновник, споделяйки мнението, ширещо се сред офисите на Европейския съвет.   ", "date": "2017.12.08", "title": "Politico: Голямата битка в ЕС за реформите в еврозоната"}
{"url": "http://epicenter.bg/article/Troyna-poetichna-premiera-v-BAN-sabra-mnogobroyna-publika/142515/6/0", "text": "Автор:    Трима утвърдени български автори –   и   – влязоха в ролята на тримата тенори (многогласието на поезията!), представяйки своите нови стихосбирки на обща премиера в Големия салон на БАН.   Събитието привлече на 7 декември 2017 г. многобройна публика – учени, представители на политиката и културата, любители на поезията, почитатели на тримата автори.   В поздравителен адрес, изпратен от   – кмет на София, се казва: „Това събитие, на което вие тримата – изтъкнати съвременни автори, представяте заедно своите произведения, говори красноречиво за творческа толерантност, взаимно уважение и признание, което е добър пример за начинаещи писатели у нас.   За Столична община развитието на съвремената българска култура, подкрепата за родните писатели и повишаването на интереса като цяло към литературата е един от акцентите в културната ни политика.   Чрез Столична програма „Култура” ежегодно покрепяме издателската дейност, оперативната критика, културната  периодиката и превода. Създадохме традицията закупени от нас стойностни заглавия да бъдат подарявани в училища, библиотеки и на българските общности в чужбина. Пожелавам успех на вашите авторски произведения при срещите с читателите, както и нови вдъхновения за творчество. А това, че тази премиера става в прочутия салон на БАН, е гаранция за успех!”   Този необичаен спектакъл беше организиран от БАН, Съюза на българските писатели и издателство „Захарий Стоянов”, с чието лого са излезли трите книги: „В сянката на хоругвите” от Боян Ангелов, „Хармония” от Димитър Христов и „Стрелата на времето” от Иван Гранитски.   Слово за традициите и новаторството в съвременната словестност произнесе литературният изследовател  .   „Стрелата на времето” е книга за началото и края. Но може да види вечността и безкрая само този, който има вяра, ум, разум, съвест и способност да преодолява преходното. В този поетичен калейдоскоп Иван Гранитски демонстрира виртуозна образност, с препратки към знакови творби в нашата живопис и литература.    Димитър Христов не случайно е избрал заглавието „Хармония”, защото поетът-бард не се уморява да търси хармонията в действителността и в човешките отношения. Любовта тук е вечно изплъзващо се видение. „В сянката на хоругвите” на Боян Ангелов е една проекция на тръпнещата поетова душа, дълбоко ранена от парадоксалната действителност, в която жестокостта и неверието властват.   Музикалното надграждане на поезията винаги добавя онзи необходим артистичен дух, който въодушевява.   Вечерта беше украсена с импровизациите и авторските пиеси на проф.  .    ", "date": "2017.12.08", "title": "Тройна поетична премиера в БАН събра многобройна публика"}
{"url": "http://epicenter.bg/article/Premierat-na-Polsha-Beata-Shidlo-podade-ostavka/142474/7/0", "text": "Според критици смяната на премиера е опит за отклоняване на вниманието преди утрешното гласуване на закони, които биха дали на управляващата партия значително влияние върху съдебната система на Полша. Премиерът на Полша Беата Шидло подаде оставка, а управляващата партия ”Право и справедливост” (ПиС) издигна за поста кандидатурата на вицепремиера и министър на финансите Матеуш Моравецки, предаде ТАСС. \"Шидло внесе оставката си в политическия съвет на партията и тя бе приета. Политическият съвет издигна за поста кандидатурата на вицепремиера Матеуш Моравецки\", съобщи прессекретарят на ПиС Беата Мазурек. Политическият съвет освен това е решил, че Шидло \"ще заема важна длъжност в полското правителство\". Гласуването на кандидатурата на Моравецки и кабинета му ще се състои в долната камара на парламента на 12 декември, съобщи полската държавна агенция ПАП. Други промени в правителството не се предвиждат , отбелязва Асошиейтед прес, цитирана от БТА.", "date": "2017.12.08", "title": "Премиерът на Полша Беата Шидло подаде оставка"}
{"url": "http://epicenter.bg/article/Grisho-se-vidya-s-Andre-Agasi-v-Monte-Karlo/142484/8/0", "text": "  Григор Димитров се чувства като у дома си в Монте Карло. На местните кортове той се видя с Андре Агаси,    Бившият №1 е в ролята на наставник на Новак Джокович, който стартира подготовка за началото на 2018 година.   Първата ни ракета си каза няколко думи с легендарния американски тенисист в Княжеството.   Там се намира новият партньор на екипа на Джокович - Радек Щепанек. Чехът живее в съседство на Ноле.  ", "date": "2017.12.08", "title": "Гришо се видя с Андре Агаси в Монте Карло"}
{"url": "http://epicenter.bg/article/Melaniya--Mechtaya-da-prekaram-Koleda-na-tropitsite/142493/10/100", "text": "\"Нашата коледна традиция е коледната вечеря, а след това отиваме на църковна служба, след което отиваме на друга семейна вечеря. И просто прекарваме времето си заедно\", каза ощя тя Първата дама Мелания Тръмп сподели, че би искала да прекара празниците далеч, далеч от Вашингтон и изобщо далеч от хората. \"Бих искала да прекарам празниците на пустинен, тропически остров със семейството си\", отговори първата дама на въпрос на 10-годишно момче. Първата дама посети за трети път Националната детска болница във Вашингтон, за да поздрави децата и да им почете от любимата си празнична книга \"Полярен експрес\". Мелания бе облечена изцяло в бяло. В типичния си стил бе наметната с бяло палто с широки ревери, а под него носеше бяла блуза полуполо по тялото и вталена пола с висока талия. Единственият цветен акцент бяха обувките със змийска шарка и високк ток. Мелания сподели още, че любимата ѝ коледна песен е \"Oh, Holy Night\". \"Нашата коледна традиция е коледната вечеря, а след това отиваме на коледна църковна служба в полунощ или на следващия ден, след което отиваме на друга семейна вечеря, а на 25 (декември) Дядо Коледа идва и отваряме подаръците. И просто прекарваме времето си заедно.\" Бившият модел разказа, че обича да се храни здравословно и да не преяжда. \"И след това се чувствам чудесно. И всички сме се забавлявали\", допълни първата дама. На Дядо Коледа Мелания си е пожелала \"световен мир, здраве, любов и милост\". ", "date": "2017.12.08", "title": "Мелания: Мечтая да прекарам Коледа на тропиците"}
{"url": "http://epicenter.bg/article/Balgarka-shte-izmine-11-hilyadi-km-iz-Afrika-s-velosiped-i-pazar-za-sokoli-v-Doha/142505/10/67", "text": " Предаването „Покана за пътуване”, по-известно като антидот срещу скуката в неделната вечер, отвежда слушателите си до … „мол” за соколи в Доха, столицата на Катар.  Там има само два сезона – горещ и много горещ и само два исторически периода – преди да открият нефта и след това.   През лятото температурите достигат до 55 градуса, което при влажност от 90 процента придава усещането, че целият град е една гигантска сауна.  Е, в Доха 200-те милиарда долара брутен вътрешен продукт определено успяват да компенсират немилостивата природа.   80 на сто от населението на Катар живее в столицата Доха. А там едва 30 процента са местни. Останалите работят за тях. Изобщо за катарците казват, че ако комар ги ухапе по задника, викат филипинец да ги почеше.   Единственото място, където няма да срещнеш вносна прислуга е тържището за арабски жребци, камили и ловни соколи. За арабите соколът е другар в пустинята, домашен любимец и скъпа инвестиция. Да, не се чудете – цената на отлично обучен летящ  ловец може да бъде повече от милион долара.   Мястото на действието е старият Сук Уакиф (сук означава  пазар, а Уакиф е английският прочит на познатото ни от турското робство вакъф – недвижим имот за религиозни или благотворителни цели).   В нещо като запълнен с пясък басейн насред дюкяна стоят забити стойки,  за които със синджири са завързани соколи. Десетки видове! Някои с наклюнници (вероятно това е птичата дума за намордник), други с капишони на очите. Не е възпитано да ги дразниш със звуци, но те реагират на присъствието ни с разклащане на глави или тръскане на пера.   Традицията за лова с тези царствени птици е привнесена от бедуините преди 5000 години. Днес   В бизнес класата на местната авиокомпания може да се закупи място за поставяне на сокола, а в цената на билета влиза специално меню от 50 грама пилешко. Шейхът на Саудитска Арабия резервирал 19 луксозни кресла за своите хищни питомци.    Отсреща е клиниката за соколи. Място оборудвано с всички съществуващи апарати за преглед на птици и най-квалифицирани доктори от цял свят.  Срещу символичната такса от един катарски риал, всеки може да прегледа, да лекува сокола си, че и безплатен педикюр да му направи.   Блогърката и планинарка Мария Пепелджийска идва с щипещ планински вятър и здрав български студ. Нейният маршрут е към върхове със странни имена – Полежан, Винтчето, Отовица…   Рубриката „50 места от българската история отвъд България” отново е в 50 на сто от състава.  Теодор Борисов разкрива как писателят Димитър Димов е комшия на музея „Прадо” и защо авторът на „Тютюн” и „Осъдени души” има сериозна испанска жилка в творчеството си.   Но! Европа тясна за наш’та душа е! „Покана за пътуване” започва с жега и завършва с високи температура.  Ния Тошкова и Джейми Шадболд ще изминат 11 хиляди километра от Египет до нос Добра надежда на велосипеди през страни като Судан и Руанда. Те вече отлетяха за Африка, но преди това Ния даде специално интервю за предаването.   Г-ца Тошкова е биолог към Националния природонаучен музей. Проучва прилепите в Европа, Индонезия и Централна Америка. Изследва пещери от 10 години, а в момента е част от българското пещерно спасяване. Ходи на работа с велосипед, придружена от двете си хъскита. Джейми Шадболд има стаж в британската армия, където открива призванието си да бъде преподавател. Бакалавърската и магистърската му степен са от Оксфорд. Участва в състезания по бягане. Изминал е хиляди километри на колело.   Така че и за двамата не е проблем да въртят педалите по сравнително равния като релеф Черен континент и да следват набелязания маршрут. Предполагат, че ще го изминат за около 9 месеца, планират да похарчат по 4000 евро всеки и… да не се скарат до края.   Още приключения на страницата на „Покана за пътуване” във Фейсбук", "date": "2017.12.08", "title": "Българка ще измине 11 хиляди км из Африка с велосипед и пазар за соколи в Доха"}
{"url": "http://epicenter.bg/article/Marinela-Arabadzhieva-s-priz-za-biznes-dama-na-godinata/142509/10/0", "text": "Бизнес дама за 2017 година в конкурса на списание GRAZIA спечели Маринела Арабаджиева- собственик на VICTORIA GROUP® HOTELS AND RESORTS.     Водещата туристическа компания в България, разполагаща с 11 хотела, категоризирани 4 и 5 звезди, над 500 ваканционни вили, тур оператор, център за професионално обучение.     От единадесет години модното списание отличава най-добрите жени в 10 категории –телевизия, интернет, общество, бизнес, музика,спорт, дизайнери, актриси, модели и послание във времето.   Основният критерии по които се избират най-успешните дами са адекватността и заслугите им към обществения живот през последната година. В конкурса бяха номинирани 59 жени, десет спечелиха титлата „Жена на годината“ в различните категории.   “Мечтите са тези,които те водят напред и ти помагат да преминаваш границите. В бизнеса е важна смелост, решимост и целенасоченост, много ясно да знаеш на къде си тръгнал и какво искаш да постигнеш. Добрите резултати  са плод на последователност,упорит труд и силен екип.“, смята Маринела Арабаджиева.   Тя е завършила педагогика, международен туризъм и пространствен дизайн. Във всеки хотел  оставя своя почерк, създава елегантна и изискана визия, защото дизайнът е нейната страст, затова я определят, като вдъхновяваща, силна и успяла жена в бизнеса.   Вече 20 години успешно управлява хотелиерския бизнес, а от миналата година създава и сдружение „Маринела“ с единствената цел да даде равен старт на децата и шанс за тяхната бъдеща реализация.   Омъжена е за бизнесмена Вълчо Арабаджиев с когото има четири деца.", "date": "2017.12.08", "title": "Маринела Арабаджиева с приз за бизнес дама на годината"}
{"url": "http://epicenter.bg/article/8-dekemvri--Studentite-praznuvat/142465/2/0", "text": "Днес е празникът на студентите. Очаква се много от тях да отбележат 8 декември с празненства в заведения, като част от празнуващите ще се отправят към курорти и различни населени места в страната.   Ето защо от \"Пътна полиция\" отправиха препоръки за безопасно пътуване. Според прогнозата за времето на днешния студентски празник ще е слънчево.   Началото на празника на българските студенти е назад в годините. През 1897 г. министърът на просвещението проф. Иван Шишманов поставя въпроса първото Висше училище в България да има \"по-особен, свой празник\". На заседанието си от 2 ноември 1902 г. Академичният съвет на Висшето училище определя деня на просветителя Св. Климент Охридски - 25 ноември /8 декември - нов стил/, за свой празник. За първи път студентите го отбелязват през 1903 г. в салона на читалище \"Славянска беседа\" в София. През 1905 г. в Правилника на Висшето училище, което тогава вече се нарича Софийски университет \"Св. Климент Охридски\", за пръв път е записан текстът, че 25 ноември е патронен празник на университета.   От 1916 г. в резултат на официалното въвеждане на Григорианския календар в България годишният празник на университета се измества с 13 дни напред и започва да се чества на 8 декември. Така с годините най-старото и престижно висше училище в България създава и утвърждава 8 декември като символна дата на университетската празничност. Празнуването на 8 декември е отменено след 1944 г. и е заменено с датата 17 ноември, когато е Международният ден на студентската солидарност. През 1962 г. празникът на висшето училище на 8 декември отново е възстановен.   След 1968 г., когато Българската православна църква връща стария стил на Юлианския календар, денят на Св. Климент Охридски отново става 25 ноември. Академичният съвет на Софийския университет решава да отдели патронния празник на висшето училище от общия на 8 декември и определя за свой официален празник 25 ноември - денят на патрона на университета - Св. Климент - архиепископ Охридски. Осми декември остава светска дата и продължава да обединява българските студенти с изключително популярния им празник. Официално 8 декември е обявен за неучебен ден и за празник на всички български студенти на заседание на Съвета на ректорите от 28 октомври 1994 г.  ", "date": "2017.12.08", "title": "8 декември! Студентите празнуват"}
{"url": "http://epicenter.bg/article/Krasimir-Karakachanov--Vladislav-Goranov--Krasimir-Valchev-i-Boil-Banov-otgovaryat-na-vaprosi/142468/2/0", "text": "В петъчния парламентарен контрол ще участват един вицепремиер и трима министри, предаде репортер на БГНЕС.   Красимир Каракачанов, заместник министър-председател по обществения ред и сигурността и министър на отбраната ще отговори на въпрос какво прави МО за опазването и защитата на имотите-частна държавна собственост, които се владеят без правно основание от трети лица.   Финансовият министър Владислав Горанов ще трябва да даде отчет по държавния дълг.   Просветният министър Красимир Вълчев пък ще даде разяснения относно процедура за условията и реда за оценяване и одобряване на познавателните книжки, учебници и учебни комплекти.   Боил Банов, министър на културата ще отговори за неизяснен статут на археологически обекти с национално значение в община Малко Търново. От него се очаква и да посочи мерките, свързани с решаване на въпроса за повече българска музика в радиоефира.    ", "date": "2017.12.08", "title": "Каракачанов, Горанов, Вълчев и Банов отговарят на въпроси на депутати"}
{"url": "http://epicenter.bg/article/Dve-zemetreseniya-za-26-minuti-tazi-nosht-u-nas/142470/2/0", "text": "  Две земетресения са регистрирани тази нощ в района на санданското село Ново Ходжово и на първомайското село Виница.    ", "date": "2017.12.08", "title": "Две земетресения за 26 минути тази нощ у нас"}
{"url": "http://epicenter.bg/article/Prof--Vladimir-Chukov--Tramp-kara-v-nasreshtnoto-/142471/2/0", "text": "  С решението да признае Йерусалим за столица на Израел американският президент Доналд Тръмп \"кара в насрещното\" - така оцени ситуацията в Близкия Изток след хода на държавния глава арабистът проф. Владимир Чуков. Той бе гост в предаването \"Здравей България\" по Нова телевизия.   Ще видим дали третата интифада ще заприлична на първите две, но не вярвам да е толкова кървава, каза в сутрешния блок на Нова телевизия проф. Владимир Чуков. \"Тръмп ми прилича на човек, който кара в насрещното движение – изглежда опасно и налудничаво. Но знаем, че който кара в насрещното движение, ще изпревари всички останали, тъй като действа извън правилата\", обърна внимание проф. Чуков. 50% от мотивите за решението на Тръмп да признае Ерусалим за столица на Израел са свързани с изпълнение на предизборните му обещания, но това е и начин да се деблокира Близкоизточния процес, защото в продължение на 20 години там нищо не се случва, посочи експертът. Никога Израел не е толкова близо до признаване от арабските държави.   Ключът към установяване на дипломатически отношения с арабските държави са палестинците. Докато обаче те не дадат зелена светлина, това няма как да стане, коментира проф. Чуков. Мюсюлманският свят в Близкия Изток никога няма да се откаже от Ерусалим – той е мощен религиозен символ, каза още анализаторът.  ", "date": "2017.12.08", "title": "Проф. Владимир Чуков: Тръмп кара в насрещното!"}
{"url": "http://epicenter.bg/article/Armiyata-ostava-bez--quot-Spartan-quot--zaradi-lipsa-na-pari-za-poddrazhka/142473/2/0", "text": "Той обясни, че от три транспортни самолета \"Спартан\" са обезпечени полетите само на един, при това само до края на годината.  Договорът за поддръжка е изтекъл по-рано тази година и все още не е подписан нов. По думите му трябва да се подпише 4-годишен договор за поддръжка с италианската компания \"Аления Леонардо\". Пари за това обаче в бюджета няма.   В момента текат преговори с производителя на самолетите. Договорената до момента сума е малко над 17 млн. евро.  Каракачанов поискал парите от финансовото министерство още през юни, но до момента няма положителен отговор. В МО имало бюджетни икономии през тази година, но те отишли \"за други неща\".   От думите на министъра стана ясно, че от новата година няма да може да се разчита и на Ан-26.  Трите самолета бяха купени по договор от 2006 г., като първоначално страната ни трябваше да закупи 5 самолета за 91,8 млн. евро. След преговори през 2010 и 2011 г. договорът беше намален до 3 самолета за 55,8 млн. евро.  Освен за военни цели, транспортните самолети \"Спартан\" се използват при донорски ситуации и за транспортиране на тежко болни пациенти, както и за изпращане на помощи.    Сагата с пускането в експлоатация на изтребителите МиГ-29 продължава, стана ясно от думите на Каракачанов. Все още има проблем с маслата за промиване на двигателите, тъй като Русия е въвела ново изискване за лицензиране.   Договорът за поръчката на двата нови патрулни кораба трябва да бъде готов до края на годината, допълни Каракачанов. Те ще бъдат построени от варненската корабостроителна фирма \"Делфин\", която беше единствен участник в търга. Инвестиционният проект е на стойност 820 млн. лв., но заради промени в закона за ДДС реалната сума, която ще получи изпълнителят, намалява със 164 млн. лв.  ", "date": "2017.12.08", "title": "Армията остава без \"Спартан\" заради липса на пари за  поддръжка"}
{"url": "http://epicenter.bg/article/Deputatat-Yulian-Angelov--Ima-saprotiva-sreshtu-zakona-za-veroizpovedaniyata/142478/2/0", "text": "Бихме се съгласили с всяка поправка, която прецизира закона срещу радикалния ислям. Това каза в „Денят започва” на БНТ депутатът от Патриотичния фронт Юлиан Ангелов. Нашата цел е радикалният ислям да бъде вкаран в норми и хора, които отричат светския характер на българската държава и призовават за неща, които не са съвместими с ХХI век, да получат своето наказание, посочи Ангелов.  Учуди ни фактът, че БСП се противопоставиха на този законопроект, тъй като го бяха подкрепили на първо четене в предишния парламент. В случая те се явиха като адвокати на ДПС, подчерта депутатът от Патриотичния фронт.  Промените в Наказателния кодекс, които инкриминират проповядването на радикален ислям и насилственото носене на забрадки, бяха приети на първи четене в Народното събрание. Промените, внесени от ПГ на Обединените патриоти, предвиждат затвор от 1 до 5 години за проповядване на радикален ислям или друга идеология, използваща верски убеждения за политически цели срещу конституционния ред в страната. Затвор до 4 години и глоба до 10 000 лева пък се предвиждат за склоняване чрез принуда или срещу финансова облага за носене на облекло, което частично или изцяло прикрива лицето.   „Това, което гласуваха депутатите е силовата превенция. За мен много по-важен е Законът за вероизповеданията или т.нар. мека превенция, заяви арабистът проф. Владимир Чуков. Трябва да се създаде звено, което да подготвя българския ислямски клир. Трябва да има една мрежа от мерки, много преди да се стигне до силовата превенция, коментира арабистът проф. Владимир Чуков. Той даде пример с редица държави, една от които е Франция. „Франция отпусна солидна сума за изследване на радикализацията и радикалния ислям”, подчерта проф. Чуков. „Има хора, които се самоизолират, както беше в Пазарджик. Това е белег на хора, които изповядват салафитството. Науката трябва да даде много алтернативи и пътища и след това да се правят обобщения. В Турция никога няма да видите религиозно лице на политически митинг. Това, което виждаме тук, го няма в нито една европейска държава”, заяви проф. Чуков.   „Подготвили сме Закон за вероизповеданията и смятаме, че той е много добър. За съжаление, срещаме силен отпор от всички религиозни общности в България. До момента те не проумяват това, което предлагаме. Ще продължим разговорите, няма да се откажем от идеята да внесем този законопроект. Ще го направим, когато постигнем съгласие с вероизповеданията, не искаме напрежение и скандали, а да свършим работа”, уточни Юлиан Ангелов.  По повод кризата в Близкия Изток след решението на Тръмп да признае Йерусалим за столица на Израел проф. Чуков коментира: „Докъде ще се стигне трудно е да се гадае. Много зависи от интифадата, дали натискът ще бъде толкова силен, че да се направи ревизия на това решение. Аз лично се съмнявам. По-скоро става въпрос за инструменти за преговорния процес между двете страни. Това е инструмент за натиск върху палестинци да приемат този план, който най-вероятно ще бъде предложен официално след Нова година. Повече от половината от Западния бряг на река Йордан, ивицата Газа, всички останали теми остават на масата. Зад тези преговори стоят твърде много интереси, ако щете и регионални и световни прегрупирания.”", "date": "2017.12.08", "title": "Депутатът Юлиан Ангелов: Има съпротива срещу закона за вероизповеданията"}
{"url": "http://epicenter.bg/article/Tsvetanov-se-sreshtna-sas-sekretarya-po-vatreshnata-sigurnost-na-SASht--2005---2009-g--Maykal-Chertof/142483/2/0", "text": "В рамките на 10-та Интерпарламентарна конференция по въпросите на сигурността, организирана от Конгреса на САЩ председателят на Парламентарната група на ГЕРБ Цветан Цветанов се срещна със секретаря по вътрешната сигурност на САЩ (2005 – 2009 г.) Майкъл Чертоф. Това съобщиха от пресцентъра на ГЕРБ.  Федерален съдия и автор на Патриотичния акт - закона за противодействие на тероризма в САЩ, Чертоф е знакова фигура в американската правоохранителна система. По време на мандата му (2005 - 2009 г.) бяха поставени основите на съвременната контратерористична система и система за гранична сигурност на САЩ.  Понастоящем Чертоф е водеща фигура в областта на академичното изследване на процесите на радикализация и тероризъм. По време на двустранната среща беше договорена съвместна дейност в редица направления, както и участие в проект, свързан съвместно с централноевропейски мозъчен тръст, който е в партньорски отношения с организацията на Чертоф. Цветанов и Чертоф изразиха взаимно съгласие, че това е само началото на бъдещо дългосрочно сътрудничество.  ", "date": "2017.12.08", "title": "Цветанов се срещна със секретаря по вътрешната сигурност на САЩ (2005 - 2009 г.) Майкъл Чертоф"}
{"url": "http://epicenter.bg/article/Idva-zastudyavane-prez-pochinite-dni--v-planinite-shte-e-opasno/142485/2/0", "text": "  През следващите седмица-две времето ще запази подчертаната си динамика, а температурите през повечето дни ще бъдат над обичайните.   Днес ще остане слънчево и топло за сезона, с максимални температури над обичайните за декември - от 9 до 14 градуса.   През нощта срещу събота ще започне увеличение на облачността и в началото на съботния ден тя ще бъде значителна над по-голямата част от страната, но на изток все още средна и висока.   В планините ще духа слаб, а в югоизточните райони - до умерен вятър от юг. Минималните температури в съботния ден ще останат почти без промяна, около и малко над 0 градуса. Дневните ще са високи за сезона - от 9 до 14 градуса.   Вечерта в събота, отначало над западните райони, вятърът ще се ориентира от северозапад и с това ще започне интензивно, но кратко застудяване. Ще започнат превалявания от дъжд, които на север и по високите полета бързо ще преминават в сняг и през нощта ще обхванат части от Западна, Северна и Югоизточна България.   В западните ниски части на Дунавската равнина и Горнотракийската низина преваляванията ще са съвсем слаби или ще остане без валеж.   В Софийско през нощта срещу неделя ще превали сняг или дъжд, който бързо ще премине в сняг и сутринта ще се образува няколкосантиметрова снежна покривка. По-дебела тя ще бъде в някои части на града и полите на Витоша заради влиянието на планинската преграда пред студения фронт от северозапад.   В югоизточните райони ще превали дъжд. Не са изключени и гръмотевици. Още през нощта от запад на изток валежите бързо ще спират и до обяд в неделя ще са спрели навсякъде.   Неделният ден ще бъде доста студен и ветровит. Ще духа умерен, в Дунавската равнина - силен северозападен вятър. Облачността ще бъде променлива, на места временно намаляваща до незначителна. Въздушната маса, която ще обхваща страната ни в неделя ще бъде доста студена, с температури до около минус 9 градуса във височина. Дневните температури ще бъдат от около нулата в Софийско до 6-7 градуса на юг и югоизток.   Това, заедно със силния и бурен вятър в планините, правят времето много неподходящо и дори опасно за планински преходи.   Изключителната динамика на атмосферните процеси над континента няма да позволи задържане на твърде студената въздушна маса над страната ни.   Още в късния следобед и през нощта срещу понеделник, в челото на огромна циклонална област над континента, към Балканите ще започнат да постъпват топли въздушни маси.   Минималните температури през нощта срещу понеделник няма да паднат много под минус 2-3 градуса и в сутрешните часове бързо ще тръгнат нагоре, достигайки през първия ден на новата работна седмица стойности от около 3, 4 градуса на северозапад до 11, 12 в източните и югоизточни райони. Все пак, по високите полета са възможни и по-сериозни изстивания, до под минус 5-6 градуса в нощните часове.   От вторник до петък времето ще бъде топло за сезона, с минимални температури от около нула до 5-6 градуса и дневни от 9 до 15, 16 градуса. В Някои дни са възможни и малко по-високи стойности, а на северозапад - малко по-ниски. През нощта срещу четвъртък през страната ще премине атмосферен фронт и на места ще превали дъжд, само по най-високите части на планините над 1800-2000 метра - сняг.   Все още е много рано да се дават прогнози за времето по Коледа. Към момента може да се каже само, че съществува голяма вероятност, поне до 20- 21 декември, да запази своята динамика. Това означава, че дори ако се създадат зимни условия за 1-2 или три дни, те с голяма вероятност няма да бъдат трайни и ако планирате пътуване, бихте могли да го направите при избор по-подходящи условия.  ", "date": "2017.12.08", "title": "Идва застудяване през почините дни, в планините ще е опасно"}
{"url": "http://epicenter.bg/article/Korneliya-Ninova--Izyavlenieto-na-Erdogan-za-dogovora-ot-Lozana-e-nepriemlivo/142487/2/0", "text": "  \"Изявлението на турския президент Ердоган в посока на преразглеждане на договора от Лозана е неприемливо. То генерира напрежение и повлиява негативно, що се отнася до стабилността и сигурността в целия регион, както и спрямо сътрудничеството на двустранна и многостранна основа.\"   Това написа във Фейсбук профила си лидерът на БСП Корнелия Нинова.   \"Нека бъде зачитано международното право и принципите на равнопоставеност и добросъседство. Очакваме правителството да изрази официална позиция на България\", добави още тя.      ", "date": "2017.12.08", "title": "Корнелия Нинова: Изявлението на Ердоган за договора от Лозана е неприемливо"}
{"url": "http://epicenter.bg/article/Yordanka-Fandakova--1-433-mlrd--leva-e-byudzhetat-na-Sofiya-za-2018-g-/142490/2/0", "text": "\"1,433 млрд. лева е размерът на бюджета на Общината за 2018 г.\" Това съобщи на пресконференция кметът на Столична община Йорданка Фандъкова. Тя и зам.-кметът Дончо Барбалов представиха проекта за бюджет на София за 2018 година, приоритетите на Столична община и инвестиционната програма.   „Планираме догодина да съберем около 600 млн. лева приходи. Тенденцията е постоянен ръст на собствените приходи, като от 2012 г. до 2016 г. сме осигурили със 151 млн. лева повече, без да се променял размерът на местните данъци и такси”, каза Фандъкова. По думите ѝ се отчита и развитие на икономиката и бизнеса в града.   \"Размерът на бюджета на Общината се дължи на много средства, които са предвидени за дейности, заплати на учители, лекари и социални работници. Имаме и увеличения на средствата от държавата точно за тези направления\", поясни Фандъкова. Тя добави, че собствените приходите на Общината са 654 млн. лева, от които приходите от основния данък - върху недвижими имоти е 103 млн. лева. С тази сума се осигуряват дейностите на столичната община.   Сериозни средствата залагаме за капиталовата (инвестиционната) програма, за да можем и в най-тежката криза да осигуряваме средства, изтъкна още столичният кмет. За 2018 те са почти половин милиард лева – 492 988 000 лева, посочи Йорданка Фандъкова.   „Успяхме да подготвим и защитим проекти за 383 613 000 лева. Успяхме да привлечем средства по оперативните програми и които ще инвестираме през следващата година. Това са целеви средства”, обясни Фандъкова. Според нея най-големият обект за догодина ще бъде строителството на метрото.   2018 година е ключова по приключване на третата линия на метрото, изтъкна Йорданка Фандъкова. „Планираме да инвестираме над 327 млн. лева в строителството на метрото, от тях над 16,5 млн. лева са от Общината, за да гарантираме напредъка по проекта”, посочи кметът.    „Над 103 млн. лева ще бъдат инвестирани в ремонти на улици и булеварди, мостови съоръжения, трамвайни линии”, каза още Фандъкова. По думите ѝ от тези средства малко над 15% са планирани за развитие на базовата инфраструктура. „Наш основен приоритет са инвестиции в поддръжка, изграждане, ремонт на улици и булеварди във всички квартали на общината”, посочи кметът на Столична община. Фандъкова допълни, че всички районни кметове имат ангажимента да посочат тези пътни участъци, по които най-бързо трябва да започнат ремонтни дейности.   ", "date": "2017.12.08", "title": "Йорданка Фандъкова: 1,433 млрд. лева е бюджетът на София за 2018 г."}
{"url": "http://epicenter.bg/article/Slovensko-spisanie-se-izvini-na-Melaniya-Tramp-sled-delo-za-kleveta/142511/10/99", "text": "Словенско списание се извини на първата дама на САЩ Мелания Тръмп за намеци, че е работила като високоплатена компаньонка, докато е упражнявала кариера на международен модел, съобщи \"Асошиейтед прес\", цитирана от БТА. Женското списание \"Сузи\" заяви днес, че е публикувало статия през август 2016 г., в която се казва, че Тръмп в миналото е работила за модна агенция, която предлагала също елитни компаньонски услуги.   Списанието заяви, че статията била изтъкувана сякаш Мелания е извършвала компаньонски услуги.  Ние нямаме доказателство за това. Затова се извиняваме. Не сме имали намерение да засегнем или обидим г-жа Тръмп, посочи списанието.    Мелания Тръмп заведе дело за клевета срещу списанието чрез своя словенски адвокат.   48-годишната Мелания напуска родната си Словения, когато е на около 20 години и среща Доналд Тръмп в Ню Йорк през 1998 г.    Източник: Нова.тв", "date": "2017.12.08", "title": "Словенско списание се извини на Мелания Тръмп след дело за клевета"}
{"url": "http://epicenter.bg/article/Nov-chalga-hit-ozheni-Boyko-i-Korneliya--Snimki--Video-/142486/10/99", "text": "Новата песен на триото Константин, Борис Дали и Илиан осмива публични личности от България и света.   Под формата на илюзия са възпети съпругата на американския президент Мелания Тръмп, реалити звездата Ким Кардашиян, певиците Бионсе и Мадона. Всеки от плейбойте на родната чалга сцена си мечтае за интимна среща с някоя от красавиците, но уви, всичко си остава само сън.   Вторият куплет на шеговитата песен въвежда имената и на родни политици: министър-председателят Бойко Борисов и лидерът на БСП Корнелия Нинова. Закачката е, че двамата ще се \"бракуват\" по любов.    Бойко и Корнелия са близки, но само в съня на чалга фурията Илиан, който влиза в ролята на подставено лице и се заема със задачата да ожени лидерите на двете най-големи партии у нас. Във видеото певецът онагледява \"любовта\" като прави сърце с пръстите на двете си ръце.   Видението продължава още по-любопитно: по главите на гостите на сватбата падат камъни и то не какви да е, а скъпоценни. Едва ли фразеологизмът запазва смисъла си за предстояща опасност, щом от небето валят \"Сваровки\" за хиляди левове. Или е препратка към популярната песен \"Камъните падат\" от комунистическо време - можем само да гадаем – сънят си е на изпълнителя, колкото и комичен да е всъщност.   Припевът запазва забавното настроение, а тримата певци продължават да си мечтаят. И логично за типично мъжки неща: интимност със световен сексимвол, как известна певица \"забива\" на родна земя и, разбира се, футбол. И пак злободневните политически теми вземат връх – българската гордост в спорта Христо Стоичков напуска пределите на игрището и става.... президент.   Клипът на песента продължава закачката и нагледно: триото размахва постери на Камата, точно както си му е редът: с номер в бюлетината и презборно обещание. Номерът е, разбира се, 8-ми, а посланието гласи: \"...И по палмите ще растат пари\". Е, това не е ли мечтата на всеки запалянко!   Партито е на макс, предизборните плакати на Стоичков са по стените, а в стаята се разхождат магарета и кокошки - е, как човек да не се замисли дали това не е алегория реалността в България...   И още: плакатите с лица на Борисов също са закачени, но за разлика от тези на Камата изображенията са замъглени - предпочитанията на купонджийте са налице.   Но колкото и прекрасна да се струва тази паралелна реалност на изпълнителите, алармата звъни и ги връща в реалността. Остават все пак щипката ирония, лекият сарказъм и многото насмешка.           Лудото видео е дело на Люси Иларионов, а животните в него и купонджийската обстановка напомнят на лентата \"Последният ергенски запой\". Автор на закачливия рефрен пък е Мариета Ангелова.", "date": "2017.12.08", "title": "Нов чалга хит бракува по любов Бойко и Корнелия (Снимки, Видео)"}
{"url": "http://epicenter.bg/article/I-bivsh-norvezhki-prints-se-oplaka-ot-Kevin-Speysi/142533/10/99", "text": "Спейси, който седял до него, му казал: \"Хайде да излезем навън за по цигара\", след което го докоснал по гениталиите. Бен отказал на актьора, като му казал \"може би по-късно\" Бившият съпруг на дъщерята на норвежкия крал Харалд Пети Марта Луиз обвини актьора Кевин Спейси, че го е опипал по време на нобеловия концерт в Осло през 2007. Ари Бен, който беше женен за принцеса Марта Луиз 14 години, каза пред норвежкото радио, че Спейси, който седял до него, му казал: \"Хайде да излезем навън за по цигара\", след което го докоснал по гениталиите. Бен отказал на актьора, като му казал \"може би по-късно\". Марта Луиз се омъжи за писателя Ари Бен през 2002 г. Миналата година те се разведоха. От брака си имат три дъщери. Това е поредно обвинение в сексуален тормоз за големи актьор.", "date": "2017.12.08", "title": "И бивш норвежки принц се оплака от Кевин Спейси"}
{"url": "http://epicenter.bg/article/Kiril-Domuschiev--Byahme-sploten-kolektiv--a-ne-individualnosti-/142492/8/0", "text": "Собственикът на \"Лудогорец\" Кирил Домусчиев, поздрави футболистите и ръководството на шампионите по случай класирането на тима за 1/16-финалите на Лига Европа.  Разградчани направиха равен 1:1 като гост на \"Хофенхайм\" в последната си среща в групата и си осигуриха мачове от европейските клубни турнири и напролет. Точката остави \"зелените\" на второ място в група \"С\", а воденият от Димитър Димитров завърши с 9 точки, една повече от \"Истанбул Башакшехир\". Турският тим победи лидера \"Брага\" с 2:1, но това се оказа недостатъчно за продължаване напред.  \"Може и да не направихме най-силния си мач в ЛЕ, но едно нещо ме впечатли - Лудогорец изигра мачовете от групите като отбор и сплотен колектив, а не като индивидуалности. Доволен съм от големия успех, който постигнахме. Определено нашият клуб вдигна много нивото. Стигнахме дотам, че се приема за провал, ако не излезем от групите. Щом търпим критики за играта след днешния успех, това означава, че очакванията към нас са доста големи. Ние ще работим все по-усилено, за да може да продължим да задоволяваме интереса на футболната общественост в България. Благодаря за подкрепата на нашите фенове и всички хора, които стискат палци и изживяват мачовете на Лудогорец в Европа! Тя ни даде допълнителен импулс в тежката битка с нашите изключително класни опоненти\", написа Домусчиев в социалните мрежи.    ", "date": "2017.12.08", "title": "Кирил Домусчиев: Бяхме сплотен колектив, а не индивидуалности "}
{"url": "http://epicenter.bg/article/Ronaldo-poluchi-bodi-sas--Zlatni-topki--za-bebeto/142500/8/16", "text": "Кристиано Роналдо взе 5-а \"Златна топка\". Но той не бе единственият награден. Най-малката му дъщеричка получи боди с пет \"Златни топки\". Португалецът, който е баща на четири деца, бе запитан какво би искал за Коледа, на което отговори през смях: \"Още едно бебе! Шегувам се!\" На церемонията бе и неговата приятелка и майка на най-новото попълнение в семейството - Джорджина Родригес. Роналдо е носител на престижното футболно отличие през 2008, 2013, 2014, 2016 и 2017 г. На корицата на списание \"Marca\" големият футболист е цитиран, че иска да получи общо 7 приза.", "date": "2017.12.08", "title": "Роналдо получи боди със ”Златни топки” за бебето"}
{"url": "http://epicenter.bg/article/Nad-200-000-dushi-sa-evakuirani-v-Kaliforniya-zaradi-golemite-gorski-pozhari/142475/7/0", "text": "  Над 200 000 души са евакуирани в Калифорния заради големи горски пожари, които бушуват в южната част на американския щат, съобщават информационните агенции, цитирани от    Най-големият пожар е в окръг Вентура, където губернаторът на Калифорния Джери Браун обяви извънредно положение.   Пламъците са се разпрострели на площ от над 380 кв. км. Борба с огъня водят над 2500 пожарникари. Друг пожар бушува в съседния окръг Лос Анджелис, като засегнатата площ е около 50 кв. км.   Над 250 училища са затворени като превантивна мярка. 439 жилищни и други сгради са унищожени от горските пожари северно от Лос Анджелис.   Огнища са се появили и в пределите на града. Кметът Ерик Гарсети съобщи, че напълно са унищожени четири сгради, а на други 12 са нанесени щети. Огънят е овладян на 20 процента.   Нарушено е енергоснабдяването на около 23 000 жилищни сгради и предприятия в южна Калифорния, съобщи компанията доставчик. Първите пожари пламнаха в понеделник вечерта, а след това се разпространиха към Вентура и Лос Анджелис.   Ситуацията се усложнява от силния вятър, чийто пориви достигат 33 м/сек. Според синоптиците ветровитото време ще продължи до събота, пише БТА.          ", "date": "2017.12.08", "title": "Над 200 000 души са евакуирани в Калифорния заради големите горски пожари (ВИДЕО)"}
{"url": "http://epicenter.bg/article/Velikobritaniya-i-Evropeyskiya-sayuz-se-dogovoriha-za-Brekzit/142476/7/0", "text": "  Европейската комисия излезе с изявление, че преговорите за Брекзит може да преминат към бъдещите търговски отношения между Лондон и Брюксел, благодарение на постигнатия „достатъчен прогрес“ в първата фаза от разговорите по условията на „развода“.   Това се случи след срещата между британския премиер Тереза Мей и председателят на Европейската комисия Жан-Клод Юнкер, проведена рано сутринта в петък, предава AFP, цитирани от „Фокус“.   „Европейската комисия днес препоръча на Европейския съвет да направи заключение, че е постигнат достатъчен прогрес в първата фаза от преговорите по Член 50 с Обединеното кралство“, пише в заявлението.  ", "date": "2017.12.08", "title": "Великобритания и Европейския съюз се договориха за Брекзит"}
{"url": "http://epicenter.bg/article/Germansko-selo-se-prodava-za-125-hilyadi-evro/142479/7/0", "text": "В неделя, цяло село в германската провинция Бранденбург – населено основно с пенсионери, живеещи в порутени постройки – ще бъде продадено на търг, подобно на съдбата на много други източногермански населени места, пише германската редакция на изданието The Local. В една скорошна утрин, 71-годишният Паул Урбанек вижда странна табела на входа на Алуин, малко, отдалечено селце с разнебитени къщи в Източна Германия. Цялото място е обявено за продан. В неделя, дузината сгради, плюс няколко бараки и гаражи, ще бъде продадено на търг в Берлин, като началната цена е 125 хиляди евро. Който и да купи Алуин, ще получи малка част от германската история – място, чиито празни къщи и застаряващо население отразяват общата съдба на източнотогерманския хинтерланд след обединението на страната преди 27 години. „Задавиха ни със студена вода“, казва Урбанек, стоейки пред порутената си къща - обичайна гледка в целия регион, където селата изчезват постепенно заради напускането на младите хора.  Алуин не е единственото подобно населено място в Източна Германия, която изостава сериозно от западните провинции в икономическо отношение. Доходите на местното население съставят само 67% от тези на сънародниците им на Запад за 2015 година.  Според доклад на германското правителство, между 1990 и 2015 година населението на региона е намаляло с 15%. Това се дължи на големия брой затворени предприятия.  ", "date": "2017.12.08", "title": "Германско село се продава за 125 хиляди евро"}
{"url": "http://epicenter.bg/article/Nov-rekord--Bitkoinat-preskochi-18-hilyadi-dolara/142480/7/0", "text": "  Курсът на криптовалутата биткойн нарасна с над 23% и за първи път в историята на търговете премина прага 18 хиляди долара, сочат данните от търговете на електронната борса Coinmarketcap, предаде ТАСС, цитирани от БГНЕС.   Само за последното денонощие промяната е 4000 долара.   Биткоинът е децентрализирана система на едноименната криптовалута на основата на технологията блокчейн, която може да използва всеки участник в системата с изчислителна мощност (компютър или мрежа).   Концепцията на системата е публикувана през ноември 2008 година от автора (възможно е да е колективен автор) Сатоси Накамото, но взривна популярност биткойнът получи едва през последните години и месеци.   Емисията на биткойни е ограничена по естествен начин и в момента по-голямата част от виртуалната валута вече е \"добита\".      ", "date": "2017.12.08", "title": "Нов рекорд! Биткойнът прескочи 18 хиляди долара"}
{"url": "http://epicenter.bg/article/Tereza-Mey--Ima-sdelka--Tya-e-dobra-za-britanskiya-danakoplatets/142481/7/0", "text": "  Британският премиер Тереза Мей заяви, след разговора си с председателят на Европейската комисия Жан-Клод Юнкер, че Обединото кралство и ЕС са постигнали сделка за Брекзит, която ще гарантира правата на повече от три милиона европейски граждани, живеещи във Великобритания, „според законите, осветени в британските закони и с върховенството на британските съдилища“, пише британското издание The Telegraph,    Освен това, Мей заяви, че сделката включва, „добро за британския данъкоплатец“ финансово споразумение и ще гарантира, че няма да има „твърда граница“ между Северна Ирландия и Ирландия, запазвайки „конституционния и икономическия интегритет на Обединеното кралство“.   Премиерът изрази увереност, че споразумението между Лондон и Брюксел ще даде сигурност на бизнеса.  ", "date": "2017.12.08", "title": "Тереза Мей: Има сделка! Тя е добра за британския данъкоплатец"}
{"url": "http://epicenter.bg/article/Tusk-popari-optimistite--Nay-trudnite-izpitaniya-pred-razgovorite-za-Brekzit-predstoyat-/142488/7/0", "text": "Председателят на Европейския съвет Доналд Туск попари оптимистите, че разводът на Великобритания с ЕС ще приключи бързо и гладко. Той предупреди, че разговорите за транзитния период след Брекзит и бъдещите търговски отношения между Брюксел и Лондон ще бъдат още по-сложни от изстраданата сделка по условията на „развода“, сключена рано сутринта в петък, предава AFP.   „Не забравяйте, че най-трудните изпитания предстоят. Всички знаем, че разделите са трудни, но да се разделиш и в същото време да градиш нови отношения е още по-трудно“, предупреди Туск, цитиран от \"Фокус\".  ", "date": "2017.12.08", "title": "Туск попари оптимистите: Най-трудните изпитания пред разговорите за Брекзит предстоят!"}
{"url": "http://epicenter.bg/article/Senzatsionna-versiya--Yuriy-Gagarin-imal-kontakt-s-izvanzemni--Video-/142489/7/0", "text": "В Интернет изтече информация, че първият космонавт в света Юрий Гагарин е влязъл в контакт с извънземни и е докладвал за това на съветското ръководство, пише esoreiter.ru.  Според изданието уфолозите нееднократно са повдигали този въпрос - според тях такава среща е била неизбежна. А дисциплинираният космонавт и комунист просто не е могъл да скрие този факт, дори и те да са му заповядали да мълчи.  Смята се, че именно докладът на Гагарин за извънземните е станал причина или за гибелта, или за отвличането му от тях. Твърди се още, че именно пришълците са причината за настъпилата по това време смяна във върховете на роководствата на САЩ и СССР. Убитият Кенеди е искал да разсекрети сведенията за извънземните, а Хрушчов прекалено ревностно се захванал с проучването на Космоса.  Разбира се, всички сведения са противоречиви, както и всичко, което се отнася до пришълците и косическите изследвания, подчертава изданието. Например, мнозина подлагат на сериозни съмнения лунните мисии на американците. Неразбираема в такъв случай обаче е позицията на съветското ръководство, което никога не е подлагало на съмнение полетите до Луната на американските астронавти. Защо?  Явно нещата не са толкова прости, а и Съветският съюз достигна Луната, макар и да не прати човек на нея. Според уфолозите Съветите също са установили контакт с извънземните, след което лунните мисии са били прекратени и строго засекретени, вероятно за вечни времена.  Ето какво казва по този повод докторът на философските науки и известен уфолог Владимир Шемшук:  \"Американците са били на Луната, но там са се сблъскали челно с представители на по-високоразвита цивилизация. Затова американците бързо прекратиха тази програма и нарочно водят такава информационна политика, че може и да се повярва и да бъдат осмени техните лунни мисии.\"  За това, че на Луната има извънземни, твърдеше и Марина Попович, която беше не само първокласен летец-изпитател и уфолог, но и познаваше лично много космонавти, в това число и Юрий Гагарин. Нейните лични изследвания подвърждават една интересна теория: Луната по някакъв фантастичен начин е защитена от слънчевите излъчвания, въпреки че няма атмосфера като Земята, която предпазва живота на планетата. Луната, писа Попович, ней-вероятно е създадена изкуствено и е защитена от високо развита извънземна цивилизация…    ", "date": "2017.12.08", "title": "Сензационна версия! Юрий Гагарин имал контакт с извънземни (Видео)"}
{"url": "http://epicenter.bg/article/Skandalno--Obama-sravni-prezidentstvoto-na-Tramp-s-vazhoda-na-Hitler-/142503/7/0", "text": "Огромен скандал се вихри в САЩ, след като Барак Обама сравни президентството на Доналд Тръмп с възхода на Хитлер. В реч пред Икономическия клуб в Чикаго бившият държавен глава не спомена поименно настоящия президент, но пред аудитория от 1800 души предупреди, че \"демокрацията в страната е крехка и може бързо да се разпадне\".  \"Нещо такова се случи през 30-те години на ХХ век в Германия, където въпреки демократичността на Ваймарската република и вековете на високи културни и научни постижения, Адолф Хитлер се издигна и пое властта. Загинаха 60 милиона души. За това трябва да бъдем бдителни\", заяви той.  Обама предупреди американците, че не трябва да приемат демокрацията за нещо дадено от само себе си.  Въпреки че бившият президент не спомена поименно Тръмп, според много американски издания той е имал предвид именно него и девиза му \"Америка първа\", който кореспондира по смисъл с лозунга на хитлеритсткия режим \"Германия над всичко\".  Изказването на Обама предизвика бурни реакции в социалните мрежи. Някои потребители дори обвиниха бившия президент в \"държавна измяна\".   ", "date": "2017.12.08", "title": "Скандално! Обама сравни президентството на Тръмп с възхода на Хитлер "}
{"url": "http://epicenter.bg/article/Myusyulmani-ot-tsyal-svyat-protestirat-sreshtu-reshenieto-na-SASht-za-Yerusalim-/142506/7/0", "text": "Напрежението около статута на Йерусалим не стихва. Мюсюлмани по целия свят протестират срещу решението на Съединените щати да приемат града за столица на Израел.  Движението „Хамас” подготвя нова интифада, а Съветът за сигурност на ООН ще заседава извънредно.  Засега обстановката в Стария град е спокойна, предаде специалният пратеник на bTV в Ерусалим Петър Нанев.  Полицията и армията в Йерусалим са получили допълнителни подкрепления във връзка с очакванията за размирици. Властите очакват размириците да започнат с пълна сила след петъчната молитва, най-вече в окупираните територии – Западния бряг и ивицата Газа. Полицията не е наложила възрастова граница за петъчната молитва, което се смята за липса на извънредни мерки за сигурност.  Вчера имаше сблъсъци между полицията и протестиращи палестинци по улиците на Витлеем, предава RT. Днес гневни араби отново излязоха по улиците на града.  От радикалното палестинско крило на Хамас пък пуснаха видео, с което се заканват да настъпят към Свещения град. То е озаглавено \"Йерусалим, ние идваме!\".  По света протестите на мюсюлманската общност срещу решението на Тръмп да признае Ерусалим за столица на Израел не спират. Денят на петъчната мотива е обявен от мюсюлманите и като „Ден на гнева”.  В Йордания хиляди недоволни протестираха през нощта. „Това решение няма да бъде признато, не и в мечтите ви, само през арабските ни трупове и телата на палестинците”, каза един от протестиращите.  Протести имаше и в Турция. „Ще защитаваме Ерусалим отсега нататък. Това е въпрос на чест”, категоричен беше протестиращ там.  Протест в Турция срещу решението на Тръмп да признае Ерусалим за столица на Израел  Напрежението в Свещения град се повиши и след вчерашната размяна на удари между „Хамас” и Израел. Ракета от ивицата Газа избухна в Южен Израел, което беше последвано от нападение срещу две позиции на движението „Хамас”. Израел изпрати и допълнителни военни части на Западния бряг, за да предотврати размирици.  Американската позиция обаче остава твърда въпреки предупрежденията на световните лидери и протестите и в Съединените щати.  „Все още има въпроси, по които работим – паспортите на гражданите, картите, статута на консулството и посолството. Нямаме всички отговори на този етап, но решението на президента е достатъчно ясно”, подчерта Хедър Норт, говорител на Държавния департамент на САЩ.  ", "date": "2017.12.08", "title": "Мюсюлмани от цял свят протестират срещу решението на САЩ за Йерусалим (Снимки, Видео)"}
{"url": "http://epicenter.bg/article/Pravitelstvo-v-Berlin-ne-po-rano-ot-kraya-na-mart/142522/7/0", "text": "Германската социалдемократическа партия (ГСДП) ще решава на три стъпки дали да направи правителство с консерваторите на канцлера Меркел или да остане в опозиция. И затова евентуалното ново германско правителство няма да стане факт преди края на март.   На заседание на конгреса си вчера (7 декември) германските социалдемократи дадоха мандат на председателя си Мартин Шулц да води разговори с Християндемократическия съюз (ХДС) на Ангела Меркел и с Християнсоциалния съюз (ХСС). Това обаче е само първата стъпка от труден процес с отворен финал, подчертава президентът на Партията на европейските социалисти (ПЕС) Сергей Станишев, който бе гост на конгреса на ГСДП.   Мандатът е да започнат разговори, през януари предстои втори етап – ще се даде оценка на това как са преминали те и евентуално ръководството на ГСДП ще бъде упълномощено да води преговори с Меркел. Следва трети етап на оценка – всеки германски социалдемократ ще получи бюлетина за гласуване в партиен референдум и от неговия изход ще зависи дали ГДСП ще се коалира с ХДС/ХСС. Партийните членове ще гласуват не просто „за“ или „против“ евентуалната голяма коалиция. Те ще разполагат с всички опции – от голяма коалиция, през подкрепа за правителство на малцинството, оставане в опозиция или дори нови парламентарни избори. Затова според Станишев краят на март е реалистичният срок, когато може да се каже ще има ли нова голяма коалиция в Германия или не.   През 2013 г. германските социалдемократи също взеха решение за коалиране с десницата на вътрешен референдум.   Запитан какво е становището на ПЕС – трябва ли ГСДП да влезе в коалиционен кабинет, Станишев отговори: „Ние нямаме намерение да се месим във вътрешните дела на партия, която е на над 150 години! Тя е минала през всичко, през възходи, падения, включително през забрана по времето на нацизма.“ Сигурни сме, че тази партия добре разбира своята отговорност и пред Германия и пред Европа, подчерта Станишев. И цитира премиерите от левицата, лидерите на партии в ПЕС, които казват: ние сме убедени, че едно германско правителство със социалисти ще бъде много по-добро от германско правителство без социалисти.   Сергей Станишев подчерта, че няма универсални решения, всяка страна решава с оглед на ситуацията там. Традициите са много различни, не може да има универсални решения, смята той. Но обърна внимание, че за пръв път лидер на ГСДП е поставил на първо място в речта си Европа. Речта на Шулц имала три стълба – бъдещето на Европа, бъдещето на труда, екологията.    ", "date": "2017.12.08", "title": "Правителство в Берлин не по-рано от края на март"}
{"url": "http://epicenter.bg/article/Erdogan-se-obarna-kam-gratskite-myusyulmani-s--quot-bratya-sanarodnitsi-quot-/142527/7/0", "text": "Турският президент Реджеп Тайип Ердоган се обърна към гръцките мюсюлмани с \"братя сънародници\" в импровизирана реч, която той произнесе в мюсюлманско училище в североизточния гръцки град Комотини (Гюмюрджина), съобщават гръцките медии. Ердоган е говорил пред стотици гръцки мюсюлмани, събрали се да го видят в малцинственото училище, засягайки историята на малцинството, историята на гръцкото православно малцинство в Турция и говорейки за гръцката мюсюлманска общност като \"хора от същата нация\" като неговата, хора, които \"са се борили да оцелеят\" там. При незначителен инцидент преди речта му, Ердоган поискал микрофон, за да се обърне към тълпата, но заместник-министърът на външните работи на Гърция Йоанис Аманатидис, който го придружавал по време на посещението му в Западна Тракия, заявил, че нямало наличен микрофон, тъй като нямало предвидена реч по време на неговото посещение в училището. \"Това не е, за което се разбрахме\", подчертал Аманатидис пред турския президент. В края на краищата се намерил микрофон. Ердоган е бил посрещнат много топло в училището, след като присъствал на петъчните молитви в джамията в Комотини. Въпреки че тълпата, събрала се при строги полицейски мерки, е била по-малка от очакваното, тя приветствала лидера на Партията на справедливостта и развитието бурно, скандирайки името му и \"ти си велик\". Училището се намира на около 200 метра от джамията, в която членове на мюсюлманската общност са скандирали \"нашия лидер, нашия лидер\". Обръщайки се по-късно към местни жители и официални лица в хотел в Комотини, Ердоган подчертал: \"Предприехме важни стъпки за подобряване на житейските условия на гръцкото малцинство в Турция и очакваме същото от Гърция.\"  \"Гръцкото правителство не трябва да очаква турската общност да бъде асимилирана. Интеграцията е различен въпрос\", добави турският държавен глава. Вчера по време на излъчван по телевизията разговор с гръцки официални лица Ердоган повтори призива си за ревизия на Лозанския договор от 1923 г., който установява границите на съвременна Турция и съответно границите между Гърция и Турция, като причина за това изтъкна жизнените условия на етническите турци в Западна Тракия.   Двудневното посещение на Ердоган в Гърция приключва днес.", "date": "2017.12.08", "title": "Ердоган се обърна към гръцките мюсюлмани с \"братя сънародници\""}
{"url": "http://epicenter.bg/article/Papata-poiska-promeni-v--Otche-nash--/142530/7/0", "text": "Папа Франциск призова Римокатолическата църква да коригира най-известната християнска молитва “Отче наш”, тъй като смята част от настоящия й текст за некоректен, съобщи британският в. “Телеграф”,    Става дума за фразата “и не ни въвеждай в изкушение”. Настоящият превод на италиански, както и на много други езици, позволява според понтифа да се предположи, че бог е способен да изкуши. Франциск уточни, че френски епископи са внесли корекции и след тях фразата звучи като “не ни позволявай да попаднем в изкушение”, което той смята за по-верен вариант.  Ползваният във Франция алтернативен вариант бе приет през октомври 2013 г. и впоследствие одобрен от Ватикана. С поправките става ясно, че вината за извършване на грях е човешка, а не божия.  Папата направи предложението си по време на телевизионно интервю, в който той подчерта, че не смята настоящият превод за добър.  “Аз съм този, който е попаднал в изкушение, не той ме е тласнал към него”, коментира Франциск. “Бог не прави това, той ти помага да се изправиш на крака. Сатаната е този, който ни въвежда в изкушение – това е неговата цел”.  Според преданието най-често използваната християнска молитва “Отче наш” е дарена от Исус Христос на учениците му в отговор на тяхна молба.  ", "date": "2017.12.08", "title": "Папата поиска промени в „Отче наш” "}
{"url": "http://epicenter.bg/article/Putin-otiva-pri-Erdogan/142531/7/0", "text": "Руският президент Владимир Путин в понеделник ще посети турската столица Анкара, съобщиха руските медии, като се позоваха на пресслужбата на Кремъл. Визитата е работна. Веднага след Анкара Путин ще замине за египетската столица Кайро.   \"Предвижда се в хода на преговорите с президента на Турция Реджеп Тайп Ердоган да се обсъдят актуални въпроси на двустранното сътрудничество, на първо място - реализацията на големи енергийни проекти\", се казва в прессъобщение от Кремъл. По време на визитата на Путин в Турция, ще бъдат разгледани теми от двустранен и регионален характер. Турските анализатори подчертават, че неочакваната визита на Путин ще бъде осъществена след решението на САЩ да признаят Йерусалим за столица на Израел. Руските също съобщават, че двамата държавни глави ще обменят мнения по въпрси, свързани с положението в Сирия и Близкия Изток. ТАСС припомня, че Ердоган и Путин са обсъдили по телефона на 7 декември вечерта решението на САЩ да признаят Йерусалим за столица на Израел и са изразили сериозна загриженост по този въпрос.   Путин и Ердоган се срещнаха за последен път на 22 ноември в Сочи в рамките на тристранна среща, в която участваше и Иран, за положението в Сирия. Ердоган бе в Сочи и на 13 ноември за двустранни разговори с Путин.   На 11 декември руският президент ще посети и Египет, където ще разговаря с държавния глава Абдел Фатах Сиси.", "date": "2017.12.08", "title": "Путин отива при Ердоган. След това - в Египет"}
{"url": "http://epicenter.bg/article/Aleksandar-Vuchich--Sarbiya-varvi-kam-Evropa--no-ne-i-kam-NATO-/142534/7/0", "text": "Сърбия върви по европейския път, но няма намерение да влиза в НАТО, заяви днес сръбският президент Александър Вучич в интервю за ТАСС преди посещението си в Русия от 18 до 20 декември.  \"Сърбия се намира на пътя към Европа, но за разлика от другите страни в региона не желае да влиза в НАТО. Ние избрахме пътя на военния неутралитет, неотдавна казах това на лидерите на страните от НАТО в Брюксел, ние не го крием. Сърбия ще запази военния си неутралитет, такава е била и ще бъде политиката на Сърбия\", заяви Вучич, цитиран от бТВ.  В западната ни съседка темата \"НАТО\" е особено сложна заради бомбардировките от 1999 г., при които загинаха и цивилни граждани.  На 4 декември генералният секретар на НАТО Йенс Столтенберг заяви, че не се водят преговори за членство на Сърбия в НАТО.  Преди това неговата заместничка Роуз Готемолър на среща с Вучич също отбеляза, че Алиансът приема позицията на Сърбия за военен неутралитет, припомня руската агенция.  ", "date": "2017.12.08", "title": "Александър Вучич: Сърбия върви към Европа, но не и към НАТО "}
{"url": "http://epicenter.bg/article/Krav-se-lee-v-Izrael--myusyulmanskiyat-svyat-na-bunt-sreshtu-reshenieto-na-Tramp-/142538/7/0", "text": "Израелската армия уби двама демонстранти от другата страна на границата с ивицата Газа, предаде Франс прес, като се позова на \"министерството на здравеопазването\" в контролираната от ислямисткото движение Хамас палестинска територия, предава БТА.  Махмуд ал Масри, на 30 години, бил застрелян източно от град Хан Юнис, в южната част на анклава. Това е първият палестинец, убит при протести срещу решението на президента на САЩ Доналд Тръмп да признае в сряда Йерусалим за столица на Израел, отбелязва Франс прес.  Втори палестинец е бил застрелян при демонстрация в източната част на ивицата Газа. Той все още не е идентифициран.  Над 200 палестинци пострадаха при сблъсъци с израелската полиция на Западния бряг на река Йордан и в Източен Йерусалим, предаде ТАСС, като се позова на телевизия Ал Джазира. Тя цитира данни на Палестинския Червен полумесец за 217 ранени. 16 човека са били ранени в ивицата Газа.  Днес навсякъде в арабския и мюсюлманския свят има протести срещу решението на Тръмп.  Стотици хора се включиха в организирана от властите демонстрация в иранската столица Техеран, предаде ДПА.  Те изгориха американски знамена и снимки на Тръмп. Демонстрантите скандираха лозунги като \"Долу Америка\", \"Долу Израел\" и \"Ерусалим ще бъде освободен\".  Подобни демонстрации в знак на солидарност с палестинците бяха проведени и в други ирански градове.  Стотици хора протестираха срещу решението на Тръмп в ливанската столица Бейрут и палестински бежански лагери в страната.  \"Йерусалим е арабски и ще остане такъв\", скандираха демонстрантите в Бейрут.  В Сирия палестинци в бежанските лагери под контрола на правителството протестираха срещу решението на Тръмп.  Имамът на Омаядската джамия в столицата Дамаск Маамун Рахме призова за въоръжена съпротива срещу Израел.  ", "date": "2017.12.08", "title": "Кръв се лее в Израел, мюсюлманският свят на бунт срещу решението на Тръмп (Видео)"}
{"url": "http://epicenter.bg/article/Vasko-Vasilev-shte-posreshtne-s-virtuozen-spektakal-3000-gosti-v-NDK-/142519/6/0", "text": "Над 3 000 души ще станат свидетели на единствения концерт на Васко Василев тази година, който ще се проведе на 10 декември в зала 1 на НДК и който вече е напълно разпродаден.  За поредна година концертът е с подкрепата на Лидл България. Партньорството между веригата и виртуозния цигулар отразява стремежа на компанията да подкрепя стойностното изкуство, да го прави достъпно за хората и да им предоставя повече възможности за пълноценен начин на живот и безценни моменти с хубавата музика.  На сцената на зала 1 на НДК световноизвестният цигулар ще излезе в компанията на солистите на „Ковънт гардън“ и бенд от 11 души от различни националности. Музиканти от Италия, Англия, Аржентина и Испания ще се качат на една сцена с Васко Василев и ще бъдат част от виртуозния спектакъл.   Както винаги, най-младият концертмайстор на оркестъра към Кралската опера в Лондон ще разчита на своя най-верен музикален партньор – около 307-годишна цигулка Амати, от която съществуват само десет екземпляра в цял свят.  „Една от основните цели на Лидл България винаги е била да дава възможност на колкото се може повече хора да се докосват до качественото изкуство и да общуват пълноценно с него.   Дългогодишното ни партньорство с имена като Васко Василев и Лили Иванова отразява именно този наш стремеж. Затова изключително се радваме се, че за поредна година хиляди хора ще бъдат част от вълнуващия свят на музиката и изпълненията на един от най-виртуозните ни и доказани цигулари – Васко Василев“, коментира партньорството Милена Драгийска, Главен изпълнителен директор на Лидл България. ", "date": "2017.12.08", "title": "Васко Василев ще посрещне с виртуозен спектакъл 3000 гости в НДК "}
{"url": "http://epicenter.bg/article/Reshenieto-na-Tramp-ostavi-Netanyahu-bez-vazmozhni-hodove-/142482/11/33", "text": "Всеки новобранец на международна служба знае, че в дипломацията, също както в бизнеса, няма безплатен обяд. Когато опитен бизнесмен като президента на САЩ Доналд Тръмп дава на Израел така желаното признаване на Йерусалим за столица, той очаква нещо в замяна. Именно по тази причина израелският премиер Бенямин Нетаняху нареди членовете на своето правителство да залегнат ниско и – докъдето е възможно, да се въздържат от хвалебствия във връзка с новините от Белия дом.  Като бивш продавач на домакинско обзавеждане (Нетаняху е работил в маркетинг отдела на израелска фирма за мебели) премиерът знае, че прекалено ентусиазираните купувачи вдигат цената на стоките. Нетаняху може да предположи, че Тръмп няма да рискува да разстрои своята саудитска клиентела с чувствителната тема за Йерусалим – свещен както за мюсюлмани, така и за евреи град, само за да удовлетвори своите еврейски и евангелистки привърженици/избиратели.  Никой не прави такъв подарък и то с 50% отстъпка. Първото признание на Йерусалим за израелска столица от чужда държава ще дойде със своята цена и тя няма да е никак малка. Пратеникът на Тръмп Джаред Къшнър намекна по време на форума „Сабан“ във Вашингтон на 3 декември, че администрацията на неговия тъст готви нов скъп подарък за Израел. Президентският съветник каза пред участниците на престижното събитие, че много страни в региона, които традиционно са били врагове на еврейската държава, сега гледат на Израел като на потенциален партньор заради техните общи неприятели – Иран и „Ислямска държава“.  Той отбеляза, че екипът за близкоизточен мир, на който е ръководител, е фокусиран върху прилагането на това, което искат страните в региона – „икономически прогрес, мир за хората“. Но омразата към Иран, любовта към Израел и дори прикритата подкрепа на разузнаването не са единствените необходими съставки за регионален мир. „Ако ще се опитваме да създадем по-голяма стабилност в региона като цяло, трябва да решим този въпрос“, каза Къшнър, имайки предвид израелско-палестинско споразумение. По думите му Саудитска Арабия, Египет, Катар, Йордания, ОАЕ – „всички, с които сме разговаряли“, смятат за важно намирането на решение на палестинския проблем.  И наистина, с уважение към Саудитска Арабия и Обединените арабски емирства, и въпреки важността на положените усилия от американския президент, двама други партньори са необходими, за да се постигне напредък по решаването на палестинския проблем – палестинците и израелците. Малко след като беше избран за първи път на премиерския пост през 1996 г. Нетаняху обяви, че преговорите с палестинците ще се основават на една проста максима: „Ако дават, ще получат. Ако не дават, няма да получат“.  В послание от кампанията преди изборите от 1999 г. Нетаняху обвини лявото крило в това, че изостава от принципите за „реципрочен мир“. Той обеща да поднови преговорите с палестинците за постоянните граници на Израел веднага след вота. Но почти по същото време той обеща и да „предотврати установяването на палестинска държава със столица Йерусалим“.  По време на пресконференция през 2005 г., когато обяви кандидатурата си за лидер на партия „Ликуд“, Нетаняху се похвали: „В миналото вече съм доказал способността си да водя трудни преговори лице в лице с палестинците. Установих принцип, с който сте запознати – този за реципрочността. Те дават, те получават… като настоявах за реципрочност, аз спрях масовото правене на компромиси с Израел“. Нетаняху е имал множество възможности да води преговори с палестинците на принципа „каквото дадат, това ще получат“.  По време на осемгодишния период на управлението на Барак Обама и почти година от идването на Тръмп на власт постоянно чувахме какво трябва да дадат палестинците и какво няма да получат – те трябва да признаят Израел като еврейска държава, да позволят на израелци да се заселят на палестински земи и да се борят срещу „Хамас“. В замяна те няма да се сдобият с независима държава, няма да получат и сантиметър от анексирания от Израел град Йерусалим, няма да контролират границите на своята несъществуваща държава и, разбира се, дискусиите за връщане на палестински бежанци в Израел няма да имат шанс за започване.  Когато покойният председател на Организацията за освобождение на Палестина (ПЛО) Ясер Арафат започна да води преговори с Израел за сключване на постоянно мирно споразумение, десните сили в Израел посочиха, че той не може да бъде партньор, тъй като не е готов да плати цената за сделка с Израел. Неговият наследник - палестинският президент Махмуд Абас също не е определян като партньор, защото няма възможността да плати тази цена.  Широко разпространеното мнение в Израел е, че Арафат се е провалил, тъй като е бил прекалено силен, а Абас – защото е прекалено слаб. И след като Нетаняху трябва да поделя времето си между заседания на кабинета и срещи с полицията и антикорупционни разследващи, той не само не иска да плати цената за споразумение с палестинците, но и не способен да го направи. Когато Нетаняху беше на върха на своята власт, той можеше да насърчи сключването на регионален мирен договор с покровителството на администрацията на Обама, но той не пожела да го направи. Сега, когато се намира на най-ниската точка от управлението си, той не само не желае, но не е и способен да го направи, тъй като не може да прокара каквото и да е било – нито малко, нито голямо.  Реакцията на опонентите на Нетаняху в дясно при всеки негов опит „да даде“ нещо на палестинците, или дори на Тръмп, вече е подготвена: „През последните години имаше ужасно влошаване в състоянието на страната… държавата Израел потъва до най-големите дълбини на корупцията. Ние сме втората най-корумпирана държава на Запад… и ако продължим по този начин, ще застанем на първо място“. Тези думи са на Нетаняху по време на споменатата пресконференция от 2005 г. Те са изказани във връзка с плана на покойния премиер Ариел Шарон да изтегли израелски войски и заселници от Ивицата Газа, тъй като според него тези действия целят да разсеят общественото мнение и да защитят премиера от полицейско разследване по подозрения в корупция.  По това време се твърдеше, че колкото повече се задълбочават разпитите на Шарон от полицията, толкова повече ще се задълбочава откъсването на Израел от Газа, както се изрази бившият член на Кнеста Зви Хендел. Днес можем да парафразираме тези думи като кажем, че обхватът на законите, дирижирани от десницата срещу израелските сили на реда, е съизмерим с обхвата на криминалното разследване срещу Нетаняху.  Премиерът правилно обвини Шарон тогава в правенето на отстъпки пред палестинците, без получаването на нищо в замяна. Тогава Шарон прокара едностранното изтегляне от Газа, без да потърси споразумение с палестинците или подкрепа от другите арабски държави. Сега назрява възможност тази грешка да бъде поправена.  Обвиненията, които Нетаняху отправи към Шарон през 2005 г. са изключително на място днес: „Ликуд“ и държавата се нуждаят от лидер, който ще спре корупцията и ще работи за затварянето на пропастта между хората“.   ", "date": "2017.12.08", "title": "Решението на Тръмп остави Нетаняху без възможни ходове "}
{"url": "http://epicenter.bg/article/Prof--Bozhidar-Dimitrov--Da-pochitame-darzhavnostta--ne-Osvobozhdenieto/142494/11/0", "text": "    Наближава 3 март и 140-годишнината от …какво? От Освобождението на България или от възстановяването на българската държавност? За да стигнем до верния отговор на този въпрос, трябва да припомним събитията, случили се тогава. Кръглите годишнини обикновено се използват от зрелия народ и от зрялата държава, първо, да стегнат редиците си, да укрепят националната идентичност с купища мероприятия – тържествени събрания, походи, паметници и други. И, второ, да се въздаде благодарност към помогналите за Освобождението на страната.   Не зная кой е направил сценария за тези предстоящи чествания на Трети март, но те по принцип винаги са ставали по един и същи начин – и при социализма, и при капитализма. Първата грешка на честването на този голям празник е, че ние отдаваме чест за „Освобождението“ на България. Всеки историк ще каже, че България не е освободена на 3 март. Освободена е само част от нея – Княжество България. Точният термин е друг – на 3-и март ние празнуваме възстановяването на българската държавност. Това, което са направили нашите деди, и тези, които са им помогнали, никак не е малко. Защото в ръцете на българския елит те са дали мощните лостове на държавите, с които те сами вече могат, ако играят правилно, да реализират обединението на всички земи, населени с българи, в рамките на една държава. Те са успели частично. Много съм против тези, които казват: ама те водиха пет неуспешни войни. Не е вярно, войните бяха успешни, а като резултат българите увеличиха териториите си двойно през 1885 г., а в 1912 г. прибавиха днешните 4 южни окръзи – Благоевградски, Смолянски, Кърджалийски и части от Хасковски и Бургаски окръг.   И нека да не плачем, че българският политически елит е бил скапан през тези 140 години. Да не говорим за най-големия му успех, който и аз не знам как са го постигнали. По време на Втората световна война като съюзник на Хитлер ние приключваме войната с териториална придобивка – Южна Добруджа. По време на войната всички страни, особено Унгария и Германия, бяха жестоко орязани. Дори прилично държащата се срещу Русия – Финландия, беше орязана с няколко километра в Карелия и около Санкт Петербург.   Сценарият на честванията за Трети март дълги години предвиждаше да каним Русия. По този начин ние казвахме, че „Освобождението“ на България е станало благодарение на руско-турската война. Само и единствено на нея. След това някой се сети, че не е само руската армия (Русия е империя и в нея има много народи), и започнахме да каним и държавните мъже на Полша, Украйна и на Финландия. Това е добре. Но защо не каним държавния глава на Беларус? А на Казахстан, на Туркменистан, които участват с една дивизия – т.нар. Дива дивизия? Защо не каним Армения, която участва със 117-хилядна армия в Кавказ? Тя е част от руската империя, но тази армия е под командването на арменеца генерал Тергукасов. И когато се врязва в Османската империя, тя причиняват чудовищни загуби на турците. Защо не каним и Грузия? Финландия я каним, защото е имало Финландски полк, участвал в сраженията. Малко известен факт обаче е, че в него само един батальон е бил съставен от финландци. Всички останали батальони (в батальона има 500-1000 войници) са били от руснаци и воини от руската многонационална армия.   Затова е хубаво да поправим тази грешка, да се съберат историци и да кажат на кои държави трябва да бъдат поканени държавните глави. За да няма никой обиден и всички да са доволни. Сред участвалите във войната извън Руската империя, е Румъния, която участва с много войници. Само при втория редут те дават 7000 убити. А защо не каним Сърбия? Ние сме недоволни от намесата й в последните седмици на войната. Защото, когато всичко изглеждало свършено, тя на практика откъсва от България области, населени с българи в Нишко, Поморавието, Сурдулица, Бабушница, Пирот.   Румъния също откъсва части от България – Северна Добруджа. Сърбия дава малко убити в тази война, но тя е причина за цялостното разтърсване на проблема две години по-рано, когато обявява едностранно война на Турция през 1876 година, формира дори български доброволчески легион, който се сражава при Гредетин за сърбите, понася тежки загуби на турците. Легионът от Турция – около 2000 души, заминава директно за Плоещ, където формира българското опълчение с други хора. Там е създаден и химна на България „Шуми Марица“. Истинският боен химн на България, с който сме участвали в пет войни в решителни сражения като при Шипка, Дойран и т.н., прозвучава и хвърля българите в атака. При Дойран българите не атакуват с „Йовано, Йованке“, а с „Шуми Марица“. Затова смятам, че трябва да поканим и Сърбия. Сега стигаме до най-големия проблем: каним Русия и страните, съставлявали част от руската империя. Но защо не каним тези, които взимат политическото решение за възстановяването на българската държава? Защото този акт Русия не може сама да го направи в тази епоха. Да видим защо.   Русия, съгласно решенията, взети през 1815 година на конгрес на Великите сили във Виена, организиран от австрийския канцлер Метерлих, се съгласила и подписала документи, че всяка промяна на границите в Европа ще става с консенсус. И най-вече със съгласието на всички Велики сили. Русия обаче веднъж нарушава това споразумение и следва доста неприятна ситуация за нея. Случва се през 1853 година, когато тя атакува Турция и светкавично Великите сили я наказват с една Кримска война, при която постигат победа над Русия. Този случай виси като обица на ухото на империята и никога повече тя не си позволява да действа своеволно. Русия е предупредена, че нейното настъпление на Запад е свършило, че всяко настъпление дори на километър от Варшава и на километър на юг от Дунав ще предизвика общоевропейска война срещу нея.   Затова Русия предварително подписва документи, че в руско-турската война няма да печели територии за империята на юг от Дунав и на запад от Варшава. Дават й картбланш да настъпва в Средна Азия, колкото си иска – из Туркестан (исторически регион в Азия), Таджикистан, Киргизстан и всички останали. Но в Европа – не.   Да проследим как се развиват събитията до вземане на политическо решение за освобождение на България. След въстанието в Босна, след Сръбско-турската война и след Априлското въстание на Европа й писва от турските зверства у нас и решава да разкара Турция – ако не териториално от Европа, то поне физически. И затова се свиква Цариградската конференция на упълномощени за това посланици на Великите сили.   Тази конференция се свиква през декември 1876 година. Предварително султанът е заплашен, че трябва да се съгласи с всяко решение на Великите сили. И той приема. Точно там покрай всички други въпроси, Великите сили взимат решение България да възстанови своята държавна независимост. Макар и като две държави, но на всички е ясно, че те все някога ще се обединят. Едната със столица София, другата със столица Велико Търново.   Държавите, които участват в това решение на конференцията, са Великобритания, Франция, Германия, Италия, Австрия и Унгария. А някои от тях, като Великобритания, са тайно с Турция.   В деня, в който султанът трябва да дойде и да подпише документа, изведнъж загърмяват топове, влиза радостно и усмихнат османски пратеник и заявява: султанът току-що е дарил конституцията на всички народи в империята и затова сега е безсмислено да им дават автономия, независимост и т.н. Поради което Великите сили са унизени, вкл. и Великобритания, в която трябвало да има избори, а това си било било звучен шамар за управляващите там. Британците са жестоко унизени от османския султан и решават, че трябва да има военна екзекуция. т.е. военно изпълнение, на Цариградската конференция.   Кой обаче да се навие да изпълни т.нар. екзекуция? Всички дипломатично отказват. Франция и Германия казват: ние тук се гледаме на кръв, френско-пруската война, – няма какво да воюваме. Англичаните пък добавят: Ние имаме флот, но нямаме сухопътна войска (това е вярно), и не можем да воюваме. Австро-Унгария взели да се опасяват, че с толкова много народи ще се разбунтуват унгарци, чехи, хървати, словаци, словенци. Русия ги слуша всички и казва: Ние ще изпълним военната екзекуция срещу Турция. Тогава Великите сили предварително определят условията, за които казах по-горе. Дистанционно за краха на Османската империя във войната помагат и други – американците например превземат остров Кипър, а Австро-Унгария окупира Босна и Херцеговина.   Затова, ако трябва да бъдем почтени и да покажем уважение, на честванията по повод 140-годишнината от Трети март догодина, трябва да поканим не само Русия, а и държавните глави на Великобритания, Франция, Германия, Австрия, Унгария, Италия. Това ще бъде добър повод тук да има сбор на държавни глави от цяла Европа или поне на водещите страни в Европа, където ще могат да се решат и някои други въпроси извън нашата прекрасна независимост.  ", "date": "2017.12.08", "title": "Проф. Божидар Димитров: Да почитаме държавността, не Освобождението"}
{"url": "http://epicenter.bg/article/Korneliya-Ninova--Prevrashtame-se-v-otvatre-porobena-darzhava-/142495/11/34", "text": "  - Добър ден.    - Аз ви предлагам и вие да не се занимавате с разследвания, и аз да не споделям моята гледна точка, защото така ще откараме една година – те тяхната, аз моята.    - Ами ето, това е резултатът от една много гигантска манипулация. Оставете какво казват те, какво аз. Органите, които трябва да кажат какво се е случило, в България, пък и в правова държава, са едни – прокуратура и съд. И аз мисля, че вчера господин Цацаров сложи точка на този спор. При това много ме изненада неговото изказване в Народното събрание. Изненада ме, защото той рядко прави политически изказвания, а вчера направи такова.    - Освен юридически, че казва цялата фактология, която мога да повторя, по-важно е, че каза: „Според вас искате ревизия на приватизацията заради справедливостта или защото това ще реши един или друг персонален проблем или ще постави един или друг персонален повод за политически нападки“?    - Цитат. По повод въпросите за приватизация на „Техноимпекс“. Господин Цацаров говори винаги много обрано, но тук си има директно послание – искате ли справедливост или в момента използвате случая за политическа разправа? Що се отнася до справедливостта, за нея трябва да кажат органите, а не шайкаджиите ги наричам аз, заради Антон Тодоров, който е написал книгата „Шайка“, Борисов, Цветанов и сие, и ги е описал достатъчно добре какво представляват. Та тези органи – прокуратура и съд, казват следното… Между другото, вчера имаше също изненада и по тази тема в комисията от главния прокурор. Неочаквано за никого той съобщи, че ДАНС се занимава с „Техноимпекс“ от 2016-та по искане на Бойко Борисов, веднага след избирането ми за председател на партията.    - Да, изпратил е. Занимават се с проверка на приватизацията на „Техноимпекс“. Поискали са от Агенцията по приватизация досието, дадено им е. ДАНС се занимава с това, може би защото е под ръководството на премиера тази служба. Приключват със заключение – няма престъпление, няма неизгодна сделка – изпращат го на прокуратурата. Градска прокуратура го проверява, казва: няма престъпление, няма неизгодна сделка, няма ощетяване на държавата.    - Апелативна го потвърждават и главният прокурор им пише писмо.    - Не мога да ви кажа. Аз разбирам вчера за това. Тази сага си тече от една година.    - Ами очевидно са го направили, след като главният прокурор пише, Градска прокуратура се произнася, Апелативна – няма престъпление. Мен ме изключете като субективен човек в момента. Гледаме обективно на нещата.    - Ама не питайте депутати, питайте органите.    - Не само, че го е казал вчера. Уведомил е госпожа Атанасова на 29 ноември 2017-та. И тук сега аз започвам да питам и да изваждаме изводите за държавата. „Техноимпекс“ е един от случаите. Изводите за държавата. Значи, Борисов възлага сам проверка преди една година, като използва държавната служба ДАНС да го направи. ДАНС изпраща на прокуратурата материалите и те му потвърждават, че няма престъпление. Тоест от една година тези хора знаят истината. Въпреки това пуска шайкаджиите напред да клеветят, да лъжат, да манипулират, да разнасят документи, въпреки че знаят истината, тя е при тях, ние не сме я знаели. За какво ви говори това и тази реплика на главния прокурор? Искаме ли справедливост в приватизацията или се използват…    - Да. Ето ви го. И аз се сдобих. Оказа се, че имам симпатизанти в ГЕРБ, та ми го дадоха.    - Значи, политическите изводи. Защо се прави това, което искат 80% от българите – ревизия на приватизацията? За да има справедливост, за да се постигне тази справедливост или да се употреби този народ, за да се смачка политическият опонент, който ти е неудобен, който те критикува, който мисли различно от теб и го споделя смело това различие в мненията? Каква е целта на това занимание? Аз мисля, че тя лъсна истината и за всеки е ясно, че това е стил на управление – използваш държавна машина, манипулираш фактите, дори манипулираш мнение на главен прокурор. Той затова господин Цацаров вчера така изригна и каза: вие какво искате – справедливост или политически разправи? Това е стилът Борисов и целта е не да има справедливост, а да се изчисти опозицията.    - Не, не съм.    - Вчера.    - Да.    - Сигурно се шегувате.    - Мислите, че ще седна да отговарям на Десислава Атанасова?    - Шегувате се.    - Не, не, край. Слагаме край на тая сага.    - И той е следният – на нея ѝ изпратете много поздрави от мен. Всичко, което има да казва и да показва, да отива и да го носи там, където се решават нещата в правовата държава, а те се решават в прокуратура и съд. Да отива и да го носи там. И ще се видим там като ме призоват на съд. Няма да губи моето, вашето, на зрителите, на партията ни време, да се разправяме по студията и да си размахваме документи. Знам, че това им е целта. Знам го. Първо, да омаскарят председателя на опозицията, второ, да принизят разговора на политиката до тази жълтурия и да не ни дадат възможност да им кажем, че крадат по 10 милиарда лева годишно. Няма да им се получи. Изпратете й много поздрави и я пратете там, където трябва в правовата държава – прокуратура и съд. Аз съм приключила с този въпрос.    - Аз ще си отстоявам това, което имам да казвам и ще го отстоявам докрай. Не могат да ме смачкат по този начин - и това й предайте. Но искам да обсъдим с вас двете като интелигентни хора фактите и да поставим големи въпроси. Например виждате ли в какво превръща Борисов държавата ни? Ето ги фактите. Журналист, който задава неудобни въпроси, му се казва, че ще му изстине столът. Депутат, който прави разследващ филм за корупция на границата, му се завеждат дела; границата се обявява за национална сигурност и който пристъпи на определено разстояние – глоба от 1000 лева. Директор на бюрото за СРС, ако каже, че има стотици драстични нарушения, от трибуната му се казва – внимавай, ще дойде време да те преизбираме и няма да те преизберем. Председател на опозицията говори от трибуната и критикува премиера, че не си изпълнява конституционните задължения – вън от залата и вън от парламента. Хора, разбирате ли в какво се превръща тази държава? Не сме им удобни като опозиция, защото не слушаме, не искаме постове, критикуваме ги. Дайте сега да извадим това, което е минало през иглени уши 10 пъти, на Корнелия Нинова, за да й отнемем моралното право да говори за корупция днес. Не, не можете да ми го отнемете и няма така да стане.    - Но хората да се замислят в каква държава се превръщаме. Отвътре поробена, не отвън, от една партия, която всичко е овладяла. И ако смееш да кажеш нещо различно, ако смееш да критикуваш, независимо какъв си – журналист, директор на независимо бюро за разследване, какъвто и да си ще бъдеш смачкан. Не, няма да бъда. Нито аз, нито БСП, нито хората, които имат собствено мнение. Ще се борим за тяхното собствено мнение.    - За гаража сигурно.    - Защо на моя? Има протокол от Икономическа полиция от 1998-ма, че има преписка и ми искат документи да я проверяват. И стои дата и печат на Дирекция на полицията. Ама защо ме занимава тази жена с това? Да отива в полиция, в прокуратура и в съд и да се оправя. Няма да ме вкара в този махленски спор. Да не говорим, че каква е Десислава Атанасова, Антон Тодоров и Тома Биков, за да им слизам на това равнище аз? Кои са тези хора?    - Антон Тодоров, който написа „Шайката“ за Бойко Борисов? Тома Биков, който каза, че смисълът на живота му е да види Бойко Борисов на подсъдимата скамейка и че заради Мишо Бирата трябва да лежи в затвора? Та тези хора сега, те са тръгнали срещу мен да говорят? Защо не излязат авторитетните хора от ГЕРБ? Там има много интелигентни хора в ГЕРБ, има много подготвени хора в тази материя, има вътрешни авторитети в партията, има хора, които отвън ги уважават. Къде са те да говорят? Кой е Антон Тодоров, та ще разговарям аз с него?    - Къде им е лидерът да дойде на лидерска среща да говорим за прехода? Ама като чу за силовите групировки избяга, като торпедо изчезна. Ще ми праща Антон Тодоров.    - От никъде.    - Платило ги е дружеството, което приватизира „Техноимпекс“, а не физическите лица вътре. Колко пъти това да го обяснявам?    - И 10 пъти да ми зададете един и същи въпрос, 10 отговора…    - Защото са служители, работници на „Техноимпекс“, които по това време са в чужбина, искат да се включат в приватизацията, не може да дойде от Зимбабве в този момент и изпраща пълномощно някой в България да го представлява. Вие разбирате ли за каква елементарщина и жълтурия става дума? И вие искате на това нещо да отговарям.    - Не. Парите по сделката се плащат от дружество „Техноимпекс 98“, а не от физически лица. Но, тъй като това сигурно ще продължи от тяхна страна, още веднъж – или отиват в прокуратура и съд, където им е мястото в правова държава и подават това срещу мен, или, ако това продължи, но не отидат там, където трябва, оттук нататък до края ще го приемам като политическа атака към лидер на опозиция. Или се решава където му е мястото – в съда, или всяка дума оттук нататък приемам единствено като политическа атака към мен и към цялата партия. Защото те целят мен, но чрез мен БСП, разбира се. Аз съм частен случай.    - Да. Ето за това ми се говори много.    - Още един пример за това как не трябва да се прави политика. На това, което ние днес предложихме, чух един отговор. Първо, юридически аргументи, че това е спорно. И второ, че БСП лъжат. Имам чувството, че им е пуснато като промито мозъците и само това изречение – „БСП лъжат, БСП лъжат“. Какво казахме днес и не само днес, ние от БСП го говорим от месеци и години сигурно – имаме тежки проблеми. Общински и държавни болници фалират, хора нямат достъп, умират, частни болници никнат в дворовете на общинските и държавните – потвърди го главният прокурор онзи ден с онази стряскаща пресконференция. Проблемът е ясен.    - Огромен и ясен. Дайте да търсим решение. Какво казваме ние днес? Предлагаме две стъпки. Една - краткосрочни мерки сега и веднага, за да спрем потъването надолу. И друга - дългосрочна. Краткосрочни – предлагаме временно да наложим забрана да се издават лицензи на нови частни болници. Защо? Защото докато прокуратурата проверява тези всичките неща, които изнесе за всичките частни болници, докато вървят дела ще минат години. През това време ще изникнат нови частни болници в дворовете на общинските и държавните. Т.е. проблемът ще се мултиплицира през това време. Дайте временно да спрем издаването на лицензи на нови болници – първа мярка. Втора мярка – дайте да пререгистрираме държавните и общинските болници от търговски дружества в лечебни заведения.    - 450 милиона ние предложихме в бюджета, да. Нека да променим Наказателния кодекс. Главният прокурор каза, че реекспортът на лекарствата, в момента не може да приложи наказателното право, защото го няма в Наказателния кодекс като престъпление. Какво пречи да го впишем и това като законодателна промяна? И в новия Рамков договор да се преизчисли стойността на пътеките. Всичко това са го казали експертите.    - Това, за да спрем в момента падането по-надолу. Те казват – „не, няма проблем, ще дадем повече пари, ние дадохме в бюджета и всичко е наред“. Но повече пари в същата система, те пак ще изтекат по същия начин от държавната и общинската болница в частната, така както го описа главният прокурор. Не е това решението. Втора стъпка, която предлагаме и тук е разумното и голямото. Уви, от отговора съм разочарована. Казваме така – дайте да не си мерим партийните програми. Здравеопазването е тема, която иска национално съгласие. Не бива един дойде, прави едно. След това се смени властта, започва отначало и отменя всичко. И виждаме резултата – всички имаме вина за този резултат. Но осъзнаваме, че не може да продължава така. Дайте да съберем национална енергия – специалисти, експерти, политици - всички сядаме на една маса, слагаме проблемите. Имаме различия, но ще намерим и сеченията. И да го решим. Предложих, дайте да сложим срок, да не е просто така си приказваме във времето. Да бъде до края на март този разговор национален. Да постигнем някакво съгласие по определени важни неща.    - Цяла година, догодина от март месец до септември обществено да го обсъждаме, да искаме съгласие на хората, да искаме мотиви. И догодина, когато дойде бюджетът да го заложим за 2019 г. Като казах – „моля, без политическа ревност коя партия първа го е предложила, коя е по-умна, коя е по-добра и т.н.“ Отговорът беше – БСП лъжат. Кажете ми как се прави така политика? Има няколко сфери, в които колкото и да сме различни, колкото и да се нападаме лично, България няма да се оправи, ако не се постигне това дългосрочно решение политическо. Това са здравеопазване, образование, демографска криза. Това са политики, които искат не едно правителство. Искат две, три, пет, десет години искат да започнеш и да вървиш последователно. Е, уви отсреща, то им е набито в мозъците – БСП лъжат и край. Щом БСП го предлагат, значи не става. Добре, спрете, погледнете, прочетете. Може да не сме прави. Кажете – тук грешите, тук сте прави. И дайте да извикаме хора, които разбират повече от нас. Ние сме политици, ние не разбираме в детайли. Аз не разбирам в детайли от това.    - Това разбрах от госпожа Дариткова – „БСП лъже“. Вие разбирате ли за какво ниско равнище става вече въпрос на политиката.    - Добре. Как те спряха преди няколко месеца подписването на нови договори със Здравната каса от новите частни болници? Не го ли приехме това в парламента? Да, лицензирани са, но няма временно да подписват нови договори със Здравната каса. Това също е ограничение. Но ти го налагаш временно, за да спреш падането надолу, както казах, и да решиш проблема в система, не на парче – днес тук, утре другаде.    - Не. Поне аз нямам такава информация. Другата седмица правим втората среща с ДПС. Тази седмица просто господин Карадайъ беше навън. Но не, нямаме отстъпление. Вот на недоверие за корупция – категорично. Въпросът е да решим по кое време го внасяме.    - Моето лично мнение е през януари. Но ще го решим заедно в групата, парламентарната, и с колегите от ДПС.    - И аз благодаря.    ", "date": "2017.12.08", "title": "Корнелия Нинова: Превръщаме се в отвътре поробена държава "}
{"url": "http://epicenter.bg/article/Valeriya-Veleva--Mozhem-li-da-dirizhirame-balkanskite-razlichiya-v-Bryukselski-takt-/142508/11/33", "text": "Понякога са необясними процесите в българската политика.  Страстите са ожесточени до степен, че ГЕРБ записаха в резолюция на конгреса си „никога с БСП“. И Борисов е в основата на тази позиция.    – зове за загърбване на враждите, налага политика на уважение към различията, събира доскорошни врагове, играе ролята на Омиротворител на Балканите.  И му се получава. От началото на своя трети мандат Борисов е хиперактивен на международната сцена. Позиционира се по-скоро като президент и външен министър, взети заедно, и вече изведе външната политика като приоритет на това правитество. Дали е бягство от вътрешните проблеми в страната, дали е умора от кавгите и битките, в които затъва вътрешната политика, дали е осъзнат стремеж за надграждане на това, което вече е усвоил като държавник - той си знае.  с налагането на идеята за интерграцията на Западните Балкани и така превръща страната ни в центъра на добре отиграни ицициативи.  Само до преди година България бе възприемана като част от периферията на ЕС – нито сме в Шенген, нито сме в еврозоната, на всичкото отгоре сме и най-бедната страна в Съюза. Европредседателството даде шанс за България да излезе от този коловоз и да се позиционира редом до големите. След Охридското споразумение, което затвори вратите на ЕС за нови страни, София реши да вземе инициативата в свои ръце и си постави за цел да даде европейската перспектива на Западните Балкани.  И Брюксел няма да може да ти помогне. Европейските чиновници не разбират в какво се състои драмата на тази „красива земя“, напоена с толкова много братска кръв. Но ние си знаем, че България е зависима от процесите в Македония, че Скопие е зависимо от Белград, че регионът е врящо гърне от етноконфликти, които тлеят. Какъв по-добър шанс от това точно в този момент да кажеш  . И да се покажеш като миротворец, устремен към бъдещето и носещ в Брюксел добри новини от Балканите. Борисов улови точно този миг. Представял ли си e някога някой, че на една маса в София ще седнат министър-председателят на Сърбия Ана Бърнабич и президентът на Косово Хашим Тачи, премиерите Македония Зоран Заев и на Албания Еди Рама, че всички те ще се прегърнат заедно с президента на Черна гора Филип Вуянович и с вицепремиера на Босна и Херцеговина Мирко Шарович? И в средата на тази уникална компания ще ги „дирижира“ българският министър-председател Бойко Борисов, който им казва, че  .   До вчера и в най-оптимистичните прогнози за разведряването на Балканите това беше немислимо. София обаче го постигна. С основание поведението на българския премиер предизвиква респект сред балканските лидери - в някаква степен те виждат в него реализацията на своите надежди и очаквания за еврочленство или пък възможност за контакти, които до този момент са били трудно осъществими. Балканският форум в София идва 14 години след прословутата Солунска инициатива, която заяви ясно и категорично, че бъдещето на страните от региона е в ЕС. Оттогава много неща се случиха на Балканите и в ЕС. На картата в региона се родиха нови държави, което смрази съседи, а пък Съюзът влезе в спирала на евроскептицизъм, довел до Брекзит.    Словения, Хърватия, България и Румъния  са част от ЕС; Сърбия и Черна гора активно преговарят за членство, Македония е със статут на кандидатка, но не преговаря. Босна и Херцеговина е в процес на попълване на въпросника на ЕК, който е първата стъпка към получаване на статут на кандидатка, на какъвто се надява и Албания. Косово пък е независима държава, непризната от пет страни-членки на ЕС, но с посредничеството на Брюксел се води диалог за нормализация между Белград и Прищина, който е част от присъединителния процес на Сърбия.      Сърбия все още гледа на Косово като на открадната част от себе си, Македония спори с Гърция за името си, в Босна и Херцеговина расте междуетническо напрежение и валят призиви за отцепване на сръбския ентитет, Косово иска 17 процента от територията на Черна гора.   И в цялото това кълбо от нерешими сякаш конфликти Борисов казва на балканските лидери: „ . Сякаш говори за друг свят.      Балканите са стратегически важен регион за ЕС. Борисов навреме усети това и постави перспективата на района за европейската му интеграция във фокуса на българското европредседателство. Дали е съзнавал в началото, когато извади тази тема на масата, ефекта, който ще постигне, не знам, но днес  . А това бе с години мечтаната цел на българската външна политика – да станем фактор на Балканите.    Е, след десетилетия на пасивна политика в региона изведнъж София се превърна в координиращ център на балканската политика, на политически връзки и перспективи за икономически проекти.   Още когато бе външен министър Ивайло Калфин постави въпроса        Първо бе договорът със Скопие, с който падна първата бариера за европейската интеграция на Македония.    Последваха двустранни и четиристранни срещи, всяка от които надграждаше и чертаеше перспективи. Така България само за една година успешно се позиционира в европейската политика на интеграция.  Интересна е и тактиката на настоящото българско правитество да обединява враждуващите доскоро Балкански страни в общата кауза.      През октомври Евксиноград стана резиденцията на първата балканска четиристранна лидерска среща с участието на министър-председателите на Гърция Алексис Ципрас, на Румъния Михай Тудосе и с президента на Сърбия Александър Вучич. Тогава Борисов пусна посланията, които Европа искаше да чуе: „  Думите ми вече се превърнаха в рефрен както за българските, така и за балканските политици и бяха повторени на Софийската среща. Утре в Белград е второто издание на този лидерски формат.   Любопитното е, че Евксиноградската среща породи ревност и за малко да доведе до спекулации, че копира Вишеградска четворка, известна с центробежните си спрямо Брюксел сили. Борисов навреме реагира. Обясни и на хърватския си колега Пленкович, който го попита защо не е канен на такива срещи, че с предимство са тези, които имат проблеми. А Борисов се опитва да заобиколи проблемите, за да намери точката на общото сечение. Иначе как ще седне заедно с Ципрас и Тудосе, които не са признали Косово, а пък ние ние посрещаме с почести Хашим Тачи.    Играта е тънка, всеки грешен ход може да предизвика искра, която нашенските нрави да превърнат в огън.    Затова българският премиер гледа да е миролюбив с всички, да ги накара да се почувстват като едно цяло. Мисия, която изглежда, не невъзможна. Въпросът е как ще я проведе. Когато Борисов тръби, че   той иска да бъде чут в Брюксел. Ако гледаме снимката от срещата в София – може и да е прав. Ако обърнем поглед към Атина, където Турция взриви Гърция и региона с искането за преразглеждане на Лозанския договор – рано ни е още да ни отпишат като „барутния погреб на Еворпа“.     за скорошно членство на държавите от Западните Балкани. Амбицията на България е на срещата в София на 17 май 2018 година страните от региона да получат ясен ангажимент. По-напредналите държави в преговорния процес, като Черна гора например, да получат конкретна дата за присъединяване, а останалите да получат времеви хоризонт от около 4-5 години. За Македония например успех ще бъде да получи съгласие за отваряне на преговорите. Албания очаква да получи статут на кандидатка. Тези въпроси обаче няма да се решават от София, а от Франция, Германия и Холандия и това трябва да е ясно отсега.  сериозен детониращ фактор за Балканите и всеки намек за прекрояване на границите трябва да получи моментален отпор.  - само шест месеца. Как Борисов ще продължи външнополитическата си активност след това? Ще бъде ли все така атрактивен за останалите балкански лидери? Ще успее ли до тогава да реализира мащабен икономически проект, както за България, така и за региона?   200-те милиона долара, които Кристалина Георгиева обеща в София, са нищо, в сравнение с огромните инвестиции, които са нужни на региона. Омиротворителят Борисов трябва да сложи и нещо реално на картата на Балканите, което да бъде усетено от обикновените хора. Разбираемо е желанието му през май 2018-а София да \"произведе новина\", срещата \"ЕС- Западни балкани\" да не бъде само протоколна, а от нея да последва реална перспектива за страните от региона.  За това обаче погледът не трябва да е насочен само към Брюксел.    И тук изпитанията са още по-големи.  ", "date": "2017.12.08", "title": "Валерия Велева: Можем ли да дирижираме балканските различия в Брюкселски такт "}
{"url": "http://epicenter.bg/article/Galap--Pesimizmat-za-ikonomikata-ostava--no-malko-namalyava-v-poslednite-godini-/142513/11/33", "text": "През 2017 г. масовите очаквания за икономиката като че ли не изглеждат толкова негативно, колкото в предходни години. Разбира се, чувствителният песимизъм продължава, но като че ли очакванията икономиката да се влоши трайно останаха под очакванията да няма промяна. А от нива трайно над 40% дяловете на негативни очаквания за двете последни години плавно спаднаха на нива под и около 30%. Неутралните очаквания са около и под 40%, а позитивните се колебаят между 10 и 15%.  В края на 2017 г. 39% очакват икономиката да остане в същото положение. 30% - да се влоши и 14% - да се подобри. Останалите се колебаят или не могат да преценят.  По отношение на очакванията за материалното положение на семействата през 2017 г. положителните нагласи, като че ли също показват малко по-високи стойности в сравнение с предходните няколко години и останаха трайно над 10%, след като в предходното десетилетие рядко бяха преминавали тази психологическа граница. Негативните очаквания за личните пари се движеха около и над 20% - едни от най-ниските нива за периода от няколко години. С най-високи стойности, близо под 50%, останаха очакванията материалното положение на семействата да остане без промяна.  В края на годината 45% очакват материалното положение на семейството им да остане същото, 24% - да се влоши, а 13% - да се подобри. Останалите не могат да отговорят.  Т.нар. Индекс на материалните очаквания на „Галъп интернешънъл“ се намира в една от най-високите си точки от години насам: -0,21. Индексът заема стойности от 1 до -1 и в последните две години тенденцията е да остава на нива максимално близки под 0.  2017 г. донесе и исторически ниски очаквания за безработица. Очакванията тя да се повиши останаха трайно на нива под и около 30%, а над 40% вече смятат, че тя ще остане същата. Малко над 10% през годината смятаха, че безработицата ще намалее.  В края на годината 41% очакват безработицата да остава същата, 30% - да се увеличава и 11% - да намалява. Останалите се колебаят.  Данните за безработица, отчитани в редовните изследвания на „Галъп интернешънъл“ се движеха синхронно с официалните данни, което още веднъж доказа точността в работата на агенцията. През ноември декларираната от пълнолетните българи безработица беше 6,6%.  В началото на зимата минимални са дяловете на българите, които очакват спад в цените. Малко над 20% очакват цените да останат същите, а над 65% - да се повишат. През пролетта на 2017 г. дойде скок в очакванията за повишение на цените на основните стоки, защото беше анонсирано предстоящо повишение на цени на комунални услуги. По-късно този ефект беше притъпен.  В последните седмици на годината 67% очакват в идните месеци цените да растат, 22% - да останат същите, а 1% - да намалеят.  Политическите фактори влияеха сериозно на икономическите очаквания. Изборите през 2009 г., довели на власт изключително популярния в онзи момент Бойко Борисов, имаха видимо успокояващо въздействие и негативните очаквания за икономиката за месеци спаднаха от около 60% до около 30%, макар това да бе моментен ефект. По-късно се натрупаха негативни очаквания.   Протестите в началото 2013 г., които доведоха до слизане от власт на тогавашното правителство на Борисов, явно повишаваха усещането за добра перспектива за промяна и това бе свързана с аналогичен моментен спад на тревогата – отново от нива около 60% до нива около 30%.  Именно краищата на двата мандата – през пролетта на 2009 г. и края на 2012 г. се оказваха и двата момента на най-сериозен икономически песимизъм в новия век. Това личеше във всички показатели.  Кратковременният успокояващ ефект в първите месеци на 2013 г. беше последван от ръст на негативните очаквания за икономиката до нива над 40% на фона на започналата нова вълна протести – този път срещу кабинета, ръководен от Пламен Орешарски.  В първата половина на 2014 г. протестите утихнаха и нивата на отрицателни очаквания за икономиката на страната останаха за известно време по-ниски - близо до 30%. Това бе и относително по-спокоен период в политически план и това се отрази на всички показатели за масовите възприятия за икономиката.  С проблемите в банковия сектор и падането на правителството на Орешарски в средата на 2014 г. обаче започна ръст на негативните оценки. С идването на власт на новото правителство на Бойко Борисов (втори управленски мандат за Борисов) в края на 2014 г., започна да се усеща облекчение в политическите нагласи и това явно повлия и на икономическите. Растящият във втората половина на 2014 г. негативизъм не продължи ръста си и през 2015 г., настъпи известна стабилизация. Очакванията за влошаване на икономиката останаха трайно над 40%. През втората половина на 2015 г. и през 2016 г. започнаха да спадат, за да стигнат до днешните нива.  Тази тенденция на спад на негативизма беше свързана и с покачване на очакванията икономическото положение да не се промени – ако през последните месеци на 2014 г. и през първата половина на 2015 г. тези очаквания се движеха около 30%, то в последните месеци на 2015 г. и през 2016 г. започнаха леко да растат, за да останат през 2017 г. близо под 40%.  През по-голямата част от тези няколко години очакванията за подобряване на икономиката по традиция останаха около и под 15% с отделни пикови моменти около смени във властта. По-трайно близки и надминаващи 20%, тези очаквания бяха само в първата фаза от годините на първия мандат на Борисов.  По традиция очакванията за материалното положение на собственото семейство останаха по-благоприятни в сравнение с общите икономически очаквания. Вероятно, общополитическият скептицизъм (донякъде инерционен) не влияеше толкова тук. Но и тук се откриваше въздействието на смените във властта, макар то да не повтаряше буквално очакванията за общото икономическо положение.  Ролята на кратковременните политически фактори личеше ясно дори в очакванията за цените и безработицата. Те отчетливо спаднаха около изборите и смените във властта през 2009 и 2013 г.  В годините назад личеше постепенен и „стъпаловиден“ спад в очакванията за безработицата. Световната икономическа криза през 2008 г. рязко повиши очакванията за безработица у нас. Между 2008 и 2010 г. очакванията за безработица се задържаха на чувствителни нива, но дори и тук изборите през 2009 г. имаха моментно „обезболяващо“ въздействие.  По традиция преобладаващите очаквания в последните години бяха за повишаване на цените на основните стоки. Във втората фаза на първия мандат „Борисов“ това очакване се споделяше от около и над 80% от българите и това останаха най-високите равнища в разглеждания период от няколко години. Именно в края на мандата „Борисов 1“ – в последните месеци на 2012 г. и в първата половина на 2013 г. започнаха и протести по повод високи сметки за комунални услуги. С хода на протестите спаднаха и очакванията за повишаване на цените, повишиха се нивата на онези, които очакват цените да останат същите, а дори и да намалеят. Данните тогава се движеха в синхрон с отбелязаното по-горе намаляване на общия икономически негативизъм и отрицателни очаквания за личните финанси.  В следващите години нивата на песимизъм за цените започнаха да се колебаят около 60%, а по-късно – между 60% и 70%. Неутралните бяха между 20 и 30%, а постепенно трайно се установиха около 20%. Онези, които очакваха намаляване на цените вече не клоняха към нула, а се колебаеха около 5%. През 2016 г. обаче като че ли тези очаквания спаднаха. По същото време обаче леко намаляха и негативните очаквания, а се покачиха неутралните.  ", "date": "2017.12.08", "title": "Галъп: Песимизмът за икономиката остава, но малко намалява в последните години (Графики)"}
{"url": "http://epicenter.bg/article/Lambo-v--Romanat-na-moya-zhivot--Az-sam-priyatel-za-dalag-pat-/142517/11/0", "text": "\"В нашето семейство минавах между капките. Сестра ми Росица е по-голяма от мен, но аз бях любимото дете. Бях щур и бъбрив, а днес поглъщам света около мен мълчаливо, с широко отворени очи.“     Книгата, написана в съавторство с Георги Тошев, излиза във връзка със 75-годишнината на любимия на българската публика актьор.   \" ..Бях на шест години, когато се разболях от нефрит. Много тежко заболяване на бъбреците. Близо година лежах вкъщи. На три часа идваше сестра, за да ми бие пеницилин. Не ми даваха да ям, спазвах гежка диета и беше много мъчително....Като дете ме наричаха за кратко Стьопа, после съвсем естествено станах Ламби   Така започва книгата, която реди случки и спомени, любови и раздели от невероятния живот на Стефан Данаилов.     Като дете се забавлявах, мятайки се отзад на боклуджийската кола.   Помня първия учебен ден в новото училище „Васил Априлов. Появих се със сиво костюмче – панталон и сако. Веднага ме набиха в голямото междучасие. След това се сприятелих с всички съученици и много скоро поведох тайфата. Бях слаб и нисък. Като че ли пуберитетът ми закъсняваше. Но после се източих и започнаха да ми викат Щъркела.    Може да е изящно и фино, но празно и тогава е по-добре да си гледаш някоя скулптура.    нямам предвид сапум „Петел“, с който се переше“. Където и да пътувам, винаги купувам сапуни, за да има ухание. Оттогава съм манияк на тема чистота.   , става ясно от биографията на актьора \"Романът на моя живот\". \"Нашата история беше истинска, повече от обикновен флирт. Мисля, че и тя имаше същото усещане - за любов. Аня е другата жена, която съм обичал истински. Мери разбра това и го преживя много тежко. А и мен ме измъчваше съвестта: мисълта, че трябва да оставиш един човек заради друг, не ми даваше спокойствие. След началната еуфория дойде отрезвяването, а в тази фаза започваш да си задаваш много въпроси. Готов ли си за нов живот? Накъде отиваш? Аня беше умно момиче. Поговорихме и се разбрахме. В края на краищата има една прозаична фраза: \"Важно е кой ти пере гащите\".   От своя страна красавицата, която по това време прохожда в Народния театър \"Иван Вазов\", споделя за тази любов следното: \"Връзката с този мъж беше тайна само за нас двамата. Той беше на 40 години. Изпя ми \"Колко е страшно да бъдеш влюбен на 40 години\" и \"Моето мъжко момиче\". Аз му изпях \"Не остарявай, любов\". След което съпругата му дойде в театъра и каза в кафето: \"Аз съм жената\". Мои \"добри\" колежки ме поканиха на нейната маса. Единственото, което можах да кажа тогава беше: \"Така ли? Той никога не ми е споменавал, че е женен\". След години и аз станах съпруга. Един ден си помислих: \"Боже, какво ли ще стане, ако аз съм на нейно място! До този момент нищо не е станало. Дано Бог ме предпази\", разказва с днешна дата Пенчева за любовта си със Стефан Данаилов.    Понеже не съм чувал да споделят публично нашите отношения, ще спестя подробностите. Но не беше само колегиално партньорство\", признава за увлеченията си 74-годишният актьор.   \" . Отнесе чувствата със себе си. И мисля, че ми прости\", казва Данаилов, който още чувства вина за прегрешенията си към покойната си съпруга.    Според автора на биографията на актьора Георги Тошев на два пъти двамата с Мери са имали възможността да станат родители на собствени деца, но \"не му било времето\". \"Можели са да имат деца, но когато се е случило, са преценили, че не е дошло времето, че ще го оставят за по-нататък\", сподели журналистът.    С нея Ламбо се запознава на снимачната площадка на филма \"Поема\". Между двамата избухва страст, която артистът крие от Мария. Тя обаче бързо угасва и Ламбо не подозира, че ще става баща. \"Срещнах се с Ирен с идеята, че ще я накарам да направи аборт. Обясних й, че имам семейство и жена, на която държа. Нямах намерение да променям живота си. Тя ми обясняваше, че няма да имам никакви ангажименти към детето. След това уж направи спонтанен аборт. Не искам да я обвинявам, но според мен добре го инсценира\", споделя Данаилов в биографията си. Когато научава истината за детето на съпруга си, Мария развива диабет. Тя дълго не иска да приеме истината и дори публично я отрича, докато Стефан не признава публично, че Влади носи неговата фамилия.   Актьорът продължава всеотдайно да се грижи за сина на Мария от Вила Цанков - Росен Цанков, дори той  заболява от полиневрит и е заплашен от перспективата да осакатее завинаги. В този критичен момент Стефан му намира труднодостъпните лекарства от чужбина и спасява доведения си син. \"С Мери се отчаяхме, не бяхме на себе си. Тогава Светлин Русев ни помогна да стигнем до Ванга. През декември отидохме при нея. Цареше гробна тишина. С появата на пророчицата вятър разклати всичко наоколо. Тя викаше мъртви и така й се яви братът на жена ми Георги. \"Какво хубаво момче, как си е ударило главичката.\" Георги загина при катастрофа с мотор. След това се яви дядото на Росен, бащата на Вили Цанков. По едно време Мери не се сдържа: \"Кажи ми ще оживее ли детето ми? Ванга й кресна: \"Стига ма, стига ма...\". Когато разбра, че не сме го кръстили, на салата ни направи: \"Как бе, нали трябва Христос да го пази, бе?\" Как ще го пази, като не сте го кръстили?\". Мери беше религиозна. Бяха й подарили старинна руска икона и тя спеше под нея, докато Росен не се оправи. Малко преди Великден, кръстихме Росен. Станах му кръстник. От онази Коледа до Великден Мери ходеше само с една и съща вълнена пола и връхна дреха. Живееше сякаш работи в Спешна помощ, готова всеки миг да скочи до болницата. Помагах й в битката за живота на Росен. И той се оправи, след като го кръстихме\", спомня си Ламбо за най-трудния момент в живота на семейството.   В книгата Данаилов разкрива и за друг драматичен момент в живота си - когато синът му и Кривошиева влизат във \"ВИП брадър\". Тогава дори закачат портрета на великия актьор там, без той да има нещо общо с предаването. В риалитито Владко и майка му бяха със сегашния обитател на къщата Димтър Ковачев-Фънки, а младият мъж втрещи цяла България, като обяви публично, че се къпе само в неделя, и то не за да е чист, а за да усеща ангела на водата.  Тогава потомственият комунист е обявен за враг на Народния театър, на чиято сцена играе. \"Тогава ми останаха най-близките приятели - Андрей Баташов, Емануела Шкодрева и Евелина Борисова. Дори ми пуснаха тайна бележка, на която пишеше: \"Ние сме с теб\", разкрива още Мастера. Според близките му именно след този сезон на \"ВИП брадър\" Стефан развива коварно онкологично заболяване, което в момента държи в ремисия. \"Болестта ме промени, тя ме накара да си отворя очите за много неща и в някаква степен съм благодарен, че ми се случи. Радвам се, че съм жив\", казва Ламбо.    във Военния театър. \"Тогава ми казаха, че Гришата (Григор Вачков - б.а.) е починал. Помислих си, че ще припадна. Наложи се да отида при психиатър. Той ми каза, че не трябва да се отказвам да играя, защото ще стане по-страшно. Посъветва ме да спра веселбите и да спортувам. И хапчета ми даде, но аз дълго продължавах да треперя преди и по време на спектакъл. Така е и до днес\", спомня си Ламбо. Въпреки че бил здрав по природа, той си припомня с усмивка и за най-големия си гаф на сцената. \"Веднъж си взех кафе с мляко. Представлението почна, а аз веднага усетих колики в стомаха. Исках да изтичам до тоалетната. Нямаше как да предупредя Мариус, с когото играехме заедно. Оставих го да се чуди на сцената. Върнах се, а публиката аплодира. Мина някак си, а една дама ми направи комплимент колко съм бил добър. Госпожо, аз имах друг проблем, не артистичен, а прозаичен, физиологичен. Как да обясня, че почти щях да се насера на сцената. Подобна случка имах и по време на спектакъла \"Дон Кихот\", играех с Кръстю Лафазанов. За щастие, паузата бе дълга и имах време за всичко\", смее се днес Ламбо.        ", "date": "2017.12.08", "title": "Стефан Данаилов в „Романът на моя живот“: Аз съм приятел за дълъг път!"}
{"url": "http://epicenter.bg/article/V---quot-Aarets-quot--Otrovniyat-podarak-na-Tramp-za-Izrael-/142521/11/33", "text": "Решението на американския президент Доналд Тръмп да признае Йерусалим за столица на Израел е добра новина за еврейската държава. Но и отровен подарък, коментира израелският в. \"Аарец\".  А доводът на Тръмп, че го прави заради мира в региона, звучи абсурдно. Той сякаш не разбра, че предшествениците му Клинтън, Буш-младши и Обама не признаха Йерусалим, не защото мразят израелците или таят силна любов към мюсюлманите. А защото последваха съвета на ООН и израелската отбрана, че подобно решение ще саботира мирния процес.  Решението на Тръмп обаче дава коз на радикалните арабски групировки, които определят формулата за „две държави” като измама и приемат лидерите на Египет и Йордания (единствените арабски държави, признали Израел) като съучастници на враговете на исляма.  А радостта на десните и центристките лидери в Израел е твърде късогледа. Позицията на Тръмп по-скоро ще ги изолира от света. Злочеста е страна, която се нуждае от подкрепата на лидер като филипинския президент Родриго Дутерте.  1. В действителност няма мирен процес, който да бъде провалян. Признаването на Йерусалим като столица на Израел винаги се е приемало като бъдеща разменна монета за отстъпки по границите, заселническите жилища или връщането на палестински бежанци. Тръмп даде на еврейската държава това признание даром. Без да предложи нищо на палестинците. За много коментатори това е странна преговорна тактика.  Въпреки че рутинните дипломатически усилия не са спрели, от 2000 година насам не е имало смислен мирен процес между Израел и Палестина.  2. Признаването има значение за регионалната стратегия на САЩ. Гамбитът на Тръмп обаче ще попречи на мирните преговори, които отдавна играят роля за улесняването на други регионални цели. Видимото преследване на мира отдавна се е превърнало в механизъм, чрез който Съединените щати съгласуват своите съюзи с Израел и с привидно антиизраелските арабски държави. Залозите на Тръмп имат по-малко общо с мира, отколкото с това дали това прикритие все още е необходимо.  На фона на цялата несъгласуваност на тактиката и посланията си, администрацията на Тръмп гради ясна стратегия за Близкия изток, която е в рамките на нормалното. На международно равнище, Тръмп се стреми да обедини ключови арабски държави и Израел заедно в стратегически съюз срещу Иран и ислямския екстремизъм. Тази амбиция не е нещо ново. Всяка американска администрация рано или късно стига до извода, че преследването на израелско-палестинския мир е необходимо, за да се поддържа тази регионална архитектура. С Египет и Йордания, обвързани със спогодбите за мир чрез посредничеството на САЩ, във фокуса на тези усилия отдавна са Саудитска Арабия и другите държави от Персийския залив.  3. Международната общност ще реши дали ходът на Тръмп е бил успешен. Саудитска Арабия и нейните ключови партньори дадоха ясно да се разбере, че разглеждат регионалната конфронтация с Иран като стратегически приоритет. Арабската регионална политика е дълбоко поляризирана и фрагментирана, отчасти поради шестмесечната кампания на Саудитска Арабска и Обединените арабски емирства (ОАЕ) срещу Катар. Саудитският принц Мохамед бин Салман се къпе в своеволията си, откакто наследи властта. След ударните му арести на стотици принцове, ликвидирането на ливанския премиер Рафик Харири и упоритото незачитане на хуманитарните последици от блокадата на Йемен, кой би посмял да изключи и друго престъпление срещу старите правила на арабската политика?  ", "date": "2017.12.08", "title": "В. \"Аарец\": Отровният подарък на Тръмп за Израел "}
{"url": "http://epicenter.bg/article/Za-Borisov--Ninova-i--Tehnoimpeks--/142535/11/0", "text": "През последните седмици ежечасно от медиите се разнасяха шумни обвинения от представители на ГЕРБ по адрес на Корнелия Нинова. При толкова много шум е нормално човек да си помисли, че някой има своята голяма цел. Един древен мъдрец е продавал мъдрости. Една такава негова мъдрост е била за началото и края на едно начинание- „Като започваш една работа, мисли за нейния край“. Гледайки началото на обвинителната кампания човек вероятно ще си помисли, че истинската цел е била наистина Нинова. Анализирайки края на тази кампания си мисля, че целта е бил Борисов. В края на кампанията „Техноимпекс“ излязоха факти, които вероятно тепърва ще бъдат използвани срещу Борисов. По негово искане още през 2016 г ДАНС са изискали преписката от Агенция за приватизация и са проверявали сделката за „Техноимпекс“. Няма как да се отрече факта, че тази проверка е извършена въпреки изтеклия давностен срок за извършено престъпление. Но тук изникват няколко въпроса. Дали самата проверка не е нарушение? Как така при тази шумна кампания „Техноимпекс“ Борисов мълчи за проверката, която той е изискал през 2016 г? Дали искането за отпадане на давностния срок за престъпления при приватизацията не е опит за оправдаване на тази проверка през 2016 г? И т.н….  Какъв е ефектът от кампанията „Техноимпекс“?  Прокуратурата и ДАНС казват, че няма престъпление. Това е плюс за Нинова.  Борисов премълчава за изисканата от него проверка и за резултата от нея. Това е не само плюс за Нинова, това е подаване за истинско политическо воле към нея. Какъв е ефектът за Борисов?  Той е изправен пред политически нокдаун. Тръгне ли Нинова да търси отговорност за кампанията „Техноимпекс“, Борисов ще трябва да отговаря дали не е организирал преследване на лидер на опозицията, защото проверката от ДАНС през 2016г може да се окаже незаконна, но същевременно да е целяла намиране на факти, които да се използват срещу Нинова. И този сценарий може да се разиграе по време на нашето европредседателство. Очевидно е, че човекът или групата от хора, които са замислили кампанията „Техноимпекс“, са знаели за проверката на ДАНС през 2016 г. Знаели са и че тази проверка е изискана от Борисов. Знаели са, че той по време на кампанията „Техноимпекс“ няма да спомене за нея. Знаели са, че при шумна кампания ще излезе и информация за тази проверка, която до този момент е била неизвестна за обществото. Вероятно знаят и че ако подадат такъв пас за политическо воле на Нинова, то тя ще разстреля политически Борисов. Накрая бих направил следното обобщение.  Този или тези, които целяха да изкарат истината за изисканата от Борисов и осъществена от ДАНС проверка на сделката „Техноимпекс“ през 2016 г., постигнаха целта си. Постигната бе и целта да се подаде пас за политическо воле на Нинова, която да разстреля политически Борисов.  С други думи истинският сценарист на кампанията „Техноимпекс“ е помислил сериозно за края на тази кампания. Но това означава, че ако целта на изисканата от Борисов проверка през 2016 г е била Нинова, то целта на кампанията „Техноимпекс“ 2017 вероятно е бил Борисов  Очевидно е, че Борисов има политически врагове. Но дали най-големите му врагове не са от ГЕРБ?", "date": "2017.12.08", "title": "За Борисов, Нинова и „Техноимпекс“. Кой е печелившият!"}
{"url": "http://epicenter.bg/article/Dimitar-Gardev--Balgariya-tryabva-da-postavi-problema-za-zhelaniyata-na-Erdogan-zaedno-s-Bryuksel/142537/11/0", "text": "- България не е подписала Лозанския договор, но е страна по него косвено. В договора се маркира границата между България и Турция и там е записано, че тя е от Резовското устие до Марица. Всякакви ревизии за нас са неприемливи. Затова реакцията от страна на Външно министерство е правилна.  Като цяло ние трябва да бъдем обезпокоени. Първо, защото тази граница не е вече само между България и Турция, но и между ЕС и Турция. Това е граница на Европейския съюз. И когато един държавник, какъвто е Ердоган, отправя намерения или желания за промяна – и то не за първи път, България заедно с ЕС в Брюксел трябва да изчисти въпроса като страна-член на ЕС в защита на европейските граници.  - Ако Ердоган не слуша Брюксел, едва ли ще послуша София или някой балканска държава само по себе си. Но по принцип в този основополагащ договор е очертана и турската държава от Мустафа Кемал паша и не бива да има никакви неизяснени въпроси.  Има клаузи, които при новата политика на Турция се явяват възпиращи за нея и не й харесват. Но това не означава, че другите държави трябва да скъсат едно такова основополагащо за Балканите международно споразумение. Въпросът е сложен, затова трябва да бъде пренесен на територията на отношенията Европейски съюз-Турция.  Малцинствените въпроси ще ги решаваме по пътя на затварянето на главите за европейско членство. Както Турция има претенции за островите в Егея, ЕС има претенции за спазването на правата в Турция, към спазването на правата на малцинствата и т.н.  - Не бих искал да давам Ципрас като пример в някои отношения. Не трябва за всичко да копираме съседите. Всяка държава трябва да се държи както подобава и според собствените си интереси.  Но нека кажа още нещо много важно за диалога между ЕС и Турция. Присъединяването към ЕС, към което Турция се стреми, не позволява да бъде присъединена държава, която има претенции към съседите си. Виждате ли как позицията набира сила и как има достатъчно обективни основания, които да бъдат поставени като въпроси към сегашното турско ръководство – ръководството, което промени конституцията и през 2019-а Турция ще бъде една друга страна.  Да се върнем към въпроса с поведението на Гърция. Посещението на Ердоган е в друга страна, там се водят преговори. Може ли да се позволи една държава да коментира среща между ръководителите на Турция и Гърция? Не виждам основание българският президент или премиер да взимат специално отношение. Но смятам, че реакцията на МВнР бе правилна. Българският парламент, общество и медии също са в правото си да ги коментират. И трябва.  Изключително важно е отношенията между България и Турция да бъдат поставени на обективна основа. Както България да не бъде използвана по никакъв начин за нападки към Турция, така и Турция да не прехвърля междудържавните отношения на обществени организации, сдружения и форми на партии, които не са представени в парламента. Да споменавам ли, че става дума за ДОСТ?  Отношенията между България и Турция трябва да бъдат между двете държави, а не между общности. Държавни и правителствени лица не трябва да подкрепят само фрагменти от българското общество. Както ние не се намесваме в частни и конкретни случаи при тях, така и те не би трябвало да го правят. Това е и в рамките на Лозанския договор, за който говорим.    - Да, нека го поставим в Брюксел. Нека не само България бъде инициатор.  Ние не сме провокирали въпроса. Фактът е, че един човек излезе и каза, че иска промяна. На какво основание? В най-тежките моменти от политиката между двете страни, когато беше възродителният процес например, Демирел два пъти за една година беше в България и никога не е поставял въпроса за промяна на границите.  - Темата е тежка, защото процесът беше блокиран с едно непремерено изказване в началото на мандата на Жан-Клод Юнкер, който заяви, че докато е председател на Еврокомисията ново разширяване няма да се случи. Това обезсмисли усилията на страните на Западните Балкани. А нека бъдем наясно – в тези разпокъсани от конфликти държави единственият обединяващ фундамент е европейското членство. Изказването на Юнкер беше грешка. Без спойващ елемент на Балканите, от гардероба излиза национализъм. Национализмите доведоха до кървавите събития, с които не можем да се справим вече повече от 20 години.  От друга страна, проблем на България бе това, че делегира цялата си политика относно Балканите на Брюксел. Оттам чакахме решение. Оказа се, че ЕС изпадна в трудности и няма единна политика не само по въпроса за разширяването, но и за бежанците, финансовите въпроси, Брекзит и т.н. При липсата на единна европейска политика на преден план излизат задълженията на държавите, които са обречени да бъдат съседи. България трябва да има собствена визия и стратегия и тя трябва да излиза до политическия хоризонт от поне 20 години. Трябва да знаем каква искаме да бъде ролята ни в региона, какво правим със съседите и как можем да им помогнем. Никога България не е била в положението си да няма визия за ролята и мястото си на Балканите и региона. България е формирала балкански съюзи, участвала е в тях. Предоверихме се на Брюксел и тази грешка не бива да се повтаря.  - Да, получи се. Това е форумът и мястото, където можем да сондираме и да изградим обща концепция за развитието на региона, съвместно с държавите, които не са членки на ЕС. Те затова идват в София сега, затова търсят България. Виждат шанса си да излязат от патовата ситуация, в която бяха поставени. В друго можем и да не успеем, но в това трябва да успеем задължително по време на председателството. Изисква го нашето съвремие. Това не е опция, това е задължение.  - Изключителен приоритет. И отношенията на Македония към България се оказа, че са по-важни, отколкото тези със Сърбия. Казвам го от позицията на 11-годишната безуспешна политика на предишните македонски управляващи - съюзът със Сърбия ги доведе доникъде.  Кризата в Македония пряко влияе върху България. Да си припомним 2001 година. Тогава бяхме въвлечени в противопоставяне между нахлулите албански сепаратисти и македонската страна. За да не се повтарят събитията, ние трябва да имаме превантивна роля, да държим тези процеси в рамките на политическия диалог. Никога не бива да допуснем повторна ескалация, а такива намерения има.  На Балканите има две линии – едната е интернационална и глобална, другата – местна и националистическа. Изтласкването на заден план на възможностите за интеграция в ЕС веднага вадят националистическата. Какво имаме в Косово? Имаме победили националистически партии на изборите. Тримата победили са командири на техни военни организации. Рамуш Харадинай е два пъти подсъдим в Хага.  Вижте процесите и в Босна, където излязоха и сръбските, и хърватските националисти. Прекрасен пример за недалновидна европейска политика – Босна и Херцеговина е сложна федерация от три общности. Там има хървати. Как да обясним на живеещите в Босна хървати, че техните хървати в Хърватия са членове на ЕС и се ползват от всички плюсове на европейското си членство, а те в Босна няма да бъдат членове на ЕС. Вижте тяхната опция: защо да не се присъединим към Хърватия, така и така сме си хървати.    - Има ясни стандарти и който по-бързо затвори главите, толкова по-бързо ще влезе.  - Коридор №8 беше блокиран от предишната политика на Никола Груевски в Македония. Той заяви, че паралелно ще изгражда коридорите Гърция-Македония-Сърбия и Албания-Македония-България, но всъщност даде превес на единия. Коридор №8 свързва Черноморския басейн през Балканите и България с Адриатика и Южна Европа. Но не само Черноморския басейн, който е богат на енергоресурси. Той свърза и Каспийския регион, който през Кавказ, Азербайджан, Грузия, Армения, дава възможност огромните енергийни ресурси и потоци да преминават през Черно море и да влизат в Европа през Балканите. Огромен потенциал. Невиждан.  Китай също изгражда проекта „Един пояс- един път“, който предвижда огромни транспортни коридори. Но никой няма да инвестира, ако няма сигурност. Ако Балканите продължават да бъдат несигурно място, ако не се изградят стабилни военно-политически съюзи – те са на първо място, икономическите само следват от тях – никой няма да инвестира, каквито и ползи да му бъдат предлагани. Защото е ясно, че парите му могат да се изпарят.  Тук идва и другата голяма перспектива – ако България не успее да бъде водач на европейската интеграция, нека бъде водач на сигурността в региона чрез положителния опит, който имаме с НАТО. По-перспективното в момента е влизането на Македония в НАТО. НАТО има успешни механизми за решаване на междуетнически конфликти. Има още един момент, който трябва да бъде отбелязан. Освен Брекзит и рамката на бюджета, по време на председателството ще се обсъждат и въпросите за общата европейска отбрана и интергацията на общия европейски отбранителен съюз. Само преди няколко седмици беше подписано изключително важно споразумение – ПЕСКО или постоянното структурирано сътрудничество в областта на отбраната. Това е нова фаза на интеграцията на европейските държави в отбранителния съюз. България пое задължението да изгрежда съответните механизми. Предвидени са общи финансови средства и отбранителен фонд в размер на 5 милиарда евро всяка година и конкретни стъпки за интеграцията на европейските държави в общия отбранителен съюз. Тоест, България има и друга опция. Ние имаме няколко мироопазващи мисии на Балканите под егидата на европейската служба за външно действие – едната беше „Конкордия“ в Македония, другата – в Косова и третата – в Босна и Херцеговина. България трябва да обърне вниманието на ЕС и към този вектор – стабилизиране на сигурността на Балканите с европейските възможности и под егидата на общата европейска отбрана. Защото нека не се лъжем – на Балканите има противоречия дори между държави, членки на НАТО. Примери: Албания или Турция, която не се е отказала от влиянието си в Босна и Херцеговина. Напротив, знаем, че когато погледне на Запад, Ердоган вижда Босна. Това са държави от НАТО, които могат да блокират инициативи. Но не са членки на ЕС. Европейската отбранителна политика може да бъде независим фактор за стабилизиране на региона. И през шестте месеца на българското Председателство, ние можем да сме водещите и по тази тема. ", "date": "2017.12.08", "title": "Димитър Гърдев: Претенциите на Ердоган трябва да поставим пред Брюксел"}
{"url": "http://epicenter.bg/article/Zapor-varhu-luksozen-imot-na-Ivo-Prokopiev-/142502/3/0", "text": "30 процента от луксозната лятна вила в Созопол, собственост на Иво Прокопиев, са били запорирани от Окръжния съд в Бургас,  Повод за решението на магистратите е искане на Комисията за отнемане на незаконно придобито имущество (КОНПИ), която при проверката срещу бизнесмена откри несъответствие от 14 милиона лева в неговите доходи и имотите, които притежава.  Комисията започна проверката заради обвинението, с което Прокопиев се сдоби – за продажбата на акциите на държавата в „ЕВН Електроразпределение България“. По същото досъдебно производство обвинение вече получи бившият министър на икономиката, енергетиката и туризма Трайчо Трайков, както и бившият вицепремиер и министър на финансите Симеон Дянков.  Конкретно Прокопиев е разследван за това, че в периода месец май – месец юни 2011 г., умишлено е улеснил Симеон Дянков да извърши престъпление по служба, свързано с приватизацията на електроразпределеителното дружество  ", "date": "2017.12.08", "title": "Запор върху луксозен имот на Иво Прокопиев "}
{"url": "http://epicenter.bg/article/Mazh-napadna-uchenitsi-v-Kardzhali--blasna-uchitelka-/142518/3/0", "text": "23-годишен мъж е арестуван за хулигански действия в училище в Кърджали, съобщиха от пресцентъра на Областната дирекция на МВР. Инцидентът станал вчера, около 15.00 часа.  Екшънът се е разиграл в Средно училище „П.Р. Славейков” в града, установи проверка на Дарик.  Младият мъж изпращал приятелката си на училище, когато две 16-годишни момчета му направили забележка, че няма място в училището, разказа директорът на учебното заведение Милко Багдасаров.  По думите му мъжът ударил тийнейджърите, а блъснал и учителка, която се опитала да предотврати боя. След това побойникът избягал.  По-късно той бил издирен и задържан от полицията.  ", "date": "2017.12.08", "title": "Мъж нападна ученици в Кърджали, блъсна учителка "}
{"url": "http://epicenter.bg/article/Zhena-zagina-zaradi-selfi-na--quot-Vitinya-quot--/142520/3/0", "text": "40-годишна жена падна и загина в района на виадукт “Витиня”. Инцидентът е станал на 35-и километър на автомагистрала “Хемус” в посока Варна.  Жената е правила опит за селфи, уточняват от МВР.  От Спешната помощ допълват, че линейка вече пътува към мястото.  ", "date": "2017.12.08", "title": "Жена загина заради селфи на \"Витиня\" "}
{"url": "http://epicenter.bg/article/Tsatsarov-podpisa-sas-srabskiya-si-kolega-Zagorka-Dolovats-Memorandum-za-razbiratelstvo-i-satrudnichestvo/142526/3/0", "text": "Днес, 8 декември 2017 г, на проведена среща между главния прокурор Сотир Цацаров и сръбския му колега г-жа Загорка Доловац в Белград беше подписан Меморандум за разбирателство и сътрудничество между двете прокуратури. Това съобщиха от пресцентъра на прокуратурата.  Документът предвижда взаимодействие в рамките на юрисдикциите на двете държави и при спазване на ангажименти, произтичащи от международни правни актове. Страните се съгласяват да си сътрудничат в обмена на информация и при изпълнение на искания за правна помощ в обхвата на международно-правното сътрудничество по наказателно-правни въпроси.  Предвижда се сътрудничество в областта на организираната престъпност, корупция, тероризъм, трафик на наркотици, оръжия и хора, незаконно превеждане на хора през граница, изпиране на пари, конфискация на постъпления, придобити от престъпна дейност, киберпрестъпност и др., при спазване на всички процедури по поверителност, съгласно действащите законодателства на държавите.  Меморандумът за разбирателство не засяга правата и задълженията, произтичащи от други действащи междудържавни споразумения.  Това е първият Меморандум, който урежда сътрудничеството между българската и сръбската прокуратури.  На срещата между българската делегация, водена от г-н Цацаров и сръбските им колеги беше подчертана важността на сътрудничеството между двете прокуратури. Подобни отношения са от ключово значение в борбата срещу организираната престъпност и корупцията, стана ясно по време на срещата.  Всички въпроси от взаимен интерес могат да бъдат решени само в светлината на общи усилия, заявиха г-жа Доловац и г-н Цацаров.  ", "date": "2017.12.08", "title": "Цацаров подписа със сръбския си колега Загорка Доловац Меморандум за разбирателство и сътрудничество"}
{"url": "http://epicenter.bg/article/Shefat-na-spetsprokuraturata--Ne-sme-izzemali-bitkoyni-za-5-5-mlrd-leva-/142536/3/0", "text": "Разследването на кибератаката срещу Агенция „Митници” не е довело до изземането на криптовалута за милиарди левове. Това подчерта днес шефът на спецпрокуратурата Иван Гешев по повод публикации, според които в ръцете на нашите власти в края на май са се оказали 213 519 биткойна за около 5,5 млрд. лева, съобщава бТВ.  Твърди се, че виртуалните пари са били иззети при пресичането от ГДБОП и прокуратурата на престъпна група, използвала зловреден достъп до системата на митниците. Източникът на тази информация обаче е не кой да е, а Югоизточния център за правоприлагане, който е съдействал на нашите власти за залавянето на заподозрените, сред които – и действащи митничари.  По време на разследването става ясно, че мъжете инсталирали вирус и са манипулирали данни за влезли и излезли камиони на няколко ГКПП-та, източвали са ДДС и за тези престъпления им е заплащано с биткойни. За един камион например, между 20 и 25 хиляди евро във биткойни. Самата търговия с биткойни обаче не е престъпление, посочи днес Гешев.  „И вие можете да си купите съответните устройства, малко са скъпички, харчат ток и може да си копаете, нали? Така че, хобитата на хората не ги разследвам. Ако в някаква степен се докаже, че това, което вие казвате има нещо общо с пране на пари и така нататък, ще разследваме”, заяви Иван Гешев.  Прокурорът посочи, че са назначени експертизи, включително компютърни и такива, които ще бъдат изготвени в САЩ. След като станат готови в максимално кратък срок ще се конкретизират обвиненията и ще бъде внесен обвинителен акт.    По казуса с организираната престъпна група, която е извършвала икономически престъпления свързани с реекспорта на лекарства, и по други сродни казуси действа освен прокуратурата и изпълнителната власт в лицето на различни органи от различни министерства, с които работим доста активно, коментира шефът на спцпрокуратурата.  По думите му акцията е безпрецедентна и повече информация за нея ще има в началото на следващата седмица.  ", "date": "2017.12.08", "title": "Шефът на спецпрокуратурата: Не сме изземали биткойни за 5,5 млрд лева!"}
{"url": "http://epicenter.bg/article/MVR-vze-knizhkata-na-dzhigita--karal-v-nasreshtnoto-na-magistrala--Hemus--/142540/3/0", "text": "Установен и санкциониран е водача на лек автомобил, извършил дръзко нарушение, карайки в платното за насрещно движение на автомагистрала „Хемус“. Това съобщиха от МВР.  В резултат на бързи съвместни действия, предприети от служители на ОДМВР-София и ОДМВР-Враца, е задържан 52-годишен мъж от врачанското село Три кладенци. Издирването му започна веднага след като в социалните мрежи бе разпространен клип, показващ управление на лек автомобил „Ауди 80“ в лентата за насрещно движение в района на 44-46 км на автомагистрала „Хемус“.  В хода на проверката е установено, че нарушителят има и неплатени глоби в размер на 130 лева, поради което е издадена заповед за прилагане на принудителна административна мярка „отнемане на СУМПС“. Съставен му е и акт за извършени нарушения по чл. 157, ал. 8 и чл. 58, т. 4 от Закона за движение по пътищата.  От полицията призовават хората, които станат свидетели на подобни нарушения, да подават своевременни сигнали. Важно е те да съдържат информация за мястото на нарушението, както и забелязани детайли, които биха помогнали за бързото идентифициране на превозното средство.  ", "date": "2017.12.08", "title": "МВР взе книжката на джигита, карал в насрещното на магистрала „Хемус“ (Видео)"}
{"url": "http://epicenter.bg/article/Balgariya-izvika-turskiya-poslanik-zaradi-pretentsiite-na-Erdogan/142504/2/0", "text": "  България смята, че дискусия по мирни договори и съществуващи граници не е от полза за международната общност и стабилността в региона, съобщава БГНЕС.   Това се казва в позиция на МВнР във връзка с възобновяването на въпроса за ревизия на Лозанския договор от 1923 г.   „Република България винаги се е придържала към принципите на международното право, Устава на ООН и принципите на Заключителния акт от Хелзинки от 1975 г. Всяка ревизия на международни договори може да се извършава само по взаимно съгласие между страните в съответствие с международноправните норми. Надяваме се, че нашите съседи ще продължат по пътя на диалога, основан на европейските ценности и принципи в интерес на мира и сигурността в региона, което бе обсъдено днес на среща с посланика на Република Турция в МВнР”, заявиха от външното ни министерство.  ", "date": "2017.12.08", "title": "България протестира пред турския посланик заради претенциите на Ердоган"}
{"url": "http://epicenter.bg/article/Stanishev--Balgariya-izpalni-kriteriite-za-Shengen--Holandtsite-sa-protestanti--darzhat-li-na-dumata-si-/142507/2/0", "text": "България и Румъния изпълниха критериите за Шенген още през 2011 г., но продължават да бъдат спирани, това е двоен аршин. Холандците са протестанти и много държат на думата си, нека и в този случай го демонстрират.   Това заяви президентът на ПЕС Сергей Станишев, който даде специална пресконференция в навечерието на обсъждането на темата в Европейския парламент за разширяването на Шенген с България, Румъния и Хърватия. По инициатива на Станишев, който преди две години стартира кампания \"България в Шенген! Да!\", на 13 декември в Страсбург на пленарно заседание на Европарламента ще има дебат за членството на България, Румъния и Хърватия в Шенген.   „Тази седмица имаше председателски съвет, който одобри този дебат в дневния ред. Имах среща и с председателя на Европейския парламент Антонио Таяни по въпроса, защото неговата подкрепа също беше важна и се надявам той да изрази своята позиция и на заседанието. Това вече нееднократно направи и г-н Юнкер, който също е наш приятел и съюзник по темата\", каза президентът на ПЕС.   Станишев подчерта, че разглеждането на темата от ЕП е по инициатива на групата на социалистите и демократите. Но в същото време изтъкна, че за България това е национално усилие. Той имал срещи с ръководителите на делегациите на другите евродепутати от България - с Филиз Хюсменова, Андрей Ковачев, Ангел Джамбазки. Целта е да се подготвят и другите политически групи в ЕП и те също да подкрепят усилията на трите балкански страни. Не може на 13-и в Страсбург да се изказват само евродепутати от България и Румъния, колегите им вътре в групите трябва да ги подкрепят, каза той.   Позицията на европейската левица в полза на членството на България и Румъния в Шенген е коз в ръцете на българското правителство, изтъкна Сергей Станишев.   \"В следващите година, две, три Европа ще бъде различна. Тя ще се преформатира. Важно е България да е в ядрото, а не да бъде изтласкана в периферията. Това означава членство в Шенген, стартиране на подготовка за членство в Еврозоната, активно участие в засилената обща европейска отбрана и сигурност. Защото най-лошото, което може да ни се случи е да останем маргинализирани в този процес. Но за да го избeгнем, трябва да сме активни. И се надявам този дебат да е още едно силно послание и коз в ръцете на правителството на България в разговорите с тези страни, които още оказват съпротива, или са скептични за членството ни в Шенген. Много бих искал да видя през слеващата година, в края на българското председателство и трите страни – България, Румъния и Хърватия като членове на Шенгенското пространство. Хърватия все още е по пътя на изпълняване на критериите, но се очаква в края на нашето председателство да ги е покрила. Това ще бъде важен политически успех за нашите страни, за целия ЕС и за гражданите“, заяви Станишев. „Затова предложих организирането този дебат на Джани Питела и на Бюрото на групата на социалистите и демократите и се радвам, че те поеха инициативата и внесоха точката в дневния ред на парламента. България и Румъния изпълниха критериите за членство още през 2011 г. Оттогава, вече 6 години, по чисто конюктурни вътрешнополитически съображения на една или друга държава се отлага решение на Европейския съвет, което е скандал, само по себе си. Това е пример на поведение, което подкопава доверието на гражданите в ЕС. Доволен съм, че получих единодушна подкрепа за тази инициатива“, продължи президентът на ПЕС.   По повод на идеите България и Румъния да влязат в зоната без граничен контрол първо за въздушните си граници, Станишев бе категоричен: \"Не смятам, че трябва да ни се дава на парче нещо, което като цяло ни се полага!\" Според него трябва да отпадне и т.нар. механизъм за сътрудничество и контрол, защото той се е превърнал в инструмент за неравноправно третиране. \"Полша и Унгария погазват основни политически механизми на Европа, докато България и Румъния са следени под лупа\", изтъкна Сергей Станишев.   Лидерът на европейската левица коментира и темата за еврозоната, като подчерта, че позицията на ПЕС е в полза на това еврозоната чрез свой бюджет да създава условия за конвергенция и да предотвратява бъдещи кризи с еврото. Сергей Станишев даде пример с Португалия, страна, управлявана от ляво правителство, която за две години е постигнала забележителни резултати - разкрити са 250 хил. работни места, стабилизирани са финансите. Неотдавна Съветът на ПЕС се проведе именно в столицата на Португалия. Тръгнахме си обнадеждени от Лисабон, че левицата успешно управлява, като намалява неравенството, подчерта Станишев.   Президентът на ПЕС коментира, че с оглед на желанието на България да се присъедини към чакалнята на еврозоната е добре, че лидер на еврогрупата стана португалският министър на финансите Марио Сентена. Тъй като е социалист, с него ще имаме по-лесен диалог, каза Станишев. И припомни позицията на северните държави по кризата с еврото - южняците едва ли не са заслужили това, което им се случва. Затова и от тази гледна точка изборът на човек от Южна Европа е добър знак.    ", "date": "2017.12.08", "title": "Станишев: България изпълни критериите за Шенген. Холандците са протестанти, държат ли на думата си!?"}
{"url": "http://epicenter.bg/article/Karakachanov-otryaza-Radev-za--Rafal-quot--Ako-nyamash-pari-za-remont-na-opela--ne-mechtaesh-za-Mertsedes-/142510/2/0", "text": "Ако нямаш пари да си ремонтираш „Опела“, не мечтаеш за „Мерцедес“ S класа. Това каза пред журналисти вицепремиерът и министър на отбраната Красимир Каракачанов във връзка с полета на президента Румен Радев на френския боен самолет „Рафал“ и в отговор на въпрос дали България може да има такъв самолет, предаде репортер на Агенция „Фокус“.  „Въпросът е дали имаш необходимите средства да си го позволиш, защото е скъп самолет“, коментира вицепремиерът. Каракачанов поясни, че самолет „Рафал“ струва около 100 млн. евро.  „Няма да давам сравнение с други, чиято цена е наполовина“, посочи вицепремиерът.  Припомняме, че след полета в сряда, президентът Радев заяви, че това е невероятен самолет. На журналистически въпрос може ли България да си позволи подобен изтребител, държавният глава заяви:  „Бих се радвал, ако може. Първо трябва да се изпрати искане за предоставяне на информация до държавата Франция, когато се предостави цената и условията, тогава ще можем да разберем“.  Относно това дали „Рафал“ може да бъде включен в процедурата сега, при положение, че е подновена от НС, Румен Радев заяви: „След като искаме да отворим по-широко ветрилото, да дадем по-големи възможности, за да имаме по-голям избор, мисля че е нормално да включим и този самолет“.  ", "date": "2017.12.08", "title": "Каракачанов отряза Радев за „Рафал\": Ако нямаш пари за ремонт на опела, не мечтаеш за Мерцедес!"}
{"url": "http://epicenter.bg/article/Ruskiyat-patriarh-Kiril-idva-u-nas-na-3-mart--saobshti-mitropolit-Antoniy-/142512/2/0", "text": "За националния празник 3 март в България ще пристигне патриархът на Москва и цяла Русия негово светейшество Кирил. Това съобщава митрополит Антоний пред \"Марица\". Той е приел вече поканата от Българския патриарх Неофит, очаква се тържествата да преминат с особена тържественост. Предвиждат се най-различни мероприятия с исторически оттенък и тържествена света литургия извършена от двамата патриарси. Надяваме се, че малко или много трябва да припомним за мястото и значението на братския руски народ и всички останали други местни църкви, за да живеем днес ние в една свободна България, казва митрополит Антоний.   Служехме заедно с руския патриарх Кирил в „Храм Христа Спасител“. Посетихме и Българското църковно имение в Москва, където наш представител е Архимандрит Теоктист (Димитров), който дълги години се грижи за благото и преуспяването на нашите сънародници, които живеят далеч от своята родина, но не са забравени в неговите молитви, разказа митрополитът. На въпрос дали е обсъдена темата с българската и македонската църкви Антоний посочва, че към момента този въпрос не е повдиган. Решението на Българския Свети синод е да бъде сформирана комисия, в която влизаме и ние тук представените архиереи на БПЦ. За нас е важно първо тази комисия да се съберем за да уточним и изясним самата стратегия и най-вече начина по който трябва да се водят тези преговори.   Първо трябва да се срещнем с излъчена комисия от страна на македонската православна църква, за да уточним всички детайли, статута на македонската православна църква и да съдействаме пред другите православни църкви за каноничността на македонската църква. Нямаме такива пълномощия да водим преговори, но се надяваме с общи усилия да съдействаме и помогнем с каквото можем на македонската православна църква и да бъде част от нашето голямо семейство на православни църкви, коментира той. Очакваме през 2018-та година за Трети март да пристигне и негово светейшество Патриарх Кирил, Московски и на цяла Русия. Той е приел вече поканата от Българския патриарх Неофит, очакваме тържествата да преминат с особена тържественост. Предвиждат се най-различни мероприятия с исторически оттенък и тържествена света литургия извършена от двамата патриарси.  Надяваме се, че малко или много трябва да припомним за мястото и значението на братския руски народ и всички останали други местни църкви, за да живеем днес ние в една свободна България, допълва още митрополит Антоний. Той се обръща към българите по повод предстоящите празници: Към всички тези наши сънародници дето живеят далеч зад пределите на България, преди всичко искам да пожелая да не губят вяра и надежда в по-доброто бъдеще на България, да обичат България, да знаят, че колкото и да е трудно България е една красива страна, чиито врати винаги са отворени за тях. Надявам се също, че тези дето са почерпили опит от модерните и развити общества да се върнат и да го приложат този опит за благото на нашата родина. В духовен аспект искам да пожелая да пазите своята вяра и традиции, да ги предавате на вашите деца и внуци, защото българският народ е закърмен и отхранен със своите обичаи, традиции и вяра и да знаят, че пътя към храма винаги е отворен за тях. Винаги могат да разчитат на протегната ръка и да намерят утеха, вяра и упование на вяра, надежда и любов.  ", "date": "2017.12.08", "title": "Руският патриарх Кирил идва у нас на 3 март, съобщи митрополит Антоний "}
{"url": "http://epicenter.bg/article/Proektat-za-nov-zakon-za-sporta-vliza-za-glasuvane-v-parlamenta-/142514/2/0", "text": "Проектът за нов Закон за физическото възпитание и спорта (ЗФВС) бе приет на първо четене от петте свързани парламентарни комисии - Комисията по въпросите на децата, младежта и спорта, Комисията по образованието и науката, Комисията по здравеопазването, Комисията по правни въпроси и Комисията по регионална политика, благоустройство и местно самоуправление. Това съобщиха от Министерството на младежта и спорта.  В ресорната комисия Законопроектът бе приет с 13 гласа \"за\" от ГЕРБ, Обединени патриоти, \"Воля\" и ДПС срещу 6 гласа \"против\" от БСП. Законопроектът бе приет от правна комисия с 14 гласа \"за\", 0 гласа \"против\" и 6 гласа \"въздържали се\". Образователната комисия одобри Проекта за нов ЗФВС на първо гласуване с 12 гласа \"за\" и 6 \"против\". Проектозаконът бе приет от регионалната комисия с 11 гласа „за“, 0 против и 7 \"въздържали се\". Комисията по здравеопазването прие проектът за нов ЗФВС с 11 гласа \"за\", 0 против и 6 \"въздържали се\".  Приемането на нов закон, който да замени действащия Закон за физическото възпитание и спорта, е в изпълнение на един от приоритетите на правителството на Бойко Борисов, свързан с извършване на законодателни промени, регламентиращи цялостната реформа на българския спорт. В Законопроекта в съответствие с националното и международното законодателство са регламентирани принципите на закона и управлението на физическата активност, физическото възпитание, спорта и спортно-туристическата дейност, а именно: законност, защита на обществения интерес, публичност и прозрачност, пропорционалност, координация, отговорност и равни възможности.  В проекта за нов закон са заложени по-добри условия за изграждането на спортна инфраструктура. За пръв път в новия Закон за развитието на спорта се дава възможност спортната инфраструктура да бъде отдавана дългосрочно на концесия и по този начин да стане привлекателна за частния капитал. Пред регионалната комисия министърът на младежта и спорта заяви, че инвестициите в спортна инфраструктура в страната са необходима предпоставка за подобряване на здравето на нацията и за възпитаване на децата на любов към спорта. Той бе категоричен, че има държавна политика в областта на спорта и общините трябва да следват тази политика.  Пред членовете на Комисията по образованието и науката бяха разяснени новостите, които проектът за нов ЗФВС предвижда в сферата на предучилищното, училищното и университетското образование. Основната идея на ММС е да даде възможност и по-голям тласък за развитие на спорта и физическата активност сред учащите. Затова са нужни съвместните усилия на ММС, МОН и местната власт. Новият ЗФВС регламентира треньорските услуги и услугите във фитнес центровете. \"Тези теми са предмет на национална политика и е нужно да се постигне консенсус между всички партии\", заяви министър Кралев.  За пръв път на законово ниво се предвижда взаимодействие между институциите в системата на училищното и висшето образование и Антидопинговия център с цел повишаване на информираността на подрастващите относно превенцията на употребата на допинг и вредни за здравето субстанции и методи. Членовете на парламентарната комисия по здравеопазване бяха запознати, че в новия ЗФВС се създава прецизна, изчерпателна и последователна уредба на законодателно ниво на условията за картотекиране на спортистите, правата на професионалните спортисти и спортистите аматьори, условията за отнемане и прекратяване на състезателни права. Проектозаконът предвижда обособяването на самостоятелна глава седма, регулираща допинговия контрол и борбата срещу употребата на допинг в спорта.  По време на заседанието на парламентарната правна комисия бе разяснено, че новият ЗФВС предвижда широк набор от мерки като: разпореждане за предприемане на конкретни мерки за предотвратяване или преустановяване на допуснати нарушения или за отстраняване на последиците от тях; задължаване на спортните организации да свикат общо събрание или заседание на управителните или контролните органи на спортните организации; искане за отмяна на решения на управителните или контролните органи; писмено разпореждане на спортна федерация да предприеме необходимите действия за промяна на вътрешни актове и др.  Oчаква се Проектът за нов Закон за физическото възпитание и спорта да бъде гласуван на първо четене от Народното събрание следващата седмица.  ", "date": "2017.12.08", "title": "Проектът за нов закон за спорта влиза за гласуване в парламента "}
{"url": "http://epicenter.bg/article/BSP---Sofiya-kategorichno-protiv-po-visoka-tsena-na-vodata/142523/2/0", "text": "БСП - София категорично се противопоставя на намерението на Комисията за енергийно и водно регулиране (КЕВР) да повиши цената на водата в София за втори път тази година и го смята за необосновано и неприемливо. Това се казва в прессъобщение, разпространено от \"Леге\" 10.     Столичните социалисти припомнят, че в началото на 2017 г. беше реализирано увеличение с 18%. Сега КЕВР е готова да подкрепи искането на концесионера \"Софийска вода\" за ново повишение с над 9%, подчертават червените.   БСП – София досега последователно е отстоявала становището, че концесията на \"Софийска вода\" в този вид е неизгодна за столичани.   В прессъобщението от \"Леге\" 10 се казва още: \"Съгласно европейското законодателство достъпът до вода не е услуга, а е основно право. Откакто водоснабдяването е отдадено на концесия цената на водата се увеличи 7 пъти, без реално да е подобрено качеството на услугата, без да е достигнато очакваното намаление на загубите и столицата да е изцяло водоснабдена и канализирана. Надлъгването трябва да спре! Според Закона за регулиране на водоснабдителните и канализационните услуги (ЗРВКУ) при предоставянето на тази услуга следва да се спазва принципа за всеобщ достъп и социална поносимост. Тази социална поносимост е налице тогава, когато определената база минимално потребление на един човек в размер на 2,8 куб. м на месец, не надхвърля 2,5% от средния месечен доход на едно домакинство. Според данни на Института за икономически изследвания на БАН, при най-бедните слоеве и хората с увреждания и пенсионерите цената на услугата достига до 11,74% от доходите им. При такава ножица от допустимост 2,5% и реално заплащани стойности между 7-10% ние, от БСП - София не можем да останем безучастни. Защото тук не следва да са водещи само пазарните и търговските принципи, а трябва да бъде отчитана и социалната справедливост, която винаги е била основа на политиката на нашата партия. Многократно сме настоявали за прекратяването на договора за концесия със \"Софийска вода\", освен това проведохме и референдум, но мнозинството на ГЕРБ в Столичния общински съвет не подкрепи искането ни. Миналата година предложихме компенсаторни механизми и формиране на \"Фонд за водни помощи\" за подкрепа на социално слабите лица и домакинства и за хората с увреждания, които са изрядни клиенти, защото те са най-потърпевши от постоянното увеличаване на цената на водата. Настояваме при предстоящите промени в концесионния договор между Столична община и \"Софийска вода\" определящи показатели да бъдат количеството на инвестициите, намаляването на загубите и повишаването на качеството на водата.\"", "date": "2017.12.08", "title": "БСП - София категорично против по-висока цена на водата"}
{"url": "http://epicenter.bg/article/Kmetat-na-Kardzhali-pozdravi-studentite-za-praznika--Video-/142524/2/98", "text": "\"Уважаеми приятели, честит 8 декември, честит празник. Успехът е при тези, които го желаят и които се борят за успеха\". С тези думи кметът на Кърджали инж. Хасан Азис поздрави студентите по случай празника им в специално видеообръщение.  \"Желая ви да сте борбени и да следвате своите мечти\", обърна се към младите хора градоначалникът.  ", "date": "2017.12.08", "title": "Кметът на Кърджали поздрави студентите за празника (Видео)"}
{"url": "http://epicenter.bg/article/Den-na-Maroko-v-Belitsa-se-provede-sas-sadeystvieto-na-Ilhan-Kyuchyuk-i-kmeta-Radoslav-Revanski/142525/2/0", "text": "Кметът на община Белица, посрещна Нейно Превъзходителство г-жа Закия Ел-Мидауи, Извънреден и пълномощен посланик на Кралство Мароко в България и придружаващата я делегация във втората си визита в Белица.  8 декември се превърна в истински празник за населението на община Белица с проведения ден на Мароко.Първата масова проява се организира по идея на кметът на община Белица Радослав Ревански и евродепутатът и Вицепрезидент на Алианса на либералите и демократите Илхан Кючюк. На публичното събитие проведено в туристическия информационен център в града, освен посланикът на Кралство Мароко Н. Пр. Закия Ел Мидауи , присъстваха и народният представител от ДПС Елхан Кълков, Областният лидер на ДПС - Ведат Хюсеин, общински съветници, общински служители и приятели на младият кмет от област Благоевград и София.  При откриване на събитието Радослав Ревански сподели пред присъстващите за възможностите за бъдещи съвместни инициативи в областта на културата, образованието и икономиката с Кралство Мароко. „За мен е чест , че Н.Пр. посланик Закия Ел-Мидауи е сред нас, което е достатъчен показател за желанието на държавата Мароко да сътрудничи с община Белица. И това не е случайно, защото между България и Мароко, съществуват дългогодишни ползотворни връзки и двете държави имат много общи черти.   На първо място е интересът като туристически дестинации, които предлагат атрактивни почивки на море, почивка на планина и богато културно – историческо наследство. И в двете държави, различните етноси съжителстват в мир и разбирателство от векове, а аз се чувствам горд, че съм градоначалник на община, която е модел за мирно и щастливо вековно съжителство между християни и мюсюлмани. Кое е сходното още? Това е благия характер на хората и тяхното гостоприемство, а ако погледнем към родопските носии или чипровските килими много си приличат с берберските в Мароко”.  В изказването си Нейно Превъзходителство г-жа Закия Ел Мидауи подчерта за 12 - вековната история на Мароко и двата основни етноса – араби и бербери, които никога не са имали конфликт.Тя заяви своята категорична готовност да продължи линията на сътрудничество и активно партньорство в сферата на културата, образованието и икономиката. „Готова съм да работим заедно и да покажем най-доброто от богатството на културно-историческото наследство на Мароко в Белица.Днес за това сме тук за да може жителите на община Белица да се докоснат до Мароко като опитат от специалитетите на мароканската кухня , да се докоснат до една вековна мароканска традиция запазена до днес приготвяне на чай „Чайна церемония”, да се запознаят с типичните марокански женски традиционни костюми – Кафтани. Посланик Ел Мидауи представи и съвременното развитие на Мароко и новостите в някои сектори, като възобновяемата енергетика и туризма.  В изказването си българският евродепут Илхан Кючюк, похвали кмета на община Белица за активната му работа като кмет. Той наистина се оказа един от най-успешните наши кметове. Господин Кючюк сподели и за прекрасните си впечатления от държавата Мароко, която е имал възможност да посети. Страната е отделена от Европа с Гибралтарския проток. На никое друго място Африка и Европа не са толкова близо разположени една до друга, колкото при Гибралтар. Гибралтар е пример за етническа и религиозна толерантност. Впрочем църквата и джамията се намират една срещу друга, а по средата между тях е разположен университетът“, коментира евродепутатът.  По време на събитието кметът Радослав Ревански и Посланик Ел Мидауи, обсъдиха възможностите за организиране на съвместни събития и провеждането на изложения на марокански стоки в Белица.Постигнаха договореност за участие на държавата Мароко във второто издание на празника на община Белица „С любов и вяра в общите ценности”, който през 2018 г. ще се проведе на 1 септември. В него Кралство Мароко ще бъде представено с разнообразна занаятчийска продукция, характерни за страната специалитети разкриващи финия вкус на мароканската кухня, изложба на продукти от домашния интериор и др.   В рамките на Деня на Мароко 400 кв.м. в туристическия информационен център, разположен в сградата на историческия музей, бяха представени традиционни марокански занаятчийски продукти. Жителите на общината имаха удоволствието да видят работата на майстори на дървени и сребърни изделия. Състоя се и дефиле на марокански женски традиционни костюми. Посетителите имаха също така възможност да дегустират традиционна мароканска кухня, както и специфични за региона на Белица Ястия.  “Целта ни е не само да представим мароканската култура в Белица, но и да почетем същевременно българската култура и нейните традиции. Искаме българите и мароканците да се опознаят по-добре и да работят продуктивно заедно. Вярвам, че това представяне на Мароко ще е много интересно за хората”, каза кметът на община Белица Радослав Ревански.", "date": "2017.12.08", "title": "Ден на Мароко в Белица се проведе със съдействието на Илхан Кючюк и кмета Радослав Ревански"}
{"url": "http://epicenter.bg/article/Prezidentat-nalaga-veto-na-antikoruptsionniya-zakon-/142528/2/0", "text": "Президентът Румен Радев е твърдо решен да наложи вето върху антикорупционния закон, който предстои да бъде гласуван на второ четене в пленарна зала.  , като се позовава на свои източници в президентската администрация.  Очаква се законът да бъде окончателно приет до края на годината и от 1 януари 2018 г. да започне структурирането на предвидената в него мегакомисията за борба с корупцията.  Новият антикорупционен орган е предмет на спорове между управляващите и опозицията. БСП и президентът са на мнение, че трябва държавният глава да назначава председателя на новата структура. ГЕРБ и кабинетът настояват той да се избира от законодателния орган.  Този орган ще инкорпорира и другите досега съществуващи органи за борба с корупцията - Комисията за предотвратяване и установяване на конфликт на интереси (КПУКИ), Центърът за превенция и противодействие на корупцията и организираната престъпност към Министерския съвет, познат като БОРКОР, и съответното звено от Сметната палата, свързано с дейността по отменения Закон за публичност на имуществото на лица, заемащи висши публични и други длъжности.  Очаква се сформирането на новия орган за борба с корупцията да отнеме най-малко три месеца, така че ще заработи най-рано през март. Все още се търси и сграда за новата мега агенция.  ", "date": "2017.12.08", "title": "Президентът налага вето на антикорупционния закон?"}
{"url": "http://epicenter.bg/article/Borisov-otletya-za-Belgrad-za-chetiristranna-sreshta-za-balkanski-infrastrukturni-proekti/142529/2/0", "text": "Министър-председателят Бойко Борисов замина на официално посещение в Сърбия, където ще вземе участие в четиристранна среща на държавните и правителствени глави на Сърбия, Румъния, Гърция и България, предаде БГНЕС.  Официалните разговори на премиера Борисов със сръбския президент Александър Вучич, румънския и гръцкия премиери Михай Тудосе и Алексис Ципрас ще се проведат на 9 декември.  Това е втората среща в този четиристранен формат.  Първата беше в Евксиноград на 3 октомври 2017 г. Тогава премиерът Борисов, който беше домакин, заяви, че: \"На Балканите сме се разбрали да няма велики, а всички да сме равни. Тук на този регион трябва да има мир и просперитет\".  Сред основните теми на предстоящия форум ще бъдат съвместните инфраструктурни проекти - в транспорта и енергетиката. Главен двигател на тяхното осъществяване е Атина, която предложи изграждането на високоскоростна железопътна връзка, свързваща българските пристанища на Черно море и река Дунав Русе, Варна и Бургас с гръцките на Бяло море Солун, Кавала и Дедеагач.  Към тази инициатива ще бъдат подключени и Сърбия и Румъния, като основната цел е транспортното свързване на България и Гърция с държавите от Централна Европа. С гръцкото предложение, получило наименованието Сий Ту Сий, беше запозната и Европейската комисия. Това стана по времето на визитата на министър-председателя Борисов в Брюксел, където имаше разговори с председателя на Еврокомисията Жан-Клод Юнкер.  Осъществяването на замисъла на Атина даде основание на премиера Алексис Ципрас да претендира в Евксиноград за водеща роля, защото двете основни пътни артерии Солун-Белград и Солун-Русе ще преминават през гръцка територия.  Малко след четиристранната среща във Варна, на 5 октомври в Белград инфраструктурните министри на Гърция и Сърбия се договориха за модернизацията на железопътния Коридор №10 /Солун-Белград/.  Любопитна подробност е, че това стана без участието на Република Македония, през която той минава.  Вероятно на 9 декември в Белград ще бъде засегната и темата за предстоящото българско председателство на Съвета на ЕС, което започва на 1 януари 2018 г. Един от главните приоритети на София е темата за Западните Балкани и тяхната по-бърза интеграция в ЕС.  За целта София организира следващата година през май голяма среща ЕС-Западни Балкани.  Срещата в Белград бе предшествана от голям форум в София, състоял се на 7 декември, с участието на Световната банка и правителствените и държавните глави на Косово, Албания, Република Македония, Черна гора, Сърбия. На него също бяха обсъждани транспортната свързаност на страните от региона и тяхната евроинтеграция.  На него сръбската страна, която беше представена от премиерката Ана Бърнабич, заяви горещата си подкрепа за евроинтеграцията на Албания и Република Македония, въпреки че Белград все още не е член на Евросъюза и има сериозни проблеми с всичките си съседи, включително и България. Свидетелство за последното е арестът на българските медици в Босилеград, които бяха отишли с хуманитарна мисия да лекуват българското малцинство в Западните покрайнини.", "date": "2017.12.08", "title": "Борисов отлетя за Белград за четиристранна среща за балкански инфраструктурни проекти"}
{"url": "http://epicenter.bg/article/Borisov-pristigna-v-Belgrad-za-Vtorata-Balkanska-sreshta-na-varha--Video--/142543/2/0", "text": "Министър-председателят Бойко Борисов пристигна в Белград, където започна втората четиристранна среща на държавните и правителствени глави на Сърбия, Румъния, Гърция и България.  Премиерът пусна видео от кацането си на белградското летище и посрещането, което му организираха президентът Александър Вучич и министър-председателят Ана Бърнабич. Друго видео пък показа как четиримата министър-председатели Борисов, Бърнабич, Тудосе и Ципрас и президентът Вучич вдигат наздравица преди официалната вечеря  Официалните разговори на премиера Борисов със сръбския президент Александър Вучич, румънския и гръцкия премиери Михай Тудосе и Алексис Ципрас ще се проведат на 9 декември.   На срещата ще бъде обсъдено развитието на икономическото сътрудничество, укрепването на регионалната стабилност и подкрепата за интеграцията на държавите в региона.   В рамките на посещението България ще подпише със Сърбия Меморандум за намаляване на международните тарифи за роуминг услугите. Сръбската държава е втората страна от Западните Балкани, с която сключваме споразумение в тази област. Преди по-малко от месец страната ни подписа аналогичен документ с Република Македония. Отпадането на роуминга на страните от Западните Балкани с ЕС е сред приоритетите на българското правителство и на българския еврокомисар Мария Габриел. То е част от мерките за подобряване на свързаността на всички равнища в региона, което пряко ще се отрази на контактите между гражданите и фирмите. Това е втората среща в този четиристранен формат.  Първата беше в Евксиноград на 3 октомври 2017 г. Тогава премиерът Борисов, който беше домакин, заяви, че: \"На Балканите сме се разбрали да няма велики, а всички да сме равни. Тук на този регион трябва да има мир и просперитет\".  Сред основните теми на предстоящия форум ще бъдат съвместните инфраструктурни проекти - в транспорта и енергетиката. Главен двигател на тяхното осъществяване е Атина, която предложи изграждането на високоскоростна железопътна връзка, свързваща българските пристанища на Черно море и река Дунав Русе, Варна и Бургас с гръцките на Бяло море Солун, Кавала и Дедеагач.  Към тази инициатива ще бъдат подключени и Сърбия и Румъния, като основната цел е транспортното свързване на България и Гърция с държавите от Централна Европа. С гръцкото предложение, получило наименованието Сий Ту Сий, беше запозната и Европейската комисия. Това стана по времето на визитата на министър-председателя Борисов в Брюксел, където имаше разговори с председателя на Еврокомисията Жан-Клод Юнкер.  Осъществяването на замисъла на Атина даде основание на премиера Алексис Ципрас да претендира в Евксиноград за водеща роля, защото двете основни пътни артерии Солун-Белград и Солун-Русе ще преминават през гръцка територия. Малко след четиристранната среща във Варна, на 5 октомври в Белград инфраструктурните министри на Гърция и Сърбия се договориха за модернизацията на железопътния Коридор №10 /Солун-Белград/.  Любопитна подробност е, че това стана без участието на Република Македония, през която той минава.  Вероятно на 9 декември в Белград ще бъде засегната и темата за предстоящото българско председателство на Съвета на ЕС, което започва на 1 януари 2018 г. Един от главните приоритети на София е темата за Западните Балкани и тяхната по-бърза интеграция в ЕС.  За целта София организира следващата година през май голяма среща ЕС-Западни Балкани.  Срещата в Белград бе предшествана от голям форум в София, състоял се на 7 декември, с участието на Световната банка и правителствените и държавните глави на Косово, Албания, Република Македония, Черна гора, Сърбия, както и вицепремиера на Босна и Херцеговина. На него също бяха обсъждани транспортната свързаност на страните от региона и тяхната евроинтеграция.  На него сръбската страна, която беше представена от премиерката Ана Бърнабич, заяви горещата си подкрепа за евроинтеграцията на Албания и Република Македония, въпреки че Белград все още не е член на Евросъюза и има сериозни проблеми с всичките си съседи, включително и България. Свидетелство за последното е арестът на българските медици в Босилеград, които бяха отишли с хуманитарна мисия да лекуват българското малцинство в Западните покрайнини.  ", "date": "2017.12.08", "title": "Борисов пристигна в Белград за Втората Балканска среща на върха (Видео) "}
{"url": "http://epicenter.bg/article/Radev-obsadi-prioritetite-na-stranata-ni-i-Evropeyskiya-sayuz-s-balgarski-evrodeputati-/142541/2/0", "text": "Днес на „Дондуков“ 2 президентът Румен Радев се срещна с български представители в Европейския парламент. По време на разговора бяха обсъдени теми, свързани с предстоящото Българско председателство на Съвета на Европейския съюз, политическите приоритети на страната ни като държава членка на ЕС, както и актуални въпроси от европейския дневен ред. Това съобщиха от прессекретариата на държавния глава.  „Българските граждани трябва да бъдат ангажирани във формулирането на визиите за бъдеща Европа и да участват в дебатите по европейския дневен ред. Темите, по които работи Европейският парламент, следва да бъдат достояние на българите“, заяви държавният глава Румен Радев пред българските евродепутати от различните политически семейства в Европарламента.  Президентът също така насърчи нашите представители в Европейския парламент да работят активно, за да може България да бъде ефективен участник във вземането на решения на европейско ниво, а не само изпълнител на политиките на ЕС.  Членовете на ЕП увериха държавния глава, че по отношение на Българското председателство и на ключовите национални каузи, българският парламентарен корпус в Страсбург е постигнал единство и ефективно взаимодействие, независимо от политическата принадлежност на своите представители. Присъединяването на България към Шенгенското пространство, недопускането на дискриминационен подход в рамките на европейските институции спрямо някои държави членки, активното участие в дебата за бъдещето на Еврозоната, предоставянето на европейска перспектива на държавите от региона на Западните Балкани и др., бяха определени по време на срещата като национални приоритети.  На срещата беше постигнато съгласие, че Кохезионната политика трябва да бъде запазена като фактор за гарантиране на равни възможности за реализация и развитие на европейските граждани и региони.  Пред българските евродепутати държавният глава Румен Радев представи идеята за създаване на научен, образователен и медицински център в София с технология от ЦЕРН, който да бъде част от всеобхватния подход за интеграция на държавите от Балканите. Българските представители в ЕП изразиха подкрепата си за проекта и ще работят за неговата реализация.  Акцент на разговора също така беше готовността на българските институции и представителите на страната ни в ЕП да се работи за активизиране на връзките с българските общности в чужбина и разширяването на възможностите за изучаване на български език извън границите на родината.  ", "date": "2017.12.08", "title": "Радев обсъди приоритетите на страната ни и Европейския съюз с български евродепутати "}
