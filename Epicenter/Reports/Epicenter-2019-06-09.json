{"url": "http://epicenter.bg/article/Otnovo-se-zadavat-poroi-i-letni-buri-/185273/2/0", "text": "Отново порои и летни бури в много райони на България.  В сила през целия ден е жълд код за опасно време в 13 области. Най-застрашени са Централна и Иточна България. Интензивни валежи паднаха в областите Шумен, Варна, Бургас, Ямбол, Сливен, Хасково и Кърджали. Валежите бяха придружени с гръмотевици, а на места паднаха и дребни градушки. Във Варна се изви и смерч.  Типично за пролетта и утре времето да страната ще бъде нестабилно. Въпреки слънчевото утро – след обяд отново очакваме валежи – на места интензивни и значителни по количество. Затова за 12 области в сила е жълт код за опасно време.  Количествата валежи ще са до около 30 литра на квадратен метър, локално и до 50. Има опасност от нови градушки, а бурите ще са придружени от гръмотевици и временно усилващ се вятър, съобщава Нова телевизия. ", "date": "2019.06.09", "title": "Отново се задават порои и летни бури!"}
{"url": "http://epicenter.bg/article/Rumen-Ovcharov-/185235/2/0", "text": "Това заяви членът на Националния съвет на БСП Румен Овчаров в предаването \"Тази неделя\" по БТВ.   Притеснява ме това, което ще се случи на конгреса и това, което ще се случи след конгреса, притеснява ме истерията, която се разгръща десетина дни преди конгреса в БСП, каза Овчаров в началото на разговора.    Овчаров припомни, че днешната ситуация прилича на ситуацията от 1996 г., когато една група в БСП бе решила на всяка цена да свали лидера на партията. Това доведе до оставката на Жан Виденов, но  хвърли държавата и партията в хаос. За щастие БСП днес не е в управлението, няма опасност да хвърлим държавата в хаос.   предупреди Румен Овчаров.  Сенека е казал - ще получиш това, което искаш, за да разбереш, че никога не си го искал, цитира древния мъдрец Овчаров.   Според него, нищо не налага този драматизъм, с който протичат процесите в партията.   , каза още той.   Румен Овчаров критикува не само вътрешната опозиция, но и лидера на БСП Корнелия Нинова. Според него  . Въпросът е как да се излезе от този омагьосън кръг, в който след конгреса БСП може да бъде блокирана юридически, както се случи със СДС през 2001 година.    ,,Корнелия Нинова е виновна в случая, защото нямаше причина да свиква този Конгрес и като цяло да драматизира всичко това. Това беше едно грешно и прибързано решение. Отделно  В такива ситуации се изисква най-вече мъдрост'', коментира Овчаров.    В отговор на въпроса преброени ли са дните на Нинова, Овчаров припомни, че той на-много е критикувал лидера на БСП за еднолично управление, за отварянето на много фронтове, но   БСП няма бъдеще, начело с хора като Георги Гергов, Мишо Миков, Сергей Станишев, Димитър Дъбов. Те са миналото на партията, убеден е той.  , каза той.   ,Крайно време е да се освободим от усещането, че лидерите ни са незаменими. За мен БСП начело със Сергей Станишев, Михаил Миков или Георги Гергов просто няма бъдеще, защото това са стари лица.  ', допълни той.    А по повод думите на Гергов - кой е Петър Витанов, че да бъде начело на групата на българските социалисти в ЕП, Овчаров каза, че през 2001 г. Станишев е бил като Витанов.   В заключение бившият енергиен министър заяви, че партийните субсидии трябва да ги има, за да протича нормален политически живот.    ", "date": "2019.06.09", "title": "Румен Овчаров: БСП няма бъдеще с хора като Миков, Дъбов, Гергов и Станишев! "}
{"url": "http://epicenter.bg/article/Plevneliev-s-absurdno-tvardenie--Radev-pravi-vsichko-vazmozhno--za-da-razdeli-ES/185241/2/0", "text": "Бившият президент Росен Плевнелиев отново използва национален ефир, за да атакува сегашния държавен глава Румен Радев с абсурдни твърдения - искал да раздели Европейския съюз! Плевнелиев бе гост в предаване на БНТ.   ,Държавният глава трябва да знае къде стоим, а днес трябва да знаем, че вече се е скарал с правителството на САЩ. Той го обвини в корупция заради сделката с Ф-16, а тя е одобрена от Сената. Той изгуби доверието на американското правителство и прави всичко възможно, за да раздели ЕС. Покупката на Ф-16 е стратегическо решение на българската държава, за да покаже къде стоим. Ако ние не купим Ф-16, ще изпаднем в изключително тежка геополитическа ситуация и ще изгубим доверието на американската държава. Покупката не е само пари, а е геостратегическо решение'', подчерта бившият президент.  По темата с доставките на газ за България Плевнелиев уточни, че не бива да разчитаме на гориво единствено от Русия.   \"В трудни времена се изискват лидери. Наистина шансовете на Манфред Вебер са минимални, защото той е лидер на партия в ЕП, но е бил президент или министър-председател. Шансовете на Франс Тимерманс също намаляват, а тенденциите в политическите среди оформят като все по-силна кандидатурата на Мишел Барние\", заяви в сутрешния блок на БНТ Плевнелиев по повод избора на председател на ЕК.  ,,Ние се гордеем изключително много с Кристалина Георгиева, тя е най-високо позиционираната и успешна българска жена. Много се спекулира дали би напуснала позицията на главен изпълнителен директор на Световната банка и да отиде в битката за еврокомисар или председател на Европейската комисия.Не съм аз човекът, който да говоря от нейно име, но в една много голяма степен на вероятност ЕП би подходил по-скоро на силата на правилата, които самият той е задал. Българското правителството има своята кандидатура в лицето на Мария Габриел за еврокомисар'', коментира Плевнелиев слуховете за издигането на Кристалина Георгиева за нов български еврокомисар и дори председател на ЕК.   Плевнелиев, чиято политическа кариера тръгна като министър на строителството в първото правителство на Борисов, коментира и ситуацията в управляващата партия. Както и оставката на Цветан Цветанов. ,,Цветан Цветанов си тръгна след един мъжки и много честен разговор с премиера Бойко Борисов, продължил 3,5 часа, за който обществото разбра. Изключително съм благодарен на г-н Цветанов, който ми даде пълната оперативна свобода за действие по време на кампанията за президентските избори през 2011 г. Аз и екипът ми сме много благодарни, защото той ни показа желязна дисциплина, много силна работа с милионите българи по градовете. Самият той гледа на ГЕРБ като на своя рожба, на свое дете и той не би го наранил. Неговият остров е неговото семейство и ако ГЕРБ е неговото политическо семейство, той не би направил резки стъпки срещу него'', категоричен е Плевнелиев.  Накрая Росен Плевнелиев обяви, че намаляването на партийните субсидии е популистко и дългосрочно неработещо действие.", "date": "2019.06.09", "title": "Плевнелиев с абсурдно твърдение: Радев прави всичко възможно, за да раздели ЕС"}
{"url": "http://epicenter.bg/article/Siderov--G-n-silov-vitsepremier--zashto-pratihte-hilyadi-politsai-da-ohranyavat-sborishte-na-izvratenyatsi-/185242/2/0", "text": "Лидерът на ПП \"Атака\" Волен Сидеров, депутати от партията и стотици симпатизанти и активисти се събраха на спонтанен протест в София в събота вечерта и с жива верига не допуснаха гей-парадът да премине край паметника на Васил Левски. Това съобщиха от пресцентъра на партията. Те държаха плакати с надписи „Гей оувър – gay over”, “Силовият вицепремиер, защо прати МВР да пази педерастите”, „Фандъкова, не развращавай децата ни! Забрани гей-парадите”. „Тук сме да спрем шествието на извратеняците. Няма да им позволим да минат край паметника на Левски и да го осквернят”, заяви Сидеров. Той попита защо Фандъкова вече 12 години позволява това шествие да се вихри в центъра на София, да развращава децата и да предизвиква възмущение.   Сидеров се възмути от огромното полицейско присъствие в центъра на София. Буквално на метри един от друг бяха застанали униформени, които охраняваха гей-парада. „Защо МВР, с огромен ресурс, харчи парите на българския данъкоплатец, за да охранява хора, които се нуждаят от лечение? Такова полицейско присъствие не съм виждал дори когато идва папата или президент”, каза Сидеров и отсече, че ще зададе специално въпроси в Народното събрание към силовия вицепремиер Каракачанов и министъра на вътрешните работи Маринов - кой разпореди да се харчат нашите пари за охрана на шествие на извратени и болни хора и колко струва на българския данъкоплатец да се пази едно извращение. „Това е гавра с всякакви ценности – семейни, традиционни, християнски”, заяви Сидеров. Той попита и къде са сега новоизбраните евродепутати, които заявяваха, че се борят срещу Истанбулски конвенции, джендър философията и т.н. „Защо не дойдоха пред паметника на Левски да го бранят? Къде е Джамбазки? Къде са патриотичните партии?”, заключи Сидеров.  ", "date": "2019.06.09", "title": "Сидеров: Г-н силов вицепремиер, защо пратихте хиляди полицаи да охраняват сборище на извратеняци?!"}
{"url": "http://epicenter.bg/article/Sergey-Stanishev--/185244/2/0", "text": "Трябва да е ясно, битката не е за това да се отсече нечия глава, в случая на председателя на Националния съвет Корнелия Нинова. Спорът е за политическата линия на партията, нейната ценностна система и как тя функционира като вътрешна демокрация. Това е сериозен политически спор.   Това заяви в предаването \"Неделя 150\" президентът на ПЕС Сергей Станишев. И поясни, че има две различни виждания.   \"Весела Лечева и Румен Овчаров развиват едни и същи тези по едни и същи опорни точки. Те едва ли са новите лица на БСП\", каза Станишев по повод критиката към позициите му от гостувалата преди него в студиото на БНР Лечева и Овчаров, който пък бе гост в предаване на БТВ.   Станишев подчерта, че въпросът е за това каква партия да бъде БСП, дали да бъде социалистическа по идеология и проевропейска като политика. \"Левият консерватизъм е дървено желязо, спорът е дали БСП остава социалистическа\", изтъкна Сергей Станишев. Според президента на ПЕС в последните години социалистическата партия  е навлязла на територията на националистите. Когато има менте, хората ще предпочетат оригинала, посочи Станишев и обясни така втория мандат в Европарламента, спечелен от ВМРО.   Станишев подчерта, че по време на обиколките му из страната в предизборната кампания, хората са го питали защо депутатите от БСП не са в парламента, тъй като там се води истинската битка и се коват политическите послания.    \"На пленума бе представен доклад, който не отговаря на основния въпрос - защо в рамките на две години БСП загуби два спечелени избори. Това беше един скопен доклад, тежко редактиран от Изпълнителното бюро, с цел заглаждане на сериозните политически анализи и оценки. Пленумът не подкрепи предложението Корнелия Нинова да оглави работната група, която да допълни доклада, което е политическа оценка от страна на Националния съвет\", припомни ожесточената дискусия вчера на \"Позитано\" 20 той.   Попитан за това как се ръководи БСП, Станишев заяви, че \"в партията тежко е нарушен вътрешният диалог, наблюдава се едноличен стил за вземане на важни решения и политика на инат, загърбване на колективния характер на столетницата\". Често Националният съвет е бил поставян пред свършен факт -да \"подпечатва\" решения, вече съобщени на медиите от Нинова. Като пример Станишев посочи напускането на пленарната зала от парламентарната група на левицата. Той припомни, че и тогава Овчаров е защитил Нинова, изтъквайки аргумента, че в противен случай Националният съвет би бламирал председателя си в навечерието на избори.   \"Пленумът тогава се съобрази, въпреки че имаше сериозни аргументи против това решение. Сега партията го оценява като тежка политическа грешка, а структурите не разбират нито логиката, нито ползите от това да се лишиш от тази висока политическа трибуна\", каза Станишев в националния ефир.   Президентът на ПЕС отговори и на въпроси, свързани с възможността лидерът на БСП да бъде избиран пряко от цялата партия.   \"Прекият избор поставя лидера над конгреса, над партията, а при авторитарния стил на Нинова, желанието за подобен избор поражда съпротива\", смята Сергей Станишев. Той предупреди, че откриването на процедура за избор на председател на партията без тя да има списък на избирателите и своя ЦИК, без да има ясни правила, това е вътрешна авантюра.   Президентът на ПЕС призова да се върне колективното начало в партията.   \"В БСП тежко е нарушен вътрешният диалог\", посочи той.  \"Докато не започнем да чуваме различните мнения, ако не можеш да осигуриш мир в собствената си партия, как ще го осигуриш в държавата? Докато не решим въпросите си и не прекратим войната помежду си, никой няма да ни повери ръководството на държавата\", подчерта Сергей Станишев.   Според него оставката на Нинова е имитация. Той изрази тежко несъгласие с опита да бъде прехвърлена отговорността за едни силно централизирани избори, каквито са европейските, на местните структури.   \"Нинова иска карт бланш за още четири години\", подчерта Станишев. Според него е невъзможно в навечерието на местните избори да се организира прозрачен, ефективен и почтен пряк избор на председател на БСП. \"Това е авантюра, която ще хвърли БСП в хаос и юридически проблеми и може да постави под съмнение резултата на местния вот. Представете си да правите избори без Изборен кодекс, без ЦИК, без избирателни списъци\", посочи Станишев.   Запитан иска ли отново да е лидер на БСП, Станишев цитира старата пословица, че не може да влезеш два пъти в една река.   Станишев изтъкна, че винаги е бил готов да разговаря с всеки. \"И, ако аз съм уволнил Нинова от зам.-министър, аз също така и подадох ръка в БСП, което доведе и до избора й за председател\", каза Станишев.      ", "date": "2019.06.09", "title": "Сергей Станишев: Битката в БСП е за ценности, не за главата на Корнелия Нинова!"}
{"url": "http://epicenter.bg/article/Menda-Stoyanova-uveryava--GERB-shte-brani-dokray-ideyata-za-subsidiya-1-lev-na-glas-/185245/2/0", "text": "„Разговорът за това с какви данъци трябва да се облага българинът, какви приходи трябва да генерира държавата от тези данъци и по какъв начин тези приходи да се разпределят чрез държавата за различните сфери на живота, трябва да бъде много по-широк разговор, в който да влязат и самите граждани. Това, което се предлага всяка година, е разговор на парче. Същото е и сега. Дебатът за данъчната система трябва да се води въобще. Когато говорим най-често за намаляване на ДДС, трябва да сме наясно, че компенсацията има един единствен източник – увеличаване на подоходното облагане“.   Това коментира пред БНР Менда Стоянова, депутат от ГЕРБ и председател на комисията по бюджет и финанси в НС.  Стоянова подчерта, че разговорът трябва да се води за данъчната система, а не за един или друг елемент от определен данък:  „Ако българинът е готов да промени данъчната си система, да въведе по-високо подоходно облагане, да въведе по-високи данъци и такси, тогава, компенсирайки загубата, да намали ДДС за определени стоки и услуги, наистина ще говорим за нещо сериозно, а не за популистки предложения“.  „Трябва да е ясно дали намаляването на ДДС ще намали цените. При свободна пазарна икономика няма кой да гарантира това“, подчерта Менда Стоянова в предаването „Неделя 150“ на програма „Хоризонт“.  Според нея, когато се говори за намаляване на ДДС на основни стоки, за да бъдат компенсирани загубите за бюджета, трябва да започнем да говорим за увеличаване на другите данъци-на коли, имоти, доходи.  „Еднаквото облагане, означава стабилни приходи – над 50% от приходите в бюджета са от косвеното облагане. Еднаквото облагане с ДДС означава, че всички плащат съобразно това колкото потребяват. Подпомагането на хората в неравностойно положение трябва да се случи през социалната система. Намаляването на косвения данък означава, че ако паднат цените, то по един и същи начин биха се облагодетелствали и хора с високи, и хора с ниски доходи“.  Менда Стоянова коментира и темата за разпределението на партийните субсидии:  „Методиката за определяне на партийните субсидии е от 2001 година. Действителните гласове подадени за партии и коалиции, които не са преминали бариерата за влизане в парламента, се преразпределят към тези, които имат право на субсидия. По този начин, за нуждите на изчисленията, се увеличават действителните гласове, подадени за тях. Това е механизмът и за преразпределяне на гласовете във връзка с изчисляване на мандатите. Тази формула винаги е била прилагана по този начин. Заради този факт, който възбуди духовете, правителството внесе закон за изменение на Закона за политическите партии, където тези текстове се пренаписват, за да стане ясно, че субсидията се изчислява на един действителен глас, подаден за съответната партия или коалиция, влязла в парламента. Съдът ще се произнесе дали има грешка в методиката“.  Според нея премиерът Бойко Борисов е внесъл предложението за намаляването им от 11 на 1 лев на глас, защото много партии използват това за популистки цели. БСП е една от тях, но никога не е внесла в пленарна зала предложение за намаляването им.  „Нашата позиция чрез гласуването ще бъде за внесения от правителството законопроект. Ако останалите партии в парламента имат друго мнение, ще имат възможност с гласовете си да вземат друго решение. Тогава всеки ще може да гласува за това свое решение“. ", "date": "2019.06.09", "title": "Менда Стоянова уверява: ГЕРБ ще брани докрай идеята за субсидия 1 лев на глас!"}
{"url": "http://epicenter.bg/article/Sidi--Vazhen-e-ne-samo-razmerat--no-i-sistemata-za-izchislyavane-na-partiynata-subsidiya/185246/2/0", "text": "„Важен е не само размерът, но е важна и системата, по която се изчислява държавната субсидия за партиите. Искаме таван на субсидията, с който партиите, които получават в момента 15 млн. – 20 млн. лева и си ги държат по сметки, да бъдат ограничени. С това ще се почувства и някаква справедливост. От 5 до 6 лева на глас е достатъчно за водене на партийна дейност и за нормална политика.\"  Това каза пред БНР Александър Сиди от „Обединените патриоти“.   \"Когато една голяма партия държи парите си по банкова сметка и не ги харчи по дейност, означава, че парите са големи“, подчерта той на няколко пъти. Но без да спомене за коя партия става дума. Най-голямата субсидия е получавана от ГЕРБ - най-голямата партия в парламента. „Включително и ГЕРБ казват, че разумните доводи са да не бъде 1 лев за глас, но да бъде намалена субсидията. На ГЕРБ им писна от популизма на БСП. И БСП, вместо да отидат при избирателите си и да се извинят, че са сбъркали, създават поредния скандал с надеждата да върнат доверието към себе си“, допълни Сиди в предаването „Неделя 150“ на програма „Хоризонт“.  Александър Сиди изрази надежда, че в залата на Народното събрание ще бъдат изложени разумни аргументи и че ще се достигне до ниво на партийните субсидии, което да удовлетвори българските граждани и да запази стабилна политическата система. ", "date": "2019.06.09", "title": "Сиди: Важен е не само размерът, но и системата за изчисляване на партийната субсидия"}
{"url": "http://epicenter.bg/article/Lecheva--V-strukturite-na-BSP-Korneliya-Ninova-e-bezsporen-lider-/185248/2/0", "text": "„Въпросът, свързан със субсидиите на партиите, и това, което предлагат от ГЕРБ, застрашава демократичното съществуване на политическата система. Ние сме за разумен и смислен дебат по отношение на финансирането на партиите. Този въпрос винаги ще се повдига, докато България е най-бедната държава в Европейския съюз“.   Това коментира пред БНР Весела Лечева, заместник-председателят на парламентарната група на „БСП за България“.  „За ГЕРБ ще бъде лесно субсидията да бъде и 0 лева, защото те си държат техните субсидии на влог. Редно е да запитаме с какви средства тогава си правят кампаниите“, подчерта Лечева в предаването „Неделя 150“ на програма „Хоризонт“.  По думите на Весела Лечева, ако се направи задълбочен анализ защо в определени области БСП загуби на евровота с 10-15%, тогава може би ще се намери и причината за загубата на БСП със 7% на изборите.  „Не успяхме да дооценим, че европейските избори няма как да бъдат превърнати в парламентарни избори, няма как този характер на европейските дебати да бъде прехвърлен като дебат за вътрешните проблеми. Може би това ни отдалечи от победата. Много трудно можеш да обясниш как Европа и нашите евродепутати могат да защитят техните интереси, така че да се обърне моделът на управление в България. Другият факт е, че Борисов иззе медийното пространство. Той присъстваше поне по десет пъти в новините“.  Според Лечева пътят за спечелване на доверието на хората е чрез последователност и системност в предложенията.  В структурите на партията Корнелия Нинова е един безспорен лидер, каза още Весела Лечева:  „Корнелия Нинова стана председател с някои промени вътре в партията, заявявайки, че променяме партията и така искаме да променим България. Тя предложи нов устав с нов начин на избор на председател, с мандатност за евродепутати, като заложи перспектива за младите знаещи и можещи, да не се затваря партията. Днес дебатът е дали да върнем старите уставни постановки, което според мен е абсолютно неприемливо“.", "date": "2019.06.09", "title": "Лечева: В структурите на БСП Корнелия Нинова е безспорен лидер!"}
{"url": "http://epicenter.bg/article/TIR-se-zapali-na-magistrala--quot-Trakiya-quot-/185269/3/0", "text": "Временно е спряно движението в активната лента на АМ \"Тракия\" в посока Бургас при км 85 поради аварирал ТИР. Това съобщават от АПИ.  От пътната агенция допълват, че автомобилите се движат в изпреварващата лента и движението се регулира от \"Пътна полиция\".  Ремаркето на камиона е избухнало в пламъци, докато превозното средство се е движило.  Два екипа на пожарната са изгасили пламъците. Засега не са ясни причините за инцидента, отбелязва БТВ.  От понеделник - 10 юни, движението по магистралата ще бъде затруднено от ремонт на пътните връзки на пътен възел \"Цалапица\" при 112-ти км. По време на ремонтните дейности пътните връзки ще се затварят поетапно.  Километрично задръстване имаше в събота на магистрала \"Хемус\". Хиляди автомобили стояха блокирани в тапа в продължение на часове. Причината бе катастрофа в тунел \"Витиня\".  Друг ТИР, натоварен с желязо, се запали в ранния следобед отново в събота, на 58-ия км на магистрала \"Марица\" и затрудни движението в посока Турция. ", "date": "2019.06.09", "title": "ТИР се запали на магистрала \"Тракия\""}
{"url": "http://epicenter.bg/article/Pusnaha-dvizhenieto-prez-GKPP--quot-Zlatarevo-quot-/185259/4/0", "text": "От 15.00 часа се възстановява движението на товарни превозни средства през Митнически пункт \"Златарево\". Това съобщиха от пресцентъра на Агенция \"Митници\".  Митническата обработка на товарни автомобили бе прекъсната временно поради пожар, засегнал административната сграда, намираща се в непосредствена близост до трасетата за митническа обработка на камиони. Обгорялата конструкция вече е разчистена и са създадени условия за нормална обработка на товарни превозни средства.  Движението на леки автомобили и автобуси също се осъществява нормално.  Скоростта на движение на превозните средства на територията на пункта е ограничена до 5 км/ч. ", "date": "2019.06.09", "title": "Пуснаха движението през ГКПП \"Златарево\""}
{"url": "http://epicenter.bg/article/Aleksandar-Simov--Imashe-opit-plenumat-da-se-prevarne-v-otryad-za-otstrel-na-Ninova/185240/11/0", "text": "  ...А всъщност истината е простичка - битката за съдбата на БСП ще се проведе на конгреса. Много хора искат да я предрешат, искат Националния съвет да има последната дума, но това просто няма как да се случи.   И ще си кажа честно къде е проблема на хората срещу Нинова като съм наясно, че днес в БСП да си кажеш честно нещата означава цели 15 души във фейсбук да те обявят за клакьор, нещастник, подлога и какво ли още не. Днес гледах \"опозицията\" - те са оплетени в параграфи, апаратни хватки, уставни маневри, ситуационни интриги и кулоарни кадрили. Но не видях каква точно им е каузата.   Защото няма как и никога няма да е кауза да кажеш: \"Нинова трябва да си ходи\". Кауза може да бъде, ако произнесеш: \"Нинова трябва да си отиде, защото ние ще сме по-остра опозиция на ГЕРБ\". Обаче нищо такова не се чу. И това е проблем. Заради това беше опитът пленумът да се превърне в отряд за разстрел. Защото конгресът на БСП има усет за каузи, усеща има ли идеи и хора, които да ги реализират.   Заради това се чудя в какъв ли морфичен резонанс ще са мозъчните месомелачки следващата неделя? Защото след всичките отразяни глави и пролята кръв в техните текстове днес, след седмица ще трябва да раждат направо библейски фрази за възкресение, чудо и мистерии :)))))", "date": "2019.06.09", "title": "Александър Симов: Имаше опит пленумът да се превърне в отряд за отстрел на Нинова"}
{"url": "http://epicenter.bg/article/-Vzglyad--V-Moldova-prognozirat-arest-za-prezidenta-Igor-Dodon/185255/11/0", "text": "„Не бих се изненадал, ако Додон бъде арестуван с белезници до вечерта, защото обвиненията срещу него са много сериозни. Додон загуби във всяко отношение ”, заяви молдовският политически анализатор Сергей Назария за вестника, коментирайки отстраняването на молдовския президент от властта и назначаването на предсрочни парламентарни избори. „Законодателството в Молдова не се спазва дълго време и то не се спазва от всички. Това, което се случи вчера в нашия парламент, трябваше да се случи през март, веднага след изборите. А това коалиционно споразумение щеше бъде подкрепено от обществото ”, смята ръководителят на молдовския център за стратегически анализ и прогноза EST-VEST Сергей Назария.   „Ако оставим настрана политическите пристрастия и внимателно прочетем конституцията - ще видите, че ако не бъде постигнато споразумение в рамките на 90 дни, тогава президентът е длъжен да разпусне парламента. Така че законово Конституционният съд е прав”, обясни Назария. \"Що се отнася до политическия компонент, тук също има проблем, защото Додон е обвинен, че получава финансиране за своята партия от Русия, което позволява на опонентите му да го обвинят в държавна измяна и опит за организиране на преврат\", продължи източникът. „Не бих се изненадал, ако Додон бъде арестуван с белезници до вечерта, защото обвиненията срещу него са много сериозни. Додон загуби във всички отношения. Плахотнюк спечели тактическа победа, но накрая той също ще бъде „натопен“. И стратегически, в тази ситуация, Майя Санду и юнионистите   печелят”, казва Назарий, наричащ настоящата ситуация „опасна за молдовската държавност“. Според него \"политиката на Русия в молдовско направление се е пропукала\".   „Руски експерти, оказващи влияние върху политическото вземане на решения в Молдова, погрешно оцениха ситуацията. Фактът, че притискаха Додон от всички страни да сключи сделка с АКУМ, е грешка, от която унионистите ще се възползват . Изданието припомня, че в неделя Конституционният съд на републиката постанови, че изпълняващият длъжността премиер Павел Филип като временен президент на Молдова трябва да разпусне парламента и да определи дата за предсрочни избори. По-късно стана известно, че Филип е подписал указ за разпускане на парламента, а предсрочните избори са насрочени за 7 септември. Президентът Игор Додон призова народа на страната да протестира, а неговото отстраняване нарече „опит за узурпиране на властта“. Президентската партия на социалистите и блокът на АКУМ се договориха за алианс в събота, след което сформираха правителство, но молдовският конституционен съд обяви, че те не не са спазили сроковете и обяви действията им за незаконни.   Социалистите и АКУМ от своя страна определиха действията на конституционния съд като опит за \"узурпиране на властта в полза на Демократическата партия\", след което приеха декларация \"За завладяната държава\".  ", "date": "2019.06.09", "title": "„Взгляд“: В Молдова прогнозират арест за президента Игор Додон"}
{"url": "http://epicenter.bg/article/Nad-10-hil--dushi-sa-uchastvali-v-30-ata-valna-ot-protestite-na--quot-zhaltite-zhiletki-quot--vav-Frantsiya/185243/7/0", "text": "Спорадични сблъсъци избухнаха по време на 30-ия пореден уикенд на антиправителствени протести на \"жълтите жилетки\" във Франция, макар че броят на демонстрантите вчера остана доста под предишните върхови нива, предаде Ройтерс.  Френската телевизия показа шепа протестиращи, хвърлящи павета по полицейски коли в Дранси, предградие северно от Париж, а полицията използва сълзотворен газ и водни оръдия срещу протестиращи в южния град Монпелие. В Дижон, в Централна Франция, също имаше размирици. Местната полиция съобщи, че витрините на някои магазини в центъра на града са разбити, а един полицай е ранен от удар с камък.  Министерството на вътрешните работи, цитирано от телевизия Бе Еф Ем, съобщи, че 10 300 души са демонстрирали в цялата страна, 1100 от тях - в Париж. Миналия уикенд демонстрантите бяха общо 9 500, от които 1500 в столицата.  ", "date": "2019.06.09", "title": "Над 10 хил. души са участвали в 30-ата вълна от протестите на \"жълтите жилетки\" във Франция"}
{"url": "http://epicenter.bg/article/Konstitutsionniyat-sad-na-Moldova-otnovo-otstrani-prezidenta-Igor-Dodon/185247/7/0", "text": "Конституционният съд на Молдова прехвърли президентските правомощия на премиера Павел Филип. В решението му се посочва, че съществуват обстоятелства, които оправдават временното прехвърляне на изпълнението на задълженията на президента на Република Молдова в рамките на процедурата за разпускане на парламента.  Според конституционните съдии е налице умишлен отказ на президента Игор Додон да изпълни конституционното си задължение да се обърне към Конституционния съд и да посочи обстоятелствата, обосноваващи разпускането на Х-тия парламент. Съответното становище беше публикувано тази сутрин след разглеждане на жалбата, подадена от депутатите на Демократическата партия на Молдова (ДПМ) на 8 юни, съобщава Агенция \"Фокус\".  Според мнението на съдиите от Конституционния съд, действащият министър-председател Павел Филип, като действащ президент на Република Молдова, ще се обърне към Конституционния съд, за да установи обстоятелствата, обосноваващи разпускането на X-ия парламент и, ако е необходимо, да издаде указ за разпускане на парламента и назначаване дата на предсрочни парламентарни избори.  В събота, 8 юни, Конституционният съд издаде постановление, в което обяви за противоконституционен Указа на президента на Република Молдова Игор Додон за назначаването на Майя Санду на поста министър-председател на Република Молдова и на Указа за назначаването на правителството на Република Молдова. Резолюцията беше издадена малко след като назначаването на лидера на ПСРМ Зинаида Гречани на поста председател на парламента, което беше обявено за противоконституционно. Друго решение обяви за незаконни действията на парламента вчера.   „Указът на президента на Република Молдова от 8 юни 2019 г. за назначаване на кандидат за поста министър-председател на Република Молдова е обявен за противоконституционен. Указът на президента на Република Молдова от 8 юни 2019 г. за назначаване на правителството на Република Молдова е обявен за противоконституционен ”, се казва в решението на Конституционния съд.  Решението е окончателно, не подлежи на обжалване и влиза в сила от датата на приемането и се публикува в Държавен вестник на Република Молдова.  В изявление на говорителя на Европейския съюз по въпросите на външните работи и политиката на сигурност се призовава Република Молдова да остане спокойна след решенията, взети вчера от парламента на Кишинев и в контекста на по-нататъшното развитие. В изявлението се казва, че според ЕС демократично избраните лица трябва да намерят пътя, който Република Молдова трябва да следва чрез диалог. ", "date": "2019.06.09", "title": "Конституционният съд на Молдова отново отстрани президента Игор Додон"}
{"url": "http://epicenter.bg/article/Yordanka-Blagoeva-prezhivya-tayfun-v-Tokio/185254/10/0", "text": "\"Ако избереш пътя на добродетелта и се стремиш да вършиш само праведни неща, няма защо да завиждаш на тези, чиито прадеди са били  князе и сеньори, защото кръвта се наследява, а добродетелта се придобива и струва сама по себе си много повече от кръвта.\" Никога няма да се досетите откъде е този цитат, освен ако снощи не сте чели „Дон Кихот от Ла Манча“.   Книгата на Сервантес може да е претърпяла първото си издание през 1605 година, но героите й продължават да бродят край вятърните мелници на провинция Кастилия. Първата гостенка в Покана за пътуване ги е виждала с очите си. Е, почти…. Блогърът Гергана Цанкова ни почерпи виртуално с пивко вино и вкусни истории от Ла Манча. Тя има късмета да обикаля Испания по неутъпканите от пълчищата туристи маршрути. Същата добра слука я заселва за две седмици в неизвестно португалско селце.   Който е ходил в Сирия ще разбере въздишката ми по онези места, които човечеството няма да види скоро. А някои от тях и никога. Когато бях в размирната днес държава, тя се гордееше, че може да покаже повече римски руини отколкото има в Италия - като един от най-запазените амфитеатри в град Босра, цитаделата в Алепо и колонадите в Афамия. Не мога да си представя, че оцелелите през вековете безценни свидетелства вече не съществуват. Затова ще ви разкажа за някои от тях в сегашно време.    Палмира се споменава  в Библията като града на цар Соломон, но според историците там  има свидетелства за живот от 50 000 г. пр.Хр. Независимо дали се е наричало Тадмор или Палмира името на мястото все означава палма. По онова време наоколо не е било пустиня, а джунгла. Местността се обезлесила по три причини: монголите изсекли дърветата да строят къщи; френските нашественици правели въглища от тях и ги транспортирали в родината си; бедуините отоплявали  с дърветата палатките си.   Александър Велики превръща Палмира в религиозно средище за всякакви богове.  Едно от светилищата е Храмът на Баал – въховният бог на арамейците. Бил е изобразяван или като орел, или като човек. Градежът е отнел 32 г. Издигнат е в елински стил, за да напомня за храма на Зевс, който е бил вкопан в земята под него. Със своите 400 колони той е най-голмемият храм на  античността. Въздигнат е от два вида варовик - твърд за стените и  по-мек за статуите. Баал (известен от Библията като Ваал) е с човешко лице, заобиколен от символите на четирите сезона и зодиите. Като знак, че на това място е имало църква върху скалите все още личат кръст и фрески на Свети Георги, Исус Христос и Дева Мария.   Стените на храма приличат на “избродирани” от стотици откоси на калашници. Всъщност по тях  има 500 000 дупки. Всяка от тях е съдържала  два вида метал - твърд и мек, с по два милиметра разстояние, поставени в четирите краища на всеки камък. Специална конструкция срещу земетресения. При всякакъв трус храмът се люлеел , но не падал. През 15-и век, при отоманското нашествие, турците претопили металните пластини за оръжия.   Преди да го превърнат в скръбни руини Алепо (наричан още и Халеб) бе вторият по големина град в Сирия. Най-голямата му забележителност е цитаделата, където Авраам е лагерувал. От върха на крепостта се разкрива панорамна гледка към града. Това  е една от най-големите цитадели, строена цели 200 години - от 12 до 14 век. Друга забележителност в Алепо е хотел “Барон”. Интериорът почти не е променян от 1911 година, когато в стая 203  Агата Кристи е написала “Убийство в “Ориент експрес”.  Впрочем неплатената сметка на Лорънс Арабски е изложена във фоайето.   Връщането назад в историята продължава и в град Хама със сирийския вариант на „Етъра”. Представете си абсолютно автентичен старинен кервансарай – цели улички с работилнички, в които майстори тъкат платове и килими, навиват ширити и гайтани, шият дюшеци. Интересното е, че всички тези „женски” по нашите земи дейности се извършват от мъже. Те дори бродираха дамски дрехи.  Държавата ремонтирала кервансарая, подбрала най-добрите занаятчии от задругата на майсторите в Дамаск и им дала дюкяните в Хама за абсурдно ниския наем от 40 долара на година. Срещу задължението майсторите да предадат тайните на занаята си най-малко на двама младежи.    Хомс се намира в центъра на Западна Сирия, почти по средата на пътя между Алепо и Дамаск. През града минава реката Оронт,която го дели на стара и нова част. На нея има внушителни старинни колела на воденици, които хвърлят пръски от векове. Хомс се споменава през 2300 година пр.Хр. Вече отбелязах, че в Сирия римските руини са повече, отколкото в самата Италия, но най-съхранени се оказват мозайките. Нагледах се на тяхната красота, направо се намозайчих за цял живот. Във всеки музей имаше специална експозиция с тези приказни картини от малки разноцветни камъчета.   Но сбирката на градчето Марат ал Номан не може да се разкаже и опише. Цял музей само от отлично запазени римски мозайки - 1850 кв. м. Просто трябва да се види. Дано да ги има все още…   Ако някога арестуват следващата гостенка в Покана за пътуване, то ще е за кражба на цвете. В двора й в местността Калековски манастир над язовир Искър има повече от 100 различи растения. Петимата й внуци я наричат екшън баба и сякаш за да оправдае прякора си тя тропа хора поне два пъти седмично и не се спира – все е на път. Няма да ви държа в неведение, ако не сте се досетили, че става дума за световната шампионка на висок скок и основателка на аеробиката у нас Йорданка Благоева.   В миналото предаване Николай Младжов разкри тайните на японския бизнес-етикет. Днес екшън-бабата пък ще разкаже какво е да кръстосваш Япония с внук-тийнейджър. И то между няколко обиколки на България, защото Йорданка Благоева от град на град представя документалния филм „Отвъд скока“ и книгата „Босоногата кралица“ като един Левски същий.   Данчето  и внукът й Борис са пропуснали само един японски град от занимателната си програма. Оказва се, че целокупните българи малко  бъркат ударението на Осака. То било на първата буква. А го прескочили, поради съобщение за тайфун, който засегнал и Токио. Добре че от посолството ги предупредили и приютили.   С Йорданка Благоева за пътешествието из Япония с внука й Борис разговарях в Българския олимпийски комитет.  След като съм се начела на апокалиптични статии за смога в японската столица неизбежно я попитах дали въздухът в Токио няма вкус на облизани 5 стотинки. Оказва се, че с помощта на много водоскоци и велоалеи този проблем е преодолян.   Още пътешествия и интересни снимки – на страницата на Покана за пътуване във Фейсбук ", "date": "2019.06.09", "title": "Йорданка Благоева преживя тайфун в Токио "}
{"url": "http://epicenter.bg/article/Krisko-s-ogromen-zhest-kam-publikata-na-BG-Music-Festival/185277/10/0", "text": "Вече са ясни победителите в третия BG Music Festival. Фестивалното жури връчи три награди в категориите: поп, рок, хип-хоп/R’n’B.Отличие връчи и Журналистическото жури. ТВ зрителите и публиката в Летния театър също избраха своите фаворити.   Специална награда бе връчена от Кмета на Община Сандански – г-н Кирил Котев. За втора поредна година има и награда на самите участниците в конкурса, които имаха право да гласуват за някой друг артист в конкурса, без да имат право да дадат вот за себе си.   Наталия Тенева – „Необикновен“ Цвети Радойчева – „Изчезни“ Theo – „Движим бавно“ Theo – „Движим бавно“ Nels – „Емоция“ Антифриз - „Мъжка кифла“ Наталия Тенева – „Необикновен“ Boyanski – „Нов филм“   Освен победителите на сцената се изяви R’n’B дивата IVY, която зарадва своите фенове с добре познатите и обичани „Shisha”, „Inside us” и „Ще ги паля“.   Веднага след това се качиха и водещите Monty & Petya Alexa, които вдигнаха всички на крака и заедно запяха „Не слушай“ и „Нека бъде лудница“.   Голямата изненада за публиката беше идолът на всички тийнейджъри Криско, който превърна вечерта в неповторимо изживяване. В програмата си той включи едни от най-големите си хитове като „Bazooka“, „Видимо доволни“,  „Ела и си вземи“, „Едно ферари модел 2019“, „Гледай как се прави“, както и последното си парче „Незаменим“.   Рапърът непрекъснато демонстрираше своето удоволствие и радост от горещия прием на публиката в Сандански. А дуетна половинка за хита „Искам да бъда с теб“ беше Мелани от присъстващите в Летния театър. Момичето получи специален подарък от Криско, който я избра от хилядите почитателки, които пееха с пълно гърло заедно с него цяла вечер.   На финала на концерта, под виковете на феновете, Криско изказа своята благодарност към организаторите на BG Music Festival и Община Сандански.", "date": "2019.06.09", "title": "Криско с огромен жест към публиката на BG Music Festival"}
{"url": "http://epicenter.bg/article/16-obekta-v-Moskva-byaha-zaplasheni-s-bombi/185251/7/0", "text": "Анонимни заплахи за поставени бомби бяха получени в неделя в 16 обекта в Москва, сред които катедралата \"Христос Спасител\" и телевизионната кула в Останкино. Полицията е започнала спешна проверка, съобщи говорител на аварийните служби на столицата, цитиран от БГНЕС и Нова телевизия.  По думите му всички места вече проверяват персонала на оперативните служби.", "date": "2019.06.09", "title": "16 обекта в Москва бяха заплашени с бомби"}
{"url": "http://epicenter.bg/article/Kaloyan-Pargov-shte-se-sreshtne-s-Anatoliy-Karpov/185230/2/0", "text": "На 9-и юни лидерът на столичните социалисти Калоян Паргов ще посрещне 12-ия световен шампион по шахмат Анатолий Карпов в централата на БСП – София. Това съобщиха от пресцентъра на БСП - София.  Карпов е депутат от ''Единна Русия'', заместник-председател на Комисията по международни отношения на Руската Дума и член на Обществения съвет към президента на Руската федерация Владимир Путин. ", "date": "2019.06.09", "title": "Калоян Паргов ще се срещне с Анатолий Карпов"}
{"url": "http://epicenter.bg/article/Dnes-shte-se-provede-shestvie-s-iskane-za-ostavkata-na-pravitelstvoto/185231/2/0", "text": "Двучасово шествие с искане за оставка на правителството и разпускане на парламента е планирано да започне в 14 часа пред Министерски съвет, за да стигне впоследствие пред НДК.  То е организирано чрез Фейсбук страницата \"Референдуми за справедливост''.  Освен за оставка на сегашните власти, исканията, отправени чрез нея, включват честни доходи, обществени допитвания по всички въпроси, механизъм за отзоваване на властимащи и независима съдебна система, предаде БНР. ", "date": "2019.06.09", "title": "Днес ще се проведе шествие с искане за оставката на правителството"}
{"url": "http://epicenter.bg/article/Dazhdat-i-gramotevitsite-se-zavrashtat/185232/2/0", "text": "Неделният ден ще започне с гръмотевични бури на места, предимно в Северна и Южна България, предаде репортер на БГНЕС.  Над останалата част от страната сутринта ще бъде слънчево, а температурите през деня ще бъдат до около 27 градуса. Още сутринта се очаква да превали и прегърми в Северна България. Преди обяд ще се заоблачи и над останалите райони, като гръмотевични бури се очакват в Централна и Източна България. На места валежите ще бъдат интензивни, възможни са и градушки. През деня ще вали и в Южна България. До вечерта валежите ще спрат.  Жълт код за интензивни валежи и гръмотевични бури е обявен за 13 области на Централна и Североизточна България, както и за южните райони. Кодът е в сила за областите Пазарджишка, Пловдивска, Старозагорска, Сливенска, Ямболска, Хасковска, Кърджалийска, Ловешка, Габровска, Великотърновска, Търговищка, Разградска и Шуменска. В тези области ще има значителни валежи и гръмотевици. Има условия за градушки. Очакват се количества до 20-25 л/кв. м, на отделни места и повече.  Новата седмица ще започне с гръмотевични бури на места в Централна и Северна България в следобедните часове. Температурите ще бъдат между 23 и 27 градуса. И във вторник съществена промяна на времето не се очаква – преди обяд ще бъде слънчево, а следобед почти над цялата страна се очакват превалявания с гръмотевици.   ", "date": "2019.06.09", "title": "Дъждът и гръмотевиците се завръщат"}
{"url": "http://epicenter.bg/article/Prof--Georgi-Rachev-razkriva-kakvo-lyato-da-ochakvame--Orel--rak-i-shtuka-/185233/2/0", "text": "Такова е времето през юни, защото това е най-бурният месец с най-много валежи. Валежите са кратки, но интензивни. Това заяви климатологът проф. Георги Рачев в ефира на Нова телевизия.  ,,От сряда отново започва подобрение на времето и повишаване на температурите. След следващата неделя обаче започва нов 4-дневен период на лабилизиране на времето, което ще продължи до 21 юни'', каза климатологът.  ,,Прогнозата за лятото в общи линии е орел, рак и щука. Според американските метеорологични агенции се очаква този летен сезон да е с около един градус по-нисък от обичайната климатична норма'', уточни още той.  Въпреки това проф. Рачев увери, че ще има лято.  ,,Лято ще имаме със сигурност. Но ще има и жестоки бури с гръмотевична дейност. Общо взето юни месец ни очаква слънце сутрин, а в следобедните часове - облаци и дъждове'', сподели той и добави, че мълниите са характерни явления за май и първата половина на юни.  ,,Градушките също са нещо обичайно за нашия регион. Все пак още преди 100 години Яворов е написал поемата \"Градушка\", така че няма какво да се изненадваме толкова'', заяви в заключение климатологът. ", "date": "2019.06.09", "title": "Проф. Георги Рачев разкрива какво лято да очакваме: Орел, рак и щука!"}
{"url": "http://epicenter.bg/article/Petdesetnitsa-e--Sveti-Duh-sliza-nad-apostolite/185234/2/0", "text": "Православната църква чества другата неделя, 16 юни, един от най-големите християнски празници – Петдесетница. Според богослужебния календар той съвпада с 8-та неделя след Пасха (десетият ден след Възнесение Христово) и е отредена за празнуване на новозаветното събитие Слизане на Светия Дух над апостолите (Деян. ап., гл. 2). От православно догматическо гледище със слизането на Светия Дух над апостолите се ознаменува завършекът на изкуплението на човешкия род от Богочовека Господа Иисуса Христа. Тъй като по време това съвпада с петдесетия ден след еврейската Пасха и старозаветния празник Петдесетница, още от дълбока древност Църквата е установила и тържествено празнува през вековете новата, духовна, християнска Петдесетница.   За християнството от всички изповедания - православие, римокатоличество и протестантство - Петдесетница е обявена за рожденият ден на „едната света, съборна и апостолска Църква\" (чл. ІХ от Никео-Цариградския символ на вярата - 325/381г.). Според библейското предание на 50-ия ден след Пасха в Йерусалим било пълно с поклонници, дошли за големия юдейски празник, посветен на Божието законодателство на планината Синай. Дванадесетте Христови апостоли и Божията майка били събрани на молитва в къщата, където преди 50 дни вечеряли преди Пасха заедно с Христос. Внезапно се чул шум, сякаш задухал силен вятър и изпълнил цялата къща, а над главата над всеки от молещите се явили пламъци, приличащи на огнени езици. Апостолите се изпълнили със Светия Дух и започнали да славят Бога на всички езици, които дотогава не знаели. Пламъците били видимият знак за въздействието на Светия Дух върху Христовите ученици, на които била дадена силата да проповядват Христовото учение на всички народи. Така били поставени основите на църквата, затова и празникът Петдесетница се смята за неин рожден ден. По повод светлия църковен празник във всички епархии на Българската православна църква ще бъде отслужена празнична Света Литургия. Според народните поверия на този ден рано сутринта се ходи на гробищата. Стои се върху орехови листа, с вярата, че можем да видим мъртвите. \r\n \r\n \r\n \r\n", "date": "2019.06.09", "title": "Идва Петдесетница! Свети Дух слиза над апостолите"}
{"url": "http://epicenter.bg/article/Vladimir-Chukov-/185236/2/0", "text": "Много концентрирана конференция и добре изнесени детайли от прокурор Иван Гешев. Случаят е много неприятен. Това може би е първият автентичен български случай за вербуване на етнически българин.   Това заяви арабистът Владимир Чуков относно ареста на 16-годишен ученик в Пловдив заради подготвян атенатат в града. Проф. Чуков бе гост на предаването \"Събоди се\" по Нова телевизия. \"Този случай доказва, че ние не сме бяло петно на картата. Минава се и през нас. Помните ли 17-годишният Ошар? Той приема исляма - той въстава срещу образователната система. Там намира отдушник и то точно чрез интернет. Той е бил податлив и отхвърля околната среда\", припомни проф. Чуков. \"Трябва да се направят конкретни изводи. Ние учените трябва да се опитаме да видим психологическите и социални аспекти на конверсията\", каза той.   \"Според мен за случая трябва да се търсят две причини. Първата е училището, а втората семейството. Мисля, че трябва да се запитаме защо е стигнало това дете до това подобно състояние. Очевидно е имало нещо, което го е тормозило и го дърпа назад\", смята арабистът. \"Детето е много интелигентно. Стои въпросът как 16-годишно момче за 7 дни може да се сдобие с такива детайли за бомба. За това трябва месец. Подобен тип действия няма как да нямат направления и да няма съвети отвън. Бащата на момчето трябва да се запита защо вербовчикът на \"Ислямска държава\" е по-авторитет от него, че да се стигне дотук\", каза Чуков.   Той каза, че още, че през 2006 е виждал Ал Кайда да пуска обяви и да си набира експерти. \"Ако семейството не беше реагирало, не знам какво щеше да стане. Съмнявам се да бъде предотвратено всичко. Но е хубаво, че семейството е усетило детето си и това, че то живее в някакъв паралелен свят\", каза в заключение проф. Владимир Чуков.  ", "date": "2019.06.09", "title": "Проф. Владимир Чуков: Може би имаме първия случай на вербуване на българин за ИДИЛ"}
{"url": "http://epicenter.bg/article/Advokatat-na-uchenika-ot-Plovdiv--Ne-e-imal-nikakvo-namerenie-da-ubiva-hora-/185237/2/0", "text": "\"Вкъщи е, чувства се много по-добре след няколко дни в ареста. Обикновено семейство с три деца, с малък бизнес. Клиентът ми е най-големият. Добър ученик е, не отличник, но добър ученик!\"   Това заяви в предаването \"Тази неделя\" по БТВ Емил Велинов, адвокат на 16-годишния ученик от Пловдив, който бе изработил взривни вещества след комуникация с мъж, представящ се за член на ИДИЛ.  \"Родителите сигнализират за кореспонденция в телефона му с мъж, представящ се за член на ИДИЛ. Тя е на английски. След сигнала ДАНС предприема мерки. Започват срещи с психолог. Ученикът е получавал е снимки, свързани с дейността на ИДИЛ. Детето не е обучавано. То е кореспондирало само онлайн с този човек. От чисто любопитство се интересува от забранени неща и леки взривни устройства. Намерените на тавата взривни устройства не могат да предизвикат взрив сами по себе си, ако не се дооборудват с необходимите неща\", добави юристът.  \"Тези неща стоят там повече от месец. Ако това дете е искало да ги ползва за нещо през това време - щеше. Бил е подведен от човека, с който е разговарял, от чисто любопитство. Нямал е никакво намерение да убива хора. В неговата глава никога не е имало такава мисъл. Това дете се грижи за собственото си братче - толкова жалостиво и добро дете. То е спасило човешко същество - братчето си. Този човек не може да се твърди, че иска да нарани някого\", каза още адвокат Велинов.  От думите на адвоката стана ясно, че ученикът от Пловдив приел исляма за 2 часа, после размислил и отново станал християнин. \"Книгата е купена от баща му, за да прочете какво представлява ИДИЛ, за да разбуни заблуждението, в което е попаднал сина му\", каза още защитника на 16-годишния младеж.  \"Наказанието, което предвижда Наказателният кодекс, е от 2 до 8 години лишаване от свобода. Нека малкият да понесе някакво наказание, но нека да е справедливо и да е на база събраните доказателства, не знам какви ще са те\", каза в заключение адвокат Емил Велинов.  ", "date": "2019.06.09", "title": "Адвокатът на ученика от Пловдив: Не е имал никакво намерение да убива хора! Бил е подведен"}
{"url": "http://epicenter.bg/article/Prof--Emiliya-Chengelova--80--ot-balgarite-smyatat--che-smisalat-na-zhivota-e-v-trupaneto-na-imushtestvo/185238/2/0", "text": "Трупането на материални блага е основен приоритет за мнозинството българи. Това показва проучване на Института за изследване на обществата и знанието към Българската академия на науките. За 80% от сънародниците ни смисълът на живота е в трупането на имущество. Постигането на материални цели се е превърнало в основен приоритет. Данните показват още, че близо 60% от българите за нищо на света не биха погазили закона, дори ако имат някаква полза. Малко над 43% са склонни да нарушат нормите, ако не се страхуват от последствията. Едва 32% смятат, че законите у нас са добре написани.  Според изследването в последните години в българското общество могат да се открият социологически типажи - 34 % се самоопределят като комформисти, 10% като социално пасивни, 6% като бунтари, а 6% като иноватори. Общо 4 на 100 попадат в групата на онези хора, които задължително спазват определени повтарящи се ритуали.  \"В момента имаме материално настроено население, но това не бива да ни изненадва, защото живеем в материално общество. Свърши ерата на идеалния социализъм, в който бяхме одухотворени\", каза проф. Емилия Ченгелова - зам.-директор на Институт за изследване на обществата и знанието към Българската академия на науките в ефира на предаването \"Събуди се\" по Нова телевизия за това дали българинът е материалист или идеалист, съдейки по данните на БАН.  Проф. Ченгелова оправдава българите да избират материалното, защото докато получават средна заплата от 1 000 - 1 200 лв., тя уточни, че сънародниците ни няма как да бъдат над материалното. \"За да мислиш за идеалното, материалното трябва да бъде задоволено\", обясни още тя.  По думите ѝ българите оцеляват с доходи около линията на бедността. \"Други 30-40% са със заплати, които им позволява да посрещнат месеца, но само толкова. Ние не трябва да се учудваме, а да го приемем като част от нашето ежедневие. Учим се да бъдем пазарно общество\", отбеляза проф. Ченгелова. ", "date": "2019.06.09", "title": "Проф. Емилия Ченгелова: 80% от българите смятат, че смисълът на живота е в трупането на имущество"}
{"url": "http://epicenter.bg/article/Ekaterina-Zaharieva-pozdravi-balgarite-v-Kipar-za-festivala--Sovatchii-/185239/2/0", "text": "Вицепремиерът и министър на външните работи Екатерина Захариева поздрави сънародниците ни от Кипър по повод 4-тия български фолклорен фестивал „Соватчии”.  „Щастлива съм, че фолклорният фестивал „Соватчии“ ще даде възможност в приятелска и близка страна като Кипър да се чуе за богатата ни история, култура, обичаи и постижения. Силно се надявам тази традиция да продължи и занапред, с участието на български изпълнители от всички краища на острова“, посочва министър Захариева в поздравителен адрес, прочетен от посланика ни в Кипър Любомир Тодоров в началото на форума.  Танцьори и музиканти от всички краища на Кипър се събраха на старото пристанище в град Лимасол за фестивала, който се състоя под егидата на Българското посолство в Кипър по инициатива на сдружение „Българи зад граница“ в Кипър и фолклорна формация „Соватчии“. Фестивалът даде възможност на посетителите да се запознаят с българските народни традиции, обичаи, традиционни ястия и продукти.  Сред участниците бяха певецът Добрин Добрев, танцова формация „Етника“ - Паралимни, танцова школа „Канатица“ - Никозия и Ларнака, българските училища с фолклорни състави, Красимир Панчев от ансамбъл „Загоре“, известният гъдулар Минчо Минчев и домакините на събитието от фолклорна формация „Соватчии“. Гостите на фестивала танцуваха хора на песните на популярния народен изпълнител Здравко Мандаджиев. ", "date": "2019.06.09", "title": "Екатерина Захариева поздрави българите в Кипър за фестивала „Соватчии“"}
{"url": "http://epicenter.bg/article/Sriv-za-upravlyavashtite-v-Germaniya--horata-iskat--quot-zelen-quot--kantsler/185252/7/0", "text": "Близо две седмици след изборите за Европейски парламент \"Зелени\" остават първа политическа сила в Германия, докато рейтингът на партиите от Съюза (ХДС/ХСС) падна до исторически ниски нива. Това показва проучване за телевизионните канали RTL и N-tv, съобщава Die Frankfurter Allgemeine Zeitung, цитиран от \"Фокус\".  \"Зелени\" могат да разчитат на 27% от избирателите в Германия, с три процента повече спрямо предходната седмица.  Съюзът (ХДС/ХСС) събира 24% (-2%). ГСДП остава без промяна - 12%, колкото има и \"Алтернатива за Германия\". Следват \"Левица\" и СвДП с осем процента.  Според проучване, проведено от института YouGov, 46% от респондентите са изразили желанието за „зелен“ канцлер, а 35% са се противопоставили. От избирателите на „Зелени“, 86% подкрепят кандидатурата на представител на партията за канцлерския пост в Берлин.  По-малко от една трета от анкетираните считат за подходящ за поста представител на Германската социалдемократическа партия (ГСДП).  ", "date": "2019.06.09", "title": "Срив за управляващите в Германия, хората искат \"зелен\" канцлер"}
{"url": "http://epicenter.bg/article/Boris-Dzhonsan--Nyama-da-platim-smetkata-za-razvoda-s-ES--ako-nyama-po-dobri-usloviya-/185253/7/0", "text": "Борис Джонсън, бившият британски външен министър и фаворит за приемник на Тереза Мей на премиерския пост, заяви в интервю, че ще откаже да плати \"сметката за развода\" с ЕС от 39 милиарда лири, ако не бъдат предложени по-добри условия за Брекзит, предаде ДПА, цитирана от БТА.  Договорената сума от 39 млрд. лири ще бъде платена едва когато има \"по-голяма яснота\" за пътя напред, посочва Джонсън пред вестник \"Сънди таймс\". \"Винаги съм смятал, че е странно да пишем чек, преди още да е постигнато окончателно споразумение\", заяви той.   В петък Мей подаде оставка като лидер на управляващата Консервативна партия и с това даде началото на надпревара в партията за свой приемник. Предсрочни парламентарни избори обаче няма да има. Намерението си да се оттегли, тя обяви още миналия месец, признавайки, че не е успяла да уреди споразумение за напускането на ЕС от Великобритания. Мей обаче ще остане премиер, докато депутатите и членовете на Консервативната партия не изберат новия си лидер - процедура, която се очаква да отнеме не повече от два месеца.   Утре ще стане ясно кои окончателно ще са кандидати за лидерския пост на консерваторите. За да влезе в надпреварата, всеки от претендентите трябва да си е осигурил подкрепата на поне осем депутати. Първият тур на гласуването е в четвъртък.  Джонсън е сред основните фаворити за лидер на торите. Във Великобритания лидерът на най-голямата партия в парламента става премиер. ", "date": "2019.06.09", "title": "Борис Джонсън: Няма да платим сметката за развода с ЕС, ако няма по-добри условия!"}
{"url": "http://epicenter.bg/article/G-20-obsazhda-zastaryavaneto-na-naselenieto-i-niskata-razhdaemost/185258/7/0", "text": "Разширяването на разходите за здравеопазване, недостига на работна ръка и финансовите услуги за възрастните хора: за първи път в неделя водещите световни политици се занимават с икономически въпроси, свързани със застаряването на човечеството и намаляващата раждаемост.  Министрите на финансите на страните от Г-20 и ръководителите на централни банки в Япония, където бързо застаряващото население е основен вътрешен проблем, бяха предупредени от експерти да разгледат въпроса преди да е станало твърде късно.  Г-20 е смесена група от държави на различни етапи от развитието на икономиките си и профилите на населението, вариращи от бързо застаряващата Япония до Саудитска Арабия, председател на Г-20 през следващата година, която има младо население.  Домакинът Япония е готова да сподели своя опит и тревогата, че нациите трябва да са готови да действат, преди застаряването на населението да започне да оказва натиск върху икономиката.  По-дългата продължителност на живота и намаляващата раждаемост, особено сред богатите държави, са довели до бързо увеличаване на населението в напреднала възраст в държави като Испания, Италия и Южна Корея, според Организацията за икономическо сътрудничество и развитие /ОИСР/.  Но моделът не се ограничава само до богатите и развити страни – Бразилия и Китай също се сблъскват с „бързата демографска промяна“, според ОИСР.  Очаква се до 2050 г. светът да има повече от два милиарда жители на възраст над 60 години, което е два пъти повече от 2017 г., гласи доклад на ОИСР.  Много икономики обаче не успяват да актуализират своите пенсионни системи и системи за заетост, за да се приспособят към променящата се демография, предупреждават експерти.  Това доведе до фискални и дългови рискове за цели държави, както и за отделните граждани.  „Работната сила се свива”, това предупреждение бе анонсирано пред АФП от ръководителя на ОИСР Ангел Гуриа, в кулоарите срещата на Г-20 в западния японски град Фукуока.  “Много голяма част от човечеството застарява и тогава работната сила се свива. Но бих казал, че Г-20 по-специално застарява по-бързо”, каза генералният секретар на ОИСР.  “Това са тенденции, които ще продължат, страхувам се. Това не е нещо, което може да спре внезапно.”, добави Гурия.   ", "date": "2019.06.09", "title": "Г-20 обсъжда застаряването на населението и ниската раждаемост"}
{"url": "http://epicenter.bg/article/Kriza-v-Moldova--Konstitutsionniyat-sad-svali-prezidenta-Igor-Dodon--OBOBShtENIE-/185260/7/0", "text": "Молдовският конституционен съд днес освободи от поста президента Игор Додон и назначи за временен президент бившия премиер Павел Филип, предадоха Ройтерс и ТАСС, позовавайки се на съобщение на съда. Временният президент може да разпусне парламента и да обяви предсрочни избори. Додон заяви, че това е опит за узурпиране на властта.  След решението на съда Павел Филип подписа указ за произвеждане на предсрочни парламентарни избори на 6 септември, съобщи Ройтерс, цитирана от БТА. Предсрочните избори са \"най-демократичният инструмент за излизане от политическата криза\", каза той на пресконференция.  Демократическата партия на Молдова, от която е Филип, вчера оспори легитимността на ново правителство, съставено от подкрепяната от Русия социалистическа партия и проевропейския блок \"Сега\".  Додон е бивш лидер на социалистите и подкрепи сформирането на ново правителство начело с Мая Сайду от блока \"Сега\", бивш министър на образованието.  Съдът аргументира решението си с факта, че Додон не е разпуснал парламента, както по-рано е постановил съдът. Съдът беше заявил, че ако до 7 юни не бъде съставено правителство, трябва да има нови избори.  Игор Донон каза пред кореспондент на ТАСС, че съдът не е независим и че Демократическата партия се опитва да си запази властта с цел \"по-нататъшното й узурпиране\". Той призова населението да запази спокойствие и да не се поддава на провокации.  При това положение нямаме друг изход, освен да се обърнем към международната общност с призив да стане посредник в процеса на мирното предаване на властта и/или да призовем народът на Молдова на безпрецедентна мобилизация и мирни протести\", написа във фейсбук по-рано днес Игор Додон.  След парламентарните избори през февруари парламентът не успя да състави управляваща коалиция и правителство. В събота бе избегната опасността от разпускане на парламента и предсрочни избори. Това стана, след като социалистите, които подкрепят президента, се договориха с проевропейския блок \"Сега\" да действат срещу Демократичната партия на олигарха Владимир Плахотнюк, която контролираше предишния парламент и правителството, отбеляза ТАСС.  Вчера усилията на парламентарните партии за намиране на изход от политическата криза бяха приветствани от посолствата на САЩ, Русия и ЕС, които Додон информира за възможна дестабилизация на страната. Посланиците на Русия, САЩ и ЕС пристигнаха в парламента, където бе избран председател и бе съставено правителство начело с Мая Сайду, лидер на влизащата в блока \"Сега\" Партия на действието и солидарността. Но Конституционният съд, контролиран по думите на президента, от Демократическата партия, обяви за незаконни решенията на парламента.  Новият вътрешен министър Адрей Нъстасе каза днес пред журналисти, че Демократическата партия докарва хора от провинцията за митинг срещу президента, парламента и правителството. В центъра на Кишинев се строи сцена и се раздават по 800-1000 леи (около 40-50 евро) на хора, за да участват в протестите, заяви министърът и добави, че лидерите на Демократическата партия имали намерение да използват в протестите \"военнизирани структури\".   ", "date": "2019.06.09", "title": "Криза в Молдова! Конституционният съд свали президента Игор Додон (ОБОБЩЕНИЕ)"}
{"url": "http://epicenter.bg/article/Ad-na-magistrala-v-Polsha--6-ubiti-i-11-raneni-sled-kato-TIR-pomete-6-koli-/185265/7/0", "text": "Шестима души загинаха, а 11 бяха ранени при тежка катастрофа в Северозападна Полша, съобщиха полските власти, цитирани от \"Канал 3\".  \"Шестима души бяха убити, 11 бяха ранени при автомобилна катастрофа на магистрала А6 в Шчечин на 500 метра от изхода на Вилгово в посока Свиноуйще\", се казва в изявление на пожарната. Състоянието на един от пострадалите е критично, с тежки наранявания в областта на гърдите и главата.  Пожарникарите уточняват, че камион е ударил шест леки автомобила, като пет от тях са се запалили.  В момента пътят е блокиран в двете посоки.  ", "date": "2019.06.09", "title": "Ад на магистрала в Полша: 6 убити и 11 ранени след като ТИР помете 6 коли!"}
{"url": "http://epicenter.bg/article/Amerikanskiyat-finansov-ministar--Vaprosat-s-Huavey-zasyaga-natsionalnata-sigurnost--a-ne-targoviyata/185266/7/0", "text": "Американският финансов министър Стивън Мнучин каза днес, че мерките на правителството на САЩ срещу китайския телекомуникационен гигант Хуавей (Huawei) са свързани с националната сигурност, а не с търговията, предаде Ройтерс.  От самото начало заявихме, че дискусиите за Хуавей са свързани с дискусиите за националната сигурност, те са нещо отделно от търговията, обясни Мнучин в интервю за телевизия Си Ен Би Си.  Миналия месец министерството на търговията на САЩ включи китайския телекомуникационен гигант в своя списък на юридическите лица, на които е забранено да правят бизнес с американски компании без специално разрешително.  В \"черния списък\" по принцип попадат компании, чиято дейност е смятана за вредна за националната сигурност или външнополитическите интереси на Съединените щати, отбелязва Ройтерс.  След това американското правителство смекчи някои ограничения, наложени на Хуавей. Министерството на търговията издаде общ лиценз за 90 дни, с който възстановява възможността на китайската компания да поддържа съществуващите мрежи и да предоставя актуализации на софтуера на съществуващите мобилни устройства на компанията.  Президентът на САЩ Доналд Тръмп ще реши дали е целесъобразно да бъдат наложени нови мита на вноса от Китай, след като разговаря с китайския си колега Си Цзинпин на срещата на върха на Г-20 в Осака на 28 и 29 юни, каза още в интервюто Мнучин, цитиран от ТАСС. Той добави, че Тръмп иска да се увери в японския град, че Си е готов \"да се движи в правилната посока\", пише БТА, цитирана от Новини.бг. ", "date": "2019.06.09", "title": "Американският финансов министър: Въпросът с Хуавей засяга националната сигурност, а не търговията"}
{"url": "http://epicenter.bg/article/Nad-1-mln--dushi-sa-uchastvali-v-dneshniya-protest-v-Honkong/185274/7/0", "text": "Над 1 милион души са участвали в днешния протест в Хонконг срещу законопроекта, предвиждащ разрешаване на екстрадирането на местни жители в Китай, заявиха организаторите, цитирани от Франс прес.  Агенцията отбелязва, че това е най-голямата демонстрация в Хонконг, след като той бе върнат на Китай през 1997 г.  1,03 милиона души се включиха в днешното шествие, обяви един от организаторите пред множеството, събрало се пред местния парламент. Думите му бяха посрещнати с овации и аплодисменти.  По-рано хонконгската полиция каза, че 153 000 човека са потеглили от началната точка на шествието - парка Виктория, предаде Асошиейтед прес.  Според полицията, цитирана от ДПА, в своя пик демонстрацията е достигнала 240 000 души.  В. \"Саут Чайна морнинг пост\" писа, цитиран от АП, че половин милион човека са се включили в протеста.  Най-голямата демонстрация в историята на Хонконг се състоя през 1989 г. 1,5 милиона души се събраха в тогава британската колония в подкрепа на продемократичните протести на площад \"Тянанмън\" в китайската столица Пекин, отбелязва ДПА. ", "date": "2019.06.09", "title": "Над 1 млн. души са участвали в днешния протест в Хонконг"}
{"url": "http://epicenter.bg/article/ES-prizova-za-spokoystvie-i-sdarzhanost-v-raztarsenata-ot-politicheski-kriza-Moldova/185275/7/0", "text": "Върховният представител на ЕС по външната политика и сигурността Федерика Могерини призова днес за \"спокойствие и сдържаност\" в Молдова, която е разтърсена от политически криза, предаде Франс прес, цитирана от БТА и Новини.бг.  ЕС настоятелно призовава отново към спокойствие и сдържаност. Диалогът между демократично избраните представителите трябва да остане ключът към намирането на решение на сегашната политически криза, посочва Могерини в общо комюнике с еврокомисаря по въпросите на съседството Йоханес Хан.  Проруският президент на Молдова Игор Додон днес бе освободен от поста от Молдовския конституционен съд, който назначи за временен президент бившия премиер Павел Филип. Павел Филип е политически противник на Додон и незабавно разпусна парламента и свика предсрочни избори на 6 септември.  Тази политическа криза, която не е нещо необичайно за страната, започна с парламентарните избори през февруари, на които не се очерта ясно мнозинство. В комюникето си Могерини и Хан посочват, че ЕС е готов да работи с демократичното легитимно правителство. Зачитането на правовата държава и на демокрацията трябва да остане стожера на нашите отношения, се допълва в общото им комюнике. ", "date": "2019.06.09", "title": "ЕС призова за спокойствие и сдържаност в разтърсената от политически криза Молдова"}
{"url": "http://epicenter.bg/article/96-godini-ot-Devetoyunskiya-prevrat-/185257/11/0", "text": "На 9 юни 1923 г. Военният съюз извършва преврат срещу Александър Стамболийски. Първият преврат на Военния съюз е осъществен в нощта на 8 срещу на 9 юни през 1923 г. След успеха е създадено правителство на Народния сговор под председателството на професор Александър Цанков, а военните пряко поемат силовите министерства (Министерството на вътрешните работи и народното здраве и Министерство на външните работи).  Деветоюнският преврат е извършен от армейски части под ръководството на Военния съюз, с който е отстранено правителството на Българския земеделски народен съюз (БЗНС) начело с Александър Стамболийски.  След успеха на преврата новият кабинет е подкрепен от партиите в Конституционния блок, социалистите и националлибералите, а БКП обявява неутралитет.  Още на конгреса си в края на 1922 година Военният съюз взима решение за отстраняване с преврат на правителството на Стамболийски. През януари се появяват слухове за това, които достигат до правителството. През април 1923 година БЗНС печели предсрочните парламентарни избори, получавайки 52% от гласовете и 212 от 245 места в парламента. В същото време партията изпада във все по-тежка политическа изолация, конфронтирайки се с традиционните партии от Конституционния блок, много от водачите на които са в затвора, с БКП, която смята правителството за свой главен враг и го определя като “фашистко”, с Военния съюз, който официално е забранен, но обединява много действащи и запасни офицери, и с Вътрешната македонска революционна организация (ВМРО), която то се ангажира да унищожи с Нишкото споразумение.  След съставянето на новия парламент през май Военният съюз активизира своите организации и провежда събрания на офицерите в различни гарнизони, подготвяйки се военен преврат, като сведения за това изтичат в печата. Установени са контакти с цар Борис III и с ВМРО. На 25 май е определена датата на преврат, изготвени са подробни планове на операцията с разпределение на целите и задачите на отделните подразделения.  Превратът е проведен съгласно предварителните планове — действията в София започват в 3 часа сутринта на 9 юни, а половин час по-късно, след телеграфно потвърждение, започват да действат организациите в гарнизоните в провинцията. За действията в София отговарят Велизар Лазаров и Дамян Велчев – те, както и много други запасни офицери, връщат униформите си и поемат командването на военни части. Лазаров е обявен за началник на Софийския гарнизон и ръководи обезоръжаването на полицията и Оранжевата гвардия в столицата.  В резултат на преврата е свалено правителството на Александър Стамболийски и е образувано ново — начело с Александър Цанков и включващо представители на всички опозиционни партии, с изключение на комунистите. Министрите се събират в 10 часа предишната вечер в дома на Иван Русев. Тук в четири и половина през нощта Лазаров и Велчев им докладват за успеха на преврата. Цар Борис III, след като изчаква потвърждение от гарнизоните в страната и реакцията на чуждите посолства, утвърждава с указ новото правителство по обяд на 9 юни.  В Славовица, където се намира и Стамболийски, се събират към 3 хиляди зле въоръжени селяни от околните села и под негово ръководство на 10 юни се разполагат в околностите на Пазарджик, където са разпръснати от армията. Александър Стамболийски отива в село Голак, откъдето произлиза жена му, и е заловен от общинските власти на 14 юни, предаден е на коменданта на Пазарджик Славейко Василев и е отведен в града. По нареждане от новото правителство, той е убит от група на ВМРО, водена от Величко Велянов.  Под натиска на Коминтерна обаче в БКП се засилва мнението, че трябва да се противопостави на превратаджиите и комунистическата партия е принудена да обяви курс към въоръжено въстание, което е планирано за септември 1923 г.  ", "date": "2019.06.09", "title": "96 години от Деветоюнския преврат!"}
{"url": "http://epicenter.bg/article/Priyatelstvoto-mezhdu-Pekin-i-Moskva---oshte-edna-geopoliticheska-matryoshka-/185262/11/0", "text": "Китайският президент Си Дзинпин имаше важен екскурзовод по време на посещението си на Международния икономически форум в Санкт Петербург тази седмица - неговият \"доверен приятел“ - руският президент Владимир Путин, съобщава Bloomberg TV Bulgaria.  Приятелската атмосфера обаче беше нещо повече от обичайната демонстрация на руско-китайската дружба. Икономическият форум в Русия беше повод за Путин и Си да покажат единен фронт в по-широка конфронтация със САЩ.  Малко преди форума Русия и Китай обявиха мащабна сделка: в сряда китайският технологичен гигант Huawei подписа споразумение с MTS - най-големият руски оператор, за разработване на 5G технологията и стартирането на мрежа от пето поколение в Русия.  Сделката беше сключена в момент, в който Huawei, една от най-важните компании в Китай, се оказа в центъра на ескалиращата търговска война между Пекин и Вашингтон.  Администрацията на американския президент Доналд Тръмп забрани на технологичния гигант участие в изграждането на 5G мрежата в САЩ заради опасения в шпионаж, като призова американските съюзници да последват примера им, докато Huawei отрича, че продуктите ѝ представляват риск за националната сигурност.  Забраната носи риска от „технологична война“  На форума в Санкт Петербург Путин застана твърдо на страната на Huawei, предупреждавайки, че действията на Вашингтон рискуват да дадат началото на \"технологична война\".  \"Нека вземем например ситуацията около Huawei, която не само е изгонена, но и безцеремонно е изтласкана от световния пазар\", каза той. \"Някои вече определят това като първата технологична война в новата цифрова ера\", коментира руският лидер.  Лесно е да се проследи защо симпатиите на Путин накланят към Huawei.  Русия също е изправена пред заплаха от санкции от САЩ след анексирането на Крим през 2014 г. Санкциите и рисковият инвестиционен климат възпрепятстваха множество чуждестранни преки инвестиции, което принуди Москва да се насочи към китайските инвестиции като по-надеждна алтернатива на западните.  Би могло да се очаква руският лидер да продължи да търси затопляне в отношенията с китайските си партньори и след края на посещението на Си в Санкт Петербург в усилията си да подобри имиджа на страната като инвестиционна дестинация.   ", "date": "2019.06.09", "title": "Приятелството между Пекин и Москва – още една геополитическа матрьошка?"}
{"url": "http://epicenter.bg/article/Svetlana-Sharenkova--Koi-sa-tsennostite-na-Sergey-Stanishev--/185267/11/0", "text": "Предстоят местни избори и битката на БСП е да промени България  като разгради мафиотско-феодалните структури на ГЕРБ в много  региони. Вместо да работи за единство на партията, в серия от медийни  изяви бившият председател на БСП Сергей Станишев заяви, че  настоящото ръководството внася вождизъм и разделение в партията,  че „битката” била за ценности, а не за поста на Корнелия Нинова. Нима Сергей откри това днес, а не преди година, когато Нинова  еднолично предложи конгресът на БСП да го издигне за председател  на ПЕС? Да не забравяме, че в „актива” на Станишев освен десетте  изборни загуби от ГЕРБ е тежкото разделение в БСП през 2014 г.,  когато социалисти бяха „самоизключвани” от партията (с помощта на  „уставния гуру” Димитър Дъбов) заради лични антипатии на  председателя. И дали в ценностите и колективното начало на БСП влиза  задкулисието на 2013 г., когато Станишев номинира пред медиите  Пламен Орешарски за министър-председател, а не на партиен форум!? Или това, че Орешарски и неговият финансов министър Петър Чобанов  впоследствие бяха кандидат-президент и депутат от ДПС – това също  ли е социалистическа ценност?   Ами номинацията на Петър Стоянович  за министър на културата – десен журналист, публично обявил  Вапцаров за терорист?   Може би в ценностите на българските  социалисти е въвеждането на плоския данък или пък гаврата с  поколения офицери от службите за сигурност на Република България,  унизени с позорния Закон за досиетата, който Станишев и Румен  Петков наложиха силово на парламента? Или част от традициите на БСП е русофобията!? Защото Станишев така и не изпълни конгресното решение от 2014 г. активно да работи за отмяна на антируските санкции - това той не направи нито в ПЕС, нито в ЕП и нито на срещите на левите министър-председатели в Европа. Дали в социалистическите традициите се вписва подкрепата за Франс  Тимерманс, след като станаха публични връзките му с международния  спекулант Сорос, русофобските му изказвания и проимигрантска и  проджендърска риторика?  Най-вероятно част от социалистическите идеали е Истанбулската  конвенция, тъй като Станишев заплаши БСП с изключване от ПЕС, ако  тя не приеме тази Конвенция. Или пък в левите ценности е планираната колаборация между десни  (ЕНП), леви, социалдемократи (ПЕС), зелени и евролиберали?!  Не, всички тези неща не са част от ценностите на БСП. Това е подмяна  на ценности! Защото истинските битки са срещу бедността и неравенствата, за  социалната държава и правата на хората на труда, за мир и честни  правила. Това са 128-годишните борби на БСП и на традиционната  европейска левица! Линията на Корнелия Нинова е ясна – срещу задкулисието и  паралелната държава, срещу корупцията, която превърна България в  най-бедната европейска държава, за връщане към традиционните  социалистически идеи и защита на националните интереси,  суверенитет и българска идентичност. За управление в името на народа  и в полза на народа, а не на олигархията. Станишев размахва пръст, че Нинова била назовала това „ляв  консерватизъм”, което било дървено желязо. А как да наречем връзката на лявото с пазарния фундаментализъм,  която превърна европейските социалисти в слугинаж на  транснационалната олигархия!? Днес БСП има националната отговорност да отстоява своя  социалистически, традиционен и патриотичен курс, който няма  алтернатива. Защото в епохата на пряката демокрация европейските  избиратели започнаха истинската битка - със статуквото и с неговите  добре платени бюрократични елити, чийто представител днес е Сергей  Станишев. За успех е нужно единство. Стига разделение и вражди на гърба на  партията. ", "date": "2019.06.09", "title": "Светлана Шаренкова: Кои са ценностите на Сергей Станишев?! "}
{"url": "http://epicenter.bg/article/Konsultantkata-na-filma--quot-Chernobil-quot--V-SSSR-ne-kazvaha--quot-okey-quot--nyamashe-i-hrana-za-kotki-quot-/185276/11/0", "text": "Един от големите плюсове на вдигналия много шум американски сериал \"Чернобил\" е неговата изключителна точност при възпроизвеждането на съветската действителност. И в това няма нищо случайно - сред консултантите на сценариста Крейг Мазин е украинката Елена Козлова-Пейтс, която от 20 години живее в Съединените щати и почти случайно се свързва с Мазин, когато разбира, че подготвя филм за ядрената авария – тя сама му предлага услугите си и той незабавно я ангажира.    \"Не съм имала много работа по филма - сценарият беше почти перфектен\", разказва Козлова, която споделя пред Дойче Веле някои детайли от сътрудничеството си с Мазин. Например в една сцена от първата серия, която показва как ученият Валерий Легасов малко преди да се самоубие оставя на котката си паничка с храна. Първоначално в сценария е било записано, че той оставя „котешка храна“ в паничката.  А по това време в СССР не е имало специална храна за котки - детайл, която Крейг няма как да е знаел. И той незабавно нанася корекции за този епизод.  \"Много ме впечатли това, че човек, който никога не е бил в тази част на света и дълго време не я е познавал, само за няколко години е успял да се доближи в такава степен до историята и културата ѝ. А най-много от всичко ме порази това, че Крейг направо се бе влюбил в своите герои\", споделя консултантката.  Двамата със сценариста работели съвместно най-вече върху диалозите, в които били променяни отделни думи. На няколко пъти, например, се срещала думата \"окей\", която определено не се е използвала в Съветския съюз през 1986, особено пък в средите на партийните членове или миньорите. Или друг епизод - когато пожарникарят Василий Игнатенко се събужда и двамата с жена си тръгват да видят от прозореца какво е станало – по сценария той носел тениска, а тогава тениските бяха рядкост - хората носеха потници, казва Елена Козлова-Пейтс.  Филмът често е критикуван за това, че в сериала прекалено често се чува обръщението „другарю“. В едно свое интервю Мазин казва, че това се дължи отчасти на факта, че на чужденците им било много трудно да произнасят обичайните руски обръщения по собствено и бащино име. А що се отнася до сцената, в която виден партиен ръководител от Минск е показан как пие водка в кабинета си, консултантката не смята, че това е прекалено - все пак са минали цели 33 години от онези времена, много от нещата са се позабравили, а и подобни случаи със сигурност е имало.  Покрай работата си по филма консултантката открива и за себе си нови факти, свързани с Чернобил. \"Бях ученичка и помня какво се случи тогава. Отлично помня и манифестацията на 1 май 1986-та, помня лятото, в което не биваше да събираме липов цвят, имаше и много други забрани. Бащата на момчето от съседната къща замина за Чернобил още в първите дни след аварията и когато се върна, почти веднага почина. Бях много впечатлена - човекът се бе пожертвал заради другите.\"  Според Козловска, сценаристът на \"Чернобил\" е искал точно това - да направи сериал в памет на онези, които са страдали и са се пожертвали. Важно е и обстоятелството, че трагедията е поставена в контекста на другите съветски престъпления срещу човечеството, срещу гражданите на страната. А най-важно - по думите на консултантката - е показването на героизма на главните действащи лица, на начина, по който са се опитвали да се борят с невидимия враг, за да спасят хората в региона и в цяла Европа.    ", "date": "2019.06.09", "title": "Консултантката на филма \"Чернобил\": В СССР не казваха \"окей\", нямаше и храна за котки\""}
{"url": "http://epicenter.bg/article/Velizar-Enchev--Balgariya-nezabavno-da-prekrati-uchastieto-si-v-smesenata-komisiya-s-Makedoniya-/185278/11/0", "text": "     Търговията с националните интереси не е от вчера, но когато търговците са управляващи партии, претендиращи за монопол върху патриотизма, тогава щетите са тежки, а понякога и непоправими.     Откритото писмо на ВМРО, с което се критикува работата на Междуведомствената комисия за общата история със Северна Македония, е уникален случай на прехвърляне на собствената политическа отговорност върху нашата западна съседка.      Въпреки че вече втора година историци и дипломати в един глас предупреждаваме за подводните камъни в договора за приятелство с Република Македония, министри в правителството на ГЕРБ и ОП ни обвиняват в национален нихилизъм и липса на държавническо мислене.     Най-гласовитият адвокат на договора, с който едностранно и безусловно признахме измислените в Белград „македонска нация, език и история“, бе лидерът на ВМРО Красимир Каракачанов. В качеството си на военен министър той не само подкрепи договора, но и критикуваше всеки, дръзнал да попита защо точно ВМРО предаде българските интереси във Вардарска Македония. Македония, заради която десетки хиляди българи проляха кръвта си, а Царство България претърпя две национални катастрофи.     Според ВМРО, тази комисия е зациклила върху живота и делото на Гоце Делчев, а скопската страна отказвала да признае очевидния, документиран и признат от самия Гоце факт, че войводата е българин по народност. Ако това продължава – преговорите са безсмислени, драматично предупреждават авторите на писмото, пропускайки неудобния за тях факт, че заместник-председател на комисията е посочен от тях български историк.     В желанието си да се оневинят, от ВМРО обаче правят уличаващо ги самопризнание: „Докато България търси сътрудничество и обща полза, елитът в Скопие тупа топката и се опитва да ни замазва очите, за да си прокара политиката за НАТО и ЕС“...     Именно желанието на ВМРО да се хареса на НАТО и ЕС, без да се държи сметка за историческата истина, е главната причина за подписването на българо-македонския договор на 1 август 2017 година, с който капитулирахме пред македонизма.     Парадоксалното в случая е, че нито НАТО, нито Европейският съюз искаха от София да подписва този неизгоден за нас договор. Евроатлантическите структури настояваха само да не следваме примера на Гърция и да не налагаме вето на членството на Македония в НАТО поради желанието на Брюксел и Вашингтон Скопие форсирано да влезе в Северноатлантическия пакт.     И преди две години, и сега е повече от ясно – докато влезе в НАТО и получи покана за членство в ЕС, Скопие ще имитира активност в смесената комисия за общата история. След това ще се подновят старите претенции към историята ни, защото вече няма да имаме механизъм за блокиране на евроатлантическата интеграция на Република Северна Македония.     Защо тогава София избърза с подписването на този договор? Защо, в нарушение на всички принципи на международното право, първо дадохме съгласието си за членството на Македония в НАТО, а след това започнахме преговори за общата ни история? Защо изобщо се съгласихме да има такава съвместна комисия, в която от македонска страна са идеолозите на антибългарския македонизъм?     Откритото писмо на ВМРО до медиите не може да скрие отговорността на нейното ръководство за този провал на държавно ниво – както пред цялата нация, така и пред историята.     Изходът е само един – България незабавно да прекрати участието си във въпросната комисия и, следвайки примера на Гърция, да постави условията си за членството на Скопие в ЕС.     Докато все още имаме възможност да поставяме условия!", "date": "2019.06.09", "title": "Велизар Енчев: България незабавно да прекрати участието си в смесената комисия с Македония!"}
{"url": "http://epicenter.bg/article/Poslanikat-na-SASht-u-nas-shte-bade-nagraden-s-orden--quot-Stara-planina-quot-/185249/2/0", "text": "На 10 юни, от 11.30 часа, в Гербовата зала на \"Дондуков'' 2 президентът Румен Радев ще удостои Ерик Рубин – посланик на САЩ в България, с орден ''Стара планина'' първа степен. Това съобщиха от прессекретариата на държавния глава.  Държавното отличие е за заслугите на дипломата за развитието на българо-американските отношения.", "date": "2019.06.09", "title": "Румен Радев награждава Ерик Рубин с орден \"Стара планина\""}
{"url": "http://epicenter.bg/article/Darzhavata-zapochna-izvanredni-proverki-na-kashti-za-gosti/185250/2/0", "text": "Експерти от земеделското министерство започват допълнителни инспекции на проекти по Програмата за развитие на селските райони.  Под прицела на проверяващите са тези, които са поискали финансиране и за басейни, джакузита и ресторанти. Инспекцията започна от Лясковец.  Една от къщите, които се проверяват днес, е получила финансиране от 68 хил. лева. Собствениците са кандидатствали за допълнителни подобрения – басейн, който и към момента е действащ, но се нуждае от допълнителни съоръжения.  Проверяваните къщи за гости са общо 14. Те са в цялата страна. Техните проекти все още не са одобрени.  ,,Проверките бяха оповестени от министър Танева. Ще проверяваме дали обектите функционират по предназначение и дали проектите, които са подали за новия програмен период, ще се използват по предназначение, а не за лични нужди'', каза пред камерата на БТВ Стефан Спасов от МЗХГ.  По думите му проверките не са предвидени и са били провокирани от информация в медиите. ", "date": "2019.06.09", "title": "Държавата започна извънредни проверки на къщи за гости"}
{"url": "http://epicenter.bg/article/Grazhdani-se-sabraha-na-miting-v-podkrepa-na-osadenite-politsai-za-smartta-na-Chorata/185256/2/0", "text": "Граждани и полицаи се събраха на митинг под надслов „Българските полицаи не са убийци”. Повод за недоволството стана присъдата на петимата полицаи, осъдени на по 7 години затвор за смъртта на Ангел Димитров-Чората, предаде репортер на БГНЕС.  Инцидентът стана преди 14 години. Днес събралото се множество на площада настоява да бъде преразгледано делото и съдът да излезе с ново решение. Пет синдикални организации стоят зад протеста.  “Искаме това дело да бъде преразгледано, защото не приемаме за доказано наличието на умисъл в смъртта на Ангел Димитров. Не може да приемем, че петима случайно подбрани полицейски служители са пристъпили към изпълнение на задълженията си с идеята да отнемат човешки живот. Затова се надяваме искането на главния прокурор да бъде прието от съда за основателно и делото да бъде преразгледано”, каза за БГНЕС председателят на управителния съвет на Синдикалната федерация на служителите в МВР Валентин Попов.  На митинга са и приятели на полицая Борис Механджийски. Те носят черни блузи с надпис „Аз съм Борко“.  „Искаме ясно да кажем, че човек като Борко не може да бъде убиец. Очевидно е, че има нещо много сбъркано в това дело, за да се стигне до там, че един човек, който е пример за подражание, в името на народа, той е зад решетките. Това е покъртително за нас. Няма как Борко пряко или косвено да е участвал в такова жестоко деяние каквото е убийството. Аз вярвам, че и колегите му не са замесени в подобно жестоко деяние. Борко не би допуснал такова нещо“, каза Благой Грозданов и призова хората, които идния петък ще решат дали делото да бъде преразгледано да се запознаят с биографията на Механджийски и да си направят извод дали е възможно той да бъде убиец.  БГНЕС припомня, че през май 2019 г. по 7 години затвор получиха петимата полицаи, обвинени за смъртта на Ангел Димитров – Чората. Това са Мирослав Писов, Георги Калинков, Янко Грахофски, Иво Иванов и Борис Механджийски.  Ангел Димитров почина на 10 ноември 2005 година при полицейската операция “Респект” в Благоевград. За смъртта на Чората Европейският съд по правата на човека в Страсбург осъди България на 1 юли 2014 година. За смъртта му пред съда бяха изправени Мирослав Писов, Георги Калинков, Борис Механджийски, Янко Граховски, Иво Иванов.Софийският военен съд призна за виновни и петимата за това, че са убили Димитров умишлено и с особена жестокост, като Мирослав Писов беше осъден на 19 години затвор, а останалите на по 18 години. Последва дълго лутане между инстанциите. Апелативният съд първо върна делото, след това потвърди присъдите, но решението му беше отменено от Върховния касационен съд и накрая бяха намалени наказанията на подсъдимите наполовина, а ВКС окончателно ги оправда през 2011 г.Първоначалните изводи на лекарите бяха, че Чората е починал от причинена му тежка черепно-мозъчна травма и разкъсване на аортата, след като е бил бит и ритан от полицаите около 10 минути. След това обаче нова експертиза заключи, че Димитров се е задушил, докато е бил притиснат на земята с белезници. Според вещите лица мъжът се задушил фатално и заради хронични заболявания, поет кокаин и по-къс врат.През 2014 г. Европейският съд по правата на човека в Страсбург прие, че българските власти са нарушили правото на живот и забраната за нехуманно и унизително отношение, както и правото на справедлив процес, поради което държавата беше осъдена да плати 50 000 евро обезщетение на близките и близо 35 000 евро разноски.   Заради решението на съда в Страсбург, главният прокурор Сотир Цацаров поиска възобновяване на делото, което ВКС уважи през 2016 г. и посочи, че Военно-апелативният съд е бил длъжен да назначи нова експертиза, която да преодолее различията в предходните заключения на вещите лица. ", "date": "2019.06.09", "title": "Граждани се събраха на митинг в подкрепа на осъдените полицаи за смъртта на Чората"}
{"url": "http://epicenter.bg/article/Prof--Iskra-Baeva--Vse-poveche-hora-i-polititsi-zabravyat-poukite-ot-Vtorata-svetovna-voyna/185261/2/0", "text": "Светът е в процес на оформяне на нова система на международни отношения и този процес върви поне от няколко години.   Така проф. Искра Баева коментира пред БНР отсъствието на руския президент Владимир Путин от честването на 75-годишнината от съюзническия десант в Нормандия от останалите световни лидери.  „След края на Студената война изглеждаше, че се е установил траен световен ред с водеща роля на САЩ, 10 години по-късно обаче се оказва, че сме сред подвижни пясъци – различните сили търсят свое място, промени се мястото на Русия, на САЩ, на големите европейски държави. Ние сме в средата на този процес и не виждам края му“, коментира проф. Баева в предаването „Събота 150“ на програма „Хоризонт“.  Според нея историята е нещо, което политиците използват, за да проверят докъде са в момента в сравнение с миналото. И подчерта, че десантът е безспорно повратно събитие във Втората световна война, но най-вече за Западна Европа.  „Все повече хора и политици забравят за тази война и за поуките от нея. Затова ми се струва, че всяко припомняне и всяко отбелязване е полезно, защото ако виждате през последните години и месеци все по-често идеята, че може да има война става всекидневие. А хората, които си спомнят какво е била тази последна голяма война, би трябвало да положат усилие, за да преодолеят противоречията и да се опитат да ги разрешат по мирен начин. Припомнянето на миналото е много по-полезно, когато това минало е трагично, защото то ни предпазва от бъдещи трагедии“, каза проф. Искра Баева.  ", "date": "2019.06.09", "title": "Проф. Искра Баева: Все повече хора и политици забравят поуките от Втората световна война"}
{"url": "http://epicenter.bg/article/Sporovete-za-Gotse-Delchev-yadosaha-VMRO--Organizatsiyata-izliza-s-otvoreno-pismo/185263/2/0", "text": "Спорове за произхода на Гоце Делчев разбуниха духовете във ВМРО. От организацията излязоха с отворено писмо до медиите, с което критикуват Междуведомствената комисия за общата история със Северна Македония.  \"Смесената комисия по историческите въпроси зацикли върху живота и делото на Гоце Делчев. Три дни скопската страна отказва да признае очевидния, документиран и признат от самия Гоце факт, че войводата е българин по народност. Македонската страна признава, че Делчев е роден в екзархийско населено място – Кукуш, че е бил екзархийски учител, но забравят чия е Екзархията. Забравят също и скръбното изказване на Гоце от писмото му до Никола Малешевски: „... когато си сме българи и всички страдаме от една обща болест“. Скопие „тупа топката“ и шиканира. Ако това продължава – преговорите са безсмислени\", подчертават войводите в писмото.     ", "date": "2019.06.09", "title": "Споровете за Гоце Делчев ядосаха ВМРО: Комисията за общата ни история с Македония не работи!"}
{"url": "http://epicenter.bg/article/Anatoliy-Karpov--Dokato-Balgariya-manevrirashe-i--speshe--za--Turski-potok--Turtsiya-poe-initsiativata/185264/2/0", "text": "Докато България маневрираше и \"спеше\" за „Турски поток“, Турция пое инициативата. Това каза световният шампион по шахмат Анатолий Карпов след среща с председателя на БСП – София Калоян Паргов, предаде репортер на Агенция „Фокус“. Лидерът на столичните социалисти изигра партия шах със световния шампион.   „Сега зависи от България. Ако България не иска да получава печалба от транзита на газ към Западна Европа, значи ще бъде намерено друго решение, макар и България да бъде най-бързото и най-разумно такова“, каза още Карпов. На въпрос как да бъде тълкувана визитата му на Балканите и дали е специален пратеник на президента Владимир Путин и дали има връзка с „Турски поток“, Карпов посочи: „Нямам никакви поръчения и моето пътуване не е с официален характер“.   Потвърдих желанието на БСП, че „Турски поток“ трябва да мине през България и че АЕЦ „Белене“ е необратим проект, каза председателят на Градския съвет на БСП – София Калоян Паргов след срещата с Анатолий Карпов. „Обсъдихме различни области, най-вече културното сътрудничество, възможностите за по-отчетливо присъствие на руската култура и изкуство в България, по-специално в София\", заяви той. \"Знаете, че това е една стара идея, която в последните години се опитваме да реализираме. София има нужда от руска книжарница, руско кино. Място, където да се задоволи гладът за руска култура\", коментира Паргов. \"Не пропуснахме да потвърдим една наша позиция след 2014 г. на БСП, която и нашите представители от Градската организация изразяват, а именно отмяна на санкциите срещу Русия, защото както и той се изрази докато Европа е объркана от тези санкции, скована, а Русия плаче, Америка се смее“, посочи Калоян Паргов. Според него държави като България, които са на опашката на ЕС, най-тежко понасят тези санкции. „Говорихме, че трябва да се започне от програмата „Еразъм“, която заради санкциите не позволява на учени и културни дейци от двете държави да имат засилен обмен и комуникация, което само по себе си е загуба“, допълни председателят на Градския съвет на БСП – София. „Може би една важна позиция, която все повече ни вълнува – Европа без ядрени оръжия, Черно море – зона на мир и сигурност, демилитализирана зона“, допълни още той.   „Поговорихме малко за икономика, за търговия, санкциите се отразяват с отрицателен знак на всички. Ако погледнем стокообмена между Русия и Европа, или в частност между Русия и България ще видим разликите с предишни години“, заяви Калоян Паргов. Той допълни, че са засегнати области, в които България традиционно е присъствала на руския пазар.  Във връзка със ситуацията в БСП, Паргов посочи: „Тъй като сме на шахматна вълна, мога да кажа, че сегашната партия шах, дали ще има шах с топа, шах с пешката, то тя ще продължи в рамките на по-дълъг период, отколкото някой може да си представи. Като един своеобразен вътрешнопартиен турнир. Единственото, на което се надявам на 16 юни да не сме в ситуация цугцванг“, допълни още той.   Анатолий Карпов коментира и отношенията си с балканските страни и допълни, че за първи път е станал световен шампион през 1972 г. в Скопие. „На Балканите ме познават във всяка страна, при това ме познават много добре. Много добре познавам Балканите, защото през първото ми пътуване до Скопие през 1972 г. посетих стотици градове във всички балкански страни. Що се касае до икономическите отношения, в момента, в който политическите отношения престанат да бъдат спирачка, то те ще вземат своето“, каза още Анатолий Карпов.   „Тъй като преди два дни бях в Сърбия, вчера в Северна Македония, днес пристигнахме с кола от Скопие в София, а утре вече на дневен ред е Турция, където имаме намерение да открием дом на мира и дружбата на Егейско море. В рамките на този дом на мира и дружбата по всяка вероятност ще възникне шахматната академия „Анатолий Карпов“, посочи Карпов. Според него на първо място се вижда необходимостта от активизация на сътрудничеството в културната област, а след това в икономическата. \"За съжаление, санкциите представляват една много сериозна спирачка на нашите връзки и контакти. В отговор на тези санкции Русия беше принудена да отговори с контрасанкции и това много сериозно се отрази на стокообмена. Като цяло има много големи перспективи за развитието на сътрудничеството, особено в областта на енергетиката\", заяви той. \"Имаме огромен териториален общ интерес – това е Черно море. Ние сме длъжни да защитим екологията на нашето общо море. Надяваме се също така да се възстанови морската връзка между България и Русия“, посочи Анатолий Карпов. Той подчерта, че вече няколко години от руска страна се говори, че трябва да бъде възстановен и пуснат фериботът от Варна или Бургас за Русия, което е от взаимен интерес. „С един ферибот руските граждани биха достигали България по-лесно, за да могат да прекарат тук лятната си почивка. Това е икономически интерес за България“, допълни още Карпов.  ", "date": "2019.06.09", "title": "Анатолий Карпов: Докато България маневрираше и „спеше“ за „Турски поток“, Турция пое инициативата"}
{"url": "http://epicenter.bg/article/Danail-Kirilov--Povedenie-kato-na-Lozan-Panov-simvolizira-politicheskata-zavisimost-v-sadebnata-siste/185268/2/0", "text": "Съжалявам, че ще го кажа, може да прозвучи крайно, но едно такова поведение (на Лозан Панов) символизира политическата зависимост в съдебната система. Да се явиш политически говорител на политичеси формации в качеството си на председател, и то на ВКС, това според мен много сериозно обругава и дискредитира тезата за независимостта в съдебната система. Това заяви в предаването \"Беновска пита\" по \"Канал 3\" министърът на правосъдието Данаил Кирилов по повод политическите изяви на председателя на ВКС Лозан Панов.  \"Ще споделя лично мнение - действително много от отдавна има основания за ангажиране отговорноста на председателя на ВКС, но смятам, че ВСС действа изключително правилно в този случай, защото всяка една санкция би била очаквана и би била в контекста на героизирането му\", изтъкна Данаил Кирилов. \"Очевидно е, че в това проявление има ясна тактическа цел да се героизира поведението на г-н Лозан Панов, при това този подход се използва при всеки един повод\", добави правосъдният министър.  Запитан дали Лозан Панов се изявява като Крали Марко, Данаил Кирилов отговори: \"Би трябвало да е политически Крали Марко\".  Министърът обяви в ефира на предаването, че ще предложи присъствието на журналисти в обсъждането на работната група на предложенията във връзка с предложение за изменение на режима на отговорност на председателите на ВКС, на ВАС и на главния прокурор. \"Първото представяне ще е в рамките на професионалните среди и дори на гражданските организации в работната група, която завършва работата си. Журналисти ще бъдат поканени, ще осигуря възможност да се излъчва. Надявам се колегите магистрати в работната група да не се притеснят - там ще говорим за закона\", каза Данаил Кирилов.  По въпроса за възможни санкции срещу т. нар. трима големи в правосъдието, министърът посочи: \"Този режим е в три посоки: даваме отговор може ли да се води разследване и при какви обстоятелства срещу тримата големи, даваме детайли в процедурата, за да е ясно, че при този специфичен ход на разследване са гарантирани правата на всички лица\". ", "date": "2019.06.09", "title": "Данаил Кирилов: Поведение като на Лозан Панов символизира политическа зависимост в съдебната система"}
{"url": "http://epicenter.bg/article/Atanas-Bobokov--Za-da-ostanesh-bogat--ne-tryabva-da-vlizash-v-politikata---tova-nauchihme/185270/2/0", "text": "Много приветствам идеята партийните субсидии да станат 1 лв. Ние научихме в последните години, че да останеш богат, не трябва да влизаш в политиката. Ние имаме приятели навсякъде, но не мога да кажа, че едва ли не сме се оженили за някого.   Това заяви в предаването \"Беновска пита\" по \"Канал 3\" Атанас Бобоков, главен изпълнителен директор и председател на СД на \"Монбат\" и съсобственик на \"Приста ойл\".  За тайните на успеха му в бизнеса с акумулатори (\"Монбат\") и масла (\"Приста ойл\"), заедно с брат му Пламен, той каза, че не са ползвали митичните \"червени куфарчета\" за партийци.   \"Никакво куфарче нямаше, за съжаление, от тези с куфарчетата май никой не стигна до голям бизнес. А и списък с куфарчетата май не е излизал никога.  Ние, да кажем, сме от един род Бобокови, не е голям род. Имаме и член на ЦК на БКП, но не ни е пряк роднина - родителите ми са безпартийни, дядо ми, баба ми, целият ни клон от рода.  Завършил съм английска гимназия в Русе и то с 5,93, някакъв такъв висок резултат. В крайна сметка от целия ми випуск от Русе кандидатствахме само двама души в МИО (Международни икономически отношения), тогава имаше квотен принцип, най-много кандидатстваха от София. Ако нямаше квотен принцип за провинцията, всички там щяха да са от София\", каза Атанас Бобоков.  \"Донякъде беше и случайност, и късмет - бих искал да кажа, че бизнесът си иска и късмет. Когато започнахме да произвеждаме масла и тъкмо станахме фирма с възможности, \"Плама\" фалира. Не сме ние. Първоначалната ни инвестиция бяха около сегашните 100 000 лева, нищо особено, но се иска да имаш инженери химици, да имаш идеята какво правиш и къде ще го продаваш. \"Плама\" фалира в момента, в който ние вече можехме много. Това помогна на фирмата наистина да стане голяма и да гледа вече на външни пазари\", припомни началото Атанас Бобоков.  \"Да имаш брат е наистина предимство, ако и двамата се разбирате и допълвате, това е едното от условията да успееш в бизнеса. Това с ябълката няма да го повтаряме - за ябълката на Рокфелер, която като я лъснем, вместо за 30 стотинки я продаваме за 50!\", заяви с усмивка бизнесменът, който подари на водещата Илиана Беновска шедьовъра на Джоузеф Хелър \"Параграф 22\". ", "date": "2019.06.09", "title": "Атанас Бобоков: За да останеш богат, не трябва да влизаш в политиката - това научихме"}
{"url": "http://epicenter.bg/article/Izraelski-polkovnik--Izrael-nyama-informatsiya-za-balgari--verbuvani-ot-Islyamska-darzhava/185271/2/0", "text": "Не съм запознат с конкретния случай, но когато си в пубертета, понякога личността ти е толкова объркана, че е много лесно джихадистите да уловят такива подрастващи. Това каза в предаването \"120 минути\" по БТВ израелският експерт по антитероризъм и ветеран от осем войни полковник Амир Горен по повод задържания за подготовка на атентат 16-годишен пловдивски ученик.  Сигурен съм, че това момче няма някакви корени за радикализация. По-скоро считам, че момчето е изгубена душа. Той е от добро семейство, нормално пубертетче е. Няма някаква реална причина да стигне до такава радикализация. Сигурен съм, че това момче не разбира какви ще са последиците от действията му, заяви полк. Горен.  Ислямска държава има глобална мрежа, на много езици и ловят такива младежи. Първоначално ги заговарят приятелски, проверяват в какво вярват и след това вече ги хващат. Това е точно като лов – ловят объркани тийнейджъри, посочи експертът.  Той уточни, че засега в Израел нямат информация за други българи, вербувани от Ислямска държава.  ", "date": "2019.06.09", "title": "Израелски полковник: Израел няма информация за българи, вербувани от Ислямска държава"}
{"url": "http://epicenter.bg/article/Evgeniya-Zhivkova--Samiyat-Borisov-kazva--che-se-e-uchil-ot-dyado-mi-Todor-Zhivkov/185272/2/0", "text": "Самият Борисов каза, че много неща е научил от разговорите с дядо ми, вероятно е и чел много неща, които той е имал като изказвания, като реализирани инициативи. Не мога да коментирам откъде другите хора какво са научили, но самият Борисов казва, че се е учил от Тодор Живков. Това сподели в предаването \"Беновска пита\" историкът и дизайнер Евгения Живкова, внучка на Тодор Живков и дъщеря на Людмила Живкова.  \"Бойко Борисов от 1993 г. до 1998 г. беше с дядо ми, докато той беше жив. Всеки ден с него бяха неговите охранители, той идваше понякога на срещи с дядо ми, и лично го водеше, когато трябваше да излиза и да посещава съда, например\", спомни си тя за времето, когато сегашният премиер е охранявал Тодор Живков.  По думите й за изминалите европейски избори \"наистина хората бяха много надъхани, много силна бе конфронтацията на изборите\". \"И не може да не се признае на Симеон Сакскобургготски, че беше толерантен. Имаше диалог, не бяха толкова остри противопоставянията, когато той се върна тук, в България. Всичко зависи и от възпитанието на хората, не може да критикуваме хората, които са умерени\", подчерта Евгения Живкова.  За политическото противопоставяне в България, тя посочи: \"Аз не съм член на БСП, но винаги имам отношение по някои теми и смятам, че не трябва да има разцепление и разделение в БСП, и бях лично несъгласна с отделянето на лидери като Румен Петков и Георги Първанов в отделна формация. С Корнелия Нинова се познаваме и имаме добри отношения, но не съм работила пряко с нея и като народен представител.  Като политици и лидери на двете най-големи политически партии, те (Борисов и Нинова) трябва да седнат и да се разберат в името на бъдещето на България. Ние с нашия празник Знаме на мира показваме как става това\", даде за пример Евгения Живкова.  Тя припомни, че идеята за Асамблеята \"Знаме на мира\", чиято 40-годишнина бе чествана вчера с авторитетно международно присъствие, е родена от срещите на Людмила Живкова със Светослав Рьорих. Мама ми разказа идеята за асамблеята, тя доразвива тази идея - децата да са посланици, да общуват в мир, да създават контакти, които да използват в бъдеще, такива контакти бяха създадени между тези млади хора в асамблеите\", отбеляза Людмила Живкова. ", "date": "2019.06.09", "title": "Евгения Живкова: Самият Борисов казва, че се е учил от дядо ми Тодор Живков"}
