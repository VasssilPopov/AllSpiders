{"url": "http://epicenter.bg/article/Ogranichava-se-dostapat-na-avtomobili-do-Borisovata-gradina-v-Sofiya-/149566/2/98", "text": "Без коли в Борисовата градина. Дълго очакваната забрана влиза в сила от 17 март, събота, предава БГНЕС.  Поставените бариери на входовете откъм улица „Незабравка“ (до зала „София“) и откъм булевард „Драган Цанков“ (до „Спортна София“) вече няма да пропускат автомобили, с изключение на такива със специален режим като линейки, пожарна, полиция.  Съгласно Наредбата за изграждане, поддържане и опазване на зелената система на Столична община, в обществените зелени площи се забранява преминаването и паркирането на МПС, с изключение на такива със специален режим.  В парк „Княз-Борисова градина“ ще се допускат за кратковременен престой автомобили с пропуск, издаден от Дирекция „Зелена система” на Столична община, с цел обслужване на обекти и извършване на поддръжката на парка.  През уикендите ще се разрешава паркиране по бул. „Драган Цанков“ в крайна дясна лента в участъка от парк-хотел „Москва“ до кръговото кръстовище на телевизионната кула.  ", "date": "2018.03.16", "title": "Ограничава се достъпът на автомобили до Борисовата градина в София "}
{"url": "http://epicenter.bg/article/BSP-alarmira--Napadat-punktove-na-podpiskata-sreshtu-sdelkata-za-ChEZ/149507/2/0", "text": "  Вчера са били нападнати доброволци на Националната гражданска инициатива „Държавата да отмени сделката за ЧЕЗ“. Това съобщиха от пресцентъра на НС на БСП.   Инцидентът е станал около 16.40 часа, на пункта на Инициативата пред метростанция „Западен парк“ в София. Били са унищожени нагледните материали и е направен опит да бъде скъсана и самата подписка. Нападателият е упражнил вербална и физическа агресия спрямо доброволците Екатерина Д. и Божидар Г. Само бързата намеса на граждани, които са повикали полиция, е предотвратила саморазправата с доброволците и унищожаването на подписката.   Сигнал за случая е подаден в 9-о Раййонно управление-СДВР.   Подобен инцидент се е случил и предишния ден на пунката на Гражданската инициатива „Държавата да отмени сделката за ЧЕЗ“ пред метростанция „Люлин“.   БСП осъжда подобна агресия, която цели да се осуети провеждането на една гражданска инициатива. Това е недопустимо и партията категорично ще се противопостави на посегателствата върху доброволците. Призоваваме МВР да влезе във функциите си и да осигури спокойното провеждане на подписката.  ", "date": "2018.03.16", "title": "БСП алармира: Нападат пунктове на подписката срещу сделката за ЧЕЗ"}
{"url": "http://epicenter.bg/article/Prof--Stanislav-Stanilov--Ekaterina-Zaharieva-podliva-voda-na-Borisov/149509/2/0", "text": "Проф. Станислав Станилов от \"Атака\" разкритикува прибързаната реакция на външния министър Екатерина Захариева в социалната мрежа, съобщи \"Канал 3\". Вицепремиерът зае страна в шпионския скандал между Лондон и Москва с туит до Борис Джонсън, в който обяви, че България подкрепя мерките на своя съюзник по повод скандала. Подлива вода на премиера, категоричен е депутатът от Обединените патриоти. \"Госпожа Захариева би трябвало малко да е сдържана, защото това, което казват за отровното вещество, се води следствие. Не е доказано\", напомни историкът. По думите му Западът си има сметки с Русия, а \"ние не бива да се пъхаме  пак между шамарите, както го правим\". \"Но това е проклетият български конформизъм - да бягаме пак пред вятъра и да се правим на по-големи католици от папата. \"Редно беше да се обсъди на Министерски съвет този проблем - каква позиция ще заеме България, но това Борисов няма да го направи\", добави още проф. Станилов. Според него този скандал е провокация. \"Защото това отравяне е толкова плоско е направено, елементарно - това означава, че руското разузнаване е на ниво 18-ти век. Те, ако ги правят тези работи, ги правят по друг начин. Просто е смешно! После от един път избухна истерия само за два дена и се присъединиха германци, французи и американци. Всичко е ясно\", заключи проф. Станилов.", "date": "2018.03.16", "title": "Проф. Станислав Станилов: Екатерина Захариева подлива вода на Борисов"}
{"url": "http://epicenter.bg/article/Kaloyan-Pargov-e-pokanen-za-mezhdunaroden-nablyudatel-na-prezidentskite-izbori-v-Rusiya/149512/2/0", "text": "Лидерът на БСП София Калоян Паргов и заместник-председателят на столичната организация проф. Ваня Добрева са поканени за международни наблюдатели на президентските избори в Русия,съобщиха от пресцентъра на \"Леге\" 10.   Първият тур на вота ще се проведе на 18 март. Посещението е по покана на Съвета на федерацията на Федералното събрание на Руската федерация.", "date": "2018.03.16", "title": "Калоян Паргов е поканен за международен наблюдател на президентските избори в Русия"}
{"url": "http://epicenter.bg/article/Todor-Baychev--Upravlyavashtite-prodadoha-sigurnostta-na-grazhdanite/149515/2/0", "text": "Законът за частната охранителна дейност е абдикация на държавата от грижата за българските граждани, управляващите търгуват със сигурността, заяви от парламентарната трибуна народният представител от ПГ на „БСП за България“ Тодор Байчев. Той прочете декларация от името на социалистите в парламента.   „Управляващите често забравят основите, върху които трябва да градим дейността си. Още по-често превръщат Народното събрание в орган, който пази и прокарва нечии чужди и частни интереси“, продължи Тодор Байчев. И подчерта: „Този състав на правителството - между ГЕРБ и „Обединени патриоти“, е първият, който си позволява да раздържавява МВР, да търгуват с най-ценното на българските граждани – сигурността!“   Според Байчев \"Законът за частната охранителна дейност е един от най-опасните прецеденти в съвременното законодателство. Той е една врата към връщане на добре познатите охранители от първите години на прехода!“    ", "date": "2018.03.16", "title": "Тодор Байчев: Управляващите продадоха сигурността на гражданите!"}
{"url": "http://epicenter.bg/article/Tsvetan-Tsvetanov--Debatat-za-nasilieto-nad-zhenite-tryabva-da-se-provede-v-parlamenta-/149516/2/0", "text": "Дебатите за насилието над жените и трафика на хора трябва да се провеждат в парламента и образователната система. Има нужда депутатите да чуят по-добре за проблемите на тези хора. Дискусии трябва да има и в образователната система. Нека покажем лошите примери на учениците, за да може превенцията срещу тези пороци да бъде култивирана у тях още в ранна детска възраст. Това заяви председателят на Комисията по вътрешна сигурност и обществен ред Цветан Цветанов в рамките на международната конференция „Сигурно бъдеще за жените – сигурно бъдеще за всички“ в София. Това съобщиха от пресцентъра на ГЕРБ.  Форумът се организира от фондация „Асоциация Анимус“ и се провежда под патронажа на еврокомисаря по въпросите на цифровата икономика и цифровото общество Мария Габриел. Цветан Цветанов изнесе лекция в рамките на панела „Превенция и борба с насилието на жени – цялостна законодателна рамка и подход към проактивни политики“.  „Преди години, в качеството си на министър на вътрешните работи, оглавявах Националната комисия за борба с трафика на хора. Много мои колеги и съграждани тогава вярваха, че колкото по-малко жертви сме имали, толкова по-близко сме били до решаването на проблема. Това съвсем не беше така“, коментира Цветан Цветанов.  Той посочи, че в борбата с трафика на хора и насилието над жените най-важно е идентифицирането на жертвите. По думите му след като Комисията е започнала да прилага този подход, броят на жертвите рязко се е увеличил.  „Едва тогава осъзнахме какъв е реалният мащаб на проблема. Имаше и друг казус. 95% от присъдите на насилниците бяха условни, от което нямаше никаква полза. Завишихме наказанията, като максималното стигна до 15 години затвор“, обясни председателят на Комисията по вътрешна сигурност и обществен ред.  „За съжаление в местната власт няма достатъчно желание за изграждането на местни комисии за борба с трафика на хора.Това е много лошо, защото на нас местната власт ни е много нужна. Те трябва да правят непрекъснато информационни кампании, за да стигнем до семейната среда. Всички знаем каква е ролята тук на възпитанието“, каза още Цветанов и допълни, че държавата подкрепя всеки един, който има смелостта да излезе и да разкаже своята лична история, пропита с ужаса на домашното насилие.  „По важна обаче е превенцията. Трябва да достигнем до всички потенциални жертви. Да им подадем ръка, за да може на следващата такава конференция съотношението на жертви и представители на институции да не е 80/20, а 50/50“, подчерта той.  ", "date": "2018.03.16", "title": "Цветан Цветанов: Дебатът за насилието над жените трябва да се проведе в парламента "}
{"url": "http://epicenter.bg/article/Prof--Svetlana-Sharenkova---nablyudatel-na-izborite-v-Rusiya/149521/2/0", "text": "Председателят на Форум България-Русия проф. Светлана Шаренкова ще бъде наблюдател на президентските избори в Русия. Първият тур е на 18 март. Проф. Шаренкова ще следи изборния процес в родния град на президента Владимир Путин Санкт Петербург   Поканата да наблюдава вота дошла лично от Вячеслав Володин, председателя на Държавната Дума на Русия.", "date": "2018.03.16", "title": "Проф. Светлана Шаренкова - наблюдател на изборите в Русия"}
{"url": "http://epicenter.bg/article/-quot-Glas-Naroden-quot--na-Svetlyo-Vitkov-izliza-ot-koalitsiyata-na-Reformatorskiya-blok-/149523/2/0", "text": "ПП Глас Народен излиза от коалицията на Реформаторския блок, става ясно от писмо на председателя на партията Светослав Витков до лидерите на останалите партии от коалицията.  \"През февруари 2017 г. ПП Глас Народен подписа коалиционно споразумение с Реформаторски блок, с ясната идея, че единственият път за запазване на дясното, е обединение. От партията посочват, че в последвалата предизборна кампания за 44-то Народно събрание разцепените на три и самоопределили се за десни коалиции са воювали сами със себе си като са оставили на изборното поле близо 300 хиляди души без представителство в българския парламент, като от това са спечелили ГЕРБ, БСП, ДПС, Обединени патриоти, та дори и ВОЛЯ на Веселин Марешки\", пише в писмото.  \"В последните месеци инициирахме дебати и срещи за обединение на десните партии, като ясно заявихме, че ПП Глас Народен няма претенции да си приписва водеща роля в този процес, но обединението е задължително, за да има дясната опозиция алтернатива на сегашното управление.  В момента, традиционната десница продължава своя разпад, като десните партии търсят партньори, без значение от мястото им в политическото пространство, чрез които да се бори за влизане в Парламента. Замразяването на членството на ДБГ в РБ е ясен знак за разединени позиции и непреодолими различия на партиите в Реформаторския блок\", заявяват от ПП Глас Народен.  От партията заявяват още, че не виждат смисъл да продължават да легитимират политическия разпад на традиционната десница, като следват позиции и действия, в които не са убедени и които задълбочават разединението.  От ПП Глас Народен продължават самостоятелно, като остават отворени към всички десни партии, организации и граждани за диалог, общи политики и инициативи, пише в декларацията, подписана от председателя Светослав Витков.  ", "date": "2018.03.16", "title": "\"Глас Народен\" на Светльо Витков излиза от Реформаторския блок. Разпадът в дясно е необратим "}
{"url": "http://epicenter.bg/article/Vaorazhen-mazh-ograbi-kazino-v-Sofiya/149499/3/0", "text": "  Грабеж е извършен рано тази сутрин в казино в столичния квартал „Младост“. Няма пострадали.   По информация на БНР извършителят е бил един и е успял да вземе неголяма сума.   Работещите в казиното са разказали пред полицията, че мъжът е бил въоръжен с пистолет.   Към момента екипи на СДВР преглеждат записите от камерите в района. Издирва се извършителят.  ", "date": "2018.03.16", "title": "Въоръжен мъж ограби казино в София"}
{"url": "http://epicenter.bg/article/Temenuzhka-Petkova--Nay-golyamata-kitayska-yadrena-kompaniya-i-EIB-imat-interes-kam-AETs--Belene-/149526/4/0", "text": "Налице е писмо до НЕК от най-голямата държавна ядрена компания в Китай, в което тя заявява, че проявява интерес към проекта АЕЦ „Белене“. Това каза от парламентарната трибуна министърът на енергетиката Теменужка Петкова в отговор на депутатски въпрос за заявените инвестиционни намерения за изграждане на АЕЦ „Белене“, предаде репортер на Агенция „Фокус“.  „Миналата седмица Европейската инвестиционна банка също заяви, че проявява интерес към възможността да финансира такъв проект с доста условности за това как ще бъде структуриран финансово. Такъв проект изисква сериозна инвестиция, но и много добро структуриране, така че да може да се върнат направените инвестиции“, посочи тя.  „Писмото от китайската компания ще бъде включено в предложенията, които трябва да подготвя, на базата на решението на Народното събрание от 2 март да се представят различните варианти за най-рационално използване на оборудването на АЕЦ „Белене“, обясни Теменужка Петкова.  „Строителството на конструкциите на площадката на АЕЦ „Белене“ върви с пълна сила. Цялото оборудване, което вече е навън, е покрито. Останали са още съвсем малко от модулите, които трябва да бъдат допокрити. Надявам се в началото на другата седмица всичко да е приключило“, поясни министърът.  „В момента работим по разработването на новата енергийна стратегия на страната до 2030 година, с хоризонт до 2050 година“, изтъкна Теменужка Петкова.  „Налице са всички предпоставки, за да можем да кажем, че темата за АЕЦ „Белене“ стои на дневен ред и която трябва да решим с много широк консенсус“, посочи тя и уточни, че над 3 млрд. лева на българските данъкоплатци са инвестирани в проекта за АЕЦ „Белене“ през годините.  ", "date": "2018.03.16", "title": "Теменужка Петкова: Най-голямата китайска ядрена компания и ЕИБ имат интерес към АЕЦ „Белене“"}
{"url": "http://epicenter.bg/article/40-g--misteriya--Nay-golyamata-aviokatastrofa-u-nas-vse-oshte-ostava-zagadka-/149508/11/61", "text": "40 години след най-голямата авиокатастрофа у нас край врачанското село Габаре – все още загадката остава. Какво точно се е случило с полета на самолет Ту-134 от София за Варшава, който става ковчег за 73-ма души все още не е ясно. Днес, четири десетилетия по-късно, болката на близките не стихва, а въпросите остават, предава Нова телевизия.  16 март 1978 г.  По поречието на малката рекичка Бриша между селата Габаре, Тлачене и Върбица по обяд е тихо и спокойно. В 13.20 часа от Летище София излита Ту-134 със 7-членен екипаж и 66 пътници. Разбива се на 85 километра от София.  Тошко Сашов, сега кмет на село Тлачене, тогава бил 7-годишно момче.  „Играех си с колелото в северозападния край от нас и тогава видях самолетът да се приближава. По-скоро шумът ме накара да обърна внимание. Той летеше много ниско и имаше дим – голямо черно кълбо. И след това самолетът се разби”, спомня си мъжът.  Загиват хората от полска културна делегация, начело с министъра на културата на Полша. Намерени са телата на български деца спортисти и треньорката по художествена гимнастика Жулиета Шишманова. Районът е заграден от военни и милиция.  От тогава до днес близките на загиналите издирват истината за трагедията, сполетяла семействата им. Малгожата и съпругът й Тони живеят в Белгия и идват тук за пръв път заради личната си болка – майката на Малгожата е била сред пътниците в самолета. Версиите, които знаят двамата съпрузи за катастрофата, са различни.  Журналистът Теменужка Йоцова вече няколко десетилетия също опитва да разплете мистерията.  „Работейки по темата години наред, много неща ме стъписаха. Прекият свидетел, който е видял това, е един овчар – здрав, прав до този момент, внезапно умира от сърдечен удар. Втори човек, който също е бил свидетел на това нещо - дългогодишен работник в каменоломна, изведнъж при инцидент се самовзривява. Единственото, което знам, е, че близките на загиналите гимнастички са правили опит през Великото народно събрание да поискат ново разследване. Неясно по какви причини такова е отказано”, разказва журналистът.  Някой явно е имал яснота, защото в протокола от произшествието е записано, че има видеокадри. Въпреки слуховете, че черната кутия на самолета е погребана под бетон, такава е намерена и е предадена на авиокомпанията. На фона на това зловещо мълчание вече 40 години болката на близките остава.  Все още те намират парчета от самолета на мястото на инцидента. Такива след 40 години намери и Малгожата. Тя постави плоча на загиналата си майка под паметника и на самото лобно място с цветя и камъни написа това, което е казвала само в мислите си вече четири десетилетия – „Мамо, обичам те!“.  ", "date": "2018.03.16", "title": "40 г. мистерия: Най-голямата авиокатастрофа у нас все още остава загадка (Видео)"}
{"url": "http://epicenter.bg/article/Turskata-rezhisyorka-Banu-Shivatsi--Vse-oshte-ima-neodobrenie-kam-zhenite-rezhisyori/149486/6/0", "text": "  Пряко от Берлинале пристигна на София филм феста – 22 издание, филмът на младата турска режисьорка „Гълъбът“. Там е бил номиниран в категория „Дебютен“. Нашата е втората страна, в която се показва продукцията им.   За Бану Шиваци, която е и сценаристът, това е първият й пълнометражен игрален филм. Зад гърба си има няколко късометражни.     се родила преди 10 години, а подготовката й е отнела близо пет. Тази и още интересни подробности разбираме на традиционните за Филм феста среща-разговори след прожекцията на филма със създателите, този път – в Дома на киното.   „Всъщност, филмът се базира на спомени от моето детство. Заснет е в квартала в който съм родена. Макар и да съм живяла там много кратко време, в паметта ми остана споменът точно за такъв характер – като на Юсуф, главния герой. Затова и го използвах при заснемането, сподели Бану. – Чрез този филм исках да покажа всичко което не се приема от страна на обществото, да покажа онези – отхвърлените.   Същото е и с моето отношение към киното и желанието ми да правя кино. Все още има съпротива и неодобрение към жените режисьори. А и въобще да създаваш изкуство в Турция.     - Да, защото нямам друг начин чрез който да обясня, да изразя себе си. Единственият език на който мога да го направя е езикът на киното. Не си представям друг избор в живота освен този – да показвам картини, кино. Конкретни нападки, защото съм жена, не съм имала. Но на жените не се гледа сериозно.   - Всъщност трудностите са свързани основно – не само в Турция, но и навсякъде по света – с намирането на средства, за да се заснеме исканият филм. В това, че трябва да познаваш определени хора, за да получиш финансиране. В началото – да, беше много трудно. После, с подкрепата на Министерство на културата, успях.     - Символът на гълъба във филма отразява всички емоции, страсти, желания в едно общество, в което не са приети. И от друга страна, гълъбът е символ и на свободата – видяхте го във филма. По този начин се открива светът.   -    - Главният герой – актьорът Кемал Бурак, е професионален артист. След като видях изражението на лицето му на театралната сцена, реших че ще е той. Познавам го от 10 години. Завършил е театрално и филмово изкуство.Всички смятаха че той и преди в живота сисе е занимал с гълъби, но не е така.   - Мисля че той също стана гълъбар, след като приключиха снимките. За филма Кемал от много малък започна да отглежда гълъба.Още с излюпването на пиленцето си го взе у тях,за да се получи тази обвързаност помежду им, стигне вида, в който гълъбът „играе“ и стана наш герой. -  - Филмът е сниман в Адана, далеч от Истанбул.     - Още няколко филма смятам да направя в Турция, но след това не мога да кажа. Допада ми идеята да снимам филм там, харесвам да снимам в тази страна.   И два въпроса към продуцента Месут Улуташ:     - Наистина ние идваме директно от конкурсната програма на Берлинале. Там публиката го прие много добре, имахме и положителни отзиви. Представянето на филма за нас беше добър опит. Той все още не е показван в Турция. Премиерата му предстои през месец април. За нас е чест да бъдем в съседна страна и вие да бъдете втората ни публика.   - Когато става въпрос за финансиране на първи филм на режисьор е трудно да се намерят източници в Турция. От самото начало започнахме търсенето на средствата. Даже първоначално се включих в екипа като редактор на филма.   Имаме голяма подкрепа от Министерството на културата на Турция, след тях беше вече по-лесно да съберем местни средства, за да реализираме филма.  ", "date": "2018.03.16", "title": "Турската режисьорка Бану Шиваци:  Все още има неодобрение към жените режисьори"}
{"url": "http://epicenter.bg/article/Sani-Zhekova-se-kontuzi-sled-padane-na-trenirovka-/149554/8/0", "text": "Българската сноубордистка Александра Жекова е извадила рамо след падане по време на тренировка във Вейсоназ. Жекова е в швейцарския курорт, за да се готви за старта от Световната купа в неделя, предаде Канал 3.  Шестата от Зимните олимпийски игри в ПьонгЧанг разкри неприятната новина в социалната мрежа Инстаграм, където публикува кратко видео, на което се вижда, че има сериозни охлузвания по лицето.  \"Прилично \"разкрасяване\" и извадено рамо от вчерашната тренировка за Световната купа. Така се получава, когато искаш нещо твърде силно\", е написала Жекова под видеоклипа, който е публикуван преди два часа.  Стартът във Вейсоназ е последен за сезона в сноуборд кроса на Световната купа.  ", "date": "2018.03.16", "title": "Сани Жекова се контузи след падане на тренировка "}
{"url": "http://epicenter.bg/article/Tramp-mladshi-i-saprugata-mu-se-razdelyat-sled-12-godini-brak/149502/10/0", "text": "Големият син на президента на САЩ Доналд Тръмп - , които са женени от ноември 2005 г. и имат пет деца,  , съобщи \"Организацията Тръмп\", предаде АФП.   \"След 12 години брак решихме да се разделим. Винаги ще имаме огромно  . Имаме  и те остават наш приоритет\", се казва в съвместно , които са на по 40 години.   Децата им са на възраст от 3 до 10 години. С това изявление \"Организацията Тръмп\" потвърди информацията на американски медии, че  , както е моминското й име, вчера е  - опростена процедура, която обикновено е знак за развод по взаимно съгласие.   Източник: дарик", "date": "2018.03.16", "title": "Тръмп-младши и съпругата му се разделят след 12 години брак"}
{"url": "http://epicenter.bg/article/Retsepta-za--quot-Pasta-Primavera-quot--ot--Domashnata-kuhnya-na-Aisha-/149569/9/0", "text": "Водещата на \"Домашната кухня на Айша\" по Food Network  е само на 28 години, а вече наблюдателите зад Океана залагат кой ще е звездата в семейството през следващите години– съпругът й Стеф Къри, златното момче на NBA, или екзотичната му половинка.   За Стеф Къри легендата  Леброн Джеймс казва: \"Той е един от най-добрите стрелци, които NBA някога е виждала. Просто го гледаш и се молиш да пропусне\".   Любопитна подробност е, че  Стеф е роден  в същата болница, в която и , като за тях се е грижел един и същи лекар.   Любовта между Стеф и Аиша е като приказка.   Двамата се запознават в църквата още като тийнейджъри и днес са женени от почти осем години. Предложил й на същата алея, на която се целунали за първи път. Вместо подаръци, за сватбата младото семейство помолило гостите да дарят предвидената сума на организация за подкрепа на деца и роднини на загинали войници.   По време на пътуване до Танзания през лято 2013 г. Стеф дори написал поема за малката Райли, която се радва на почти толкова голямо медийно внимание, колкото и татко й. Къри се обадил на съпругата си, докато стоял на поляна, пълна с кози, и запял: \"Когато гледам дъщеря ни, съм изпълнен с гордост. Тя е най-големият пример за любовта ни\".   Аиша не успяла да обели нито дума в следващите поне 30 секунди. А в началото на февруари звездното семейство обяви, че очаква третата си рожба.   Дали тайната на добрите им отношения не се крие в това, че Аиша не е типичната съпруга на баскетболист, а има своя кариера? Тя вече е под светлините на прожекторите и медийният интерес към нея не спада.   Както във всяко нещо Аиша оставя собствен почерк. Предлагаме ви рецепта за  „Паста Примавера“, която звездата приготвя за своите приятели:     2 с.л. зехтин сол и прясно смлян черен пипер 2 с.л.ситно нарязана панчета(или бекон) 3 скилидки чесън, ситно нарязани 1 малка глава шалот/лук, ситно нарязан 3 стръка аспержи, диагонално нарязани на парчета с размери около 1 см зърната от 1 прясна царевица (може и няколко супени лъжици от консервирана млечна царевица) 3 с.л. бакла 1 с.л. червен пипер на люспи 10 броя чери домати, цели 3 листа кейл, нарязани на ситно 2 с.л. масло 170 гр. спаначена паста, например лингуини 2 листа пресен босилек, ситно нарязани 2 с.л. настърган пармезан       Още рецепти и  споделени мигове от семейния живот Аиша и Стеф Къри гледайте всеки четвъртък от 21 часа в „Домашната кухня на Аиша“ по Food Network.  Аиша споделя удоволствието от готвенето с любимото семейство и приятелите си.  ", "date": "2018.03.16", "title": "Рецепта за \"Паста Примавера\"  от „Домашната кухня на Аиша“"}
{"url": "http://epicenter.bg/article/Koy-shte-sazdade-svatbenata-roklya-na-Megan-Markal-/149503/10/84", "text": "За модния свят има само един важен въпрос преди предстоящата сватба през май на  и  : Кой дизайнер ще сътвори роклята на булката?, предаде Ройтерс, цитиран от Дарик.   Британските вестници и списания изобилстват от публикации, според които 36-годишната бъдеща съпруга на  вече е избрала дизайнера на  и дори е била на първа проба.   Отговорът на интригуващия въпрос няма да дойде от страна на кралското семейство и за любопитните остава само възможността да гадаят. От пресслужбата на  заявиха единствено, че .   За  въпросът е съществен, тъй като появата на член на  с определено облекло води до повишаване на продажбите.   Какъв ще бъде изборът на  е предмет на медийни догадки още от ноември миналата година, когато официално беше оповестен годежът ѝ с  .   \"Мисля, че тя ще избере британски дизайнер\", казва  , основателка и главна изпълнителна директорка на канадския лейбъл \"Санталер\". Компанията вече получи \"тласък\" в продажбите, след като  се появи на коледната служба с кралското семейство с палто на бранда.   Сред имената на британски дизайнери в медиите често \"изплува\" това на  . На неин тоалет заложи за гражданската си церемония съпругата на Джордж Клуни Амал. Маккартни е дизайнер и на палтото, с което  се появи по време на посещението си в  по-рано през тази година, припомня агенцията. Запитана дали би искала да облече г-ца Маркъл за големия ѝ ден,  отговаря с усмивка: \"Сватбата си е сватба и за дизайнера е чест и привилегия да създаде чиято и да е булчинска рокля\".   Сред споменаваните възможности е и британско-австралийският бранд \" \", който стои зад роклята, избрана от  за официалните годежни снимки с  .   , куратор в луксозния сватбен магазин \"Уединг галъри\" в Лондон, отбелязва, че мястото на голямото събитие също е от значение при избора на рокля.  \"Желателно е тоалетът да се вписва в обстановката. Г-ца Маркъл ще се венчае в параклиса \" \" на  и трябва да избере нещо подходящо за тази локация\", казва Макгрегър.   , както и широката общественост, обаче ще трябва да почакат до 19 май - деня на сватбата, за да разберат какъв избор е направила  .   \"Независимо кой дизайнер ще избере булката, този въпрос не трябва да отвлича вниманието от самата нея в специалния ѝ ден\", казва роденият в Китай и работещ в Лондон модист  .  ", "date": "2018.03.16", "title": "Кой ще създаде сватбената рокля на Меган Маркъл?"}
{"url": "http://epicenter.bg/article/Balgarka-se-grizhi-za-hranitelniya-rezhim-na-nay-skapoplatenata-aktrisa-v-Indiya/149517/10/100", "text": "Популярната диетоложка Енджи Касабие се грижи за хранителния режим на най-скъпоплатената актриса в Индия.   Красавицата с ливански и български корени Енджи Касабие работи със звездата Алиа Бхат – популярна актриса и певица в Индия и Великобритания, съобщават от \"Дарик\". Алиа е родена през 1993 г. и активно работи в хитови филмови продукции. Тя е носителка на няколко отличия в сферата на киното и е една от най-високоплатените актриси в Индия. Започвайки кариерата си през 2014 г., тя се появява в списъка на Celebrity 100 на \"Форбс Индия\", базиран на нейния доход и популярност, а през 2017 г. тя е представена от Forbes Asia в списъка им под 30 години.", "date": "2018.03.16", "title": "Българка се грижи за хранителния режим на най-скъпоплатената актриса в Индия"}
{"url": "http://epicenter.bg/article/Operiraha-Suzanita-po-speshnost--pevitsata-veche-e-izpisana-po-neyno-nastoyavane/149519/10/100", "text": "Сузанита беше оперирана по спешност в пловдивска клиника, пише в. \"България днес\".   Тя се оказала с възпален апандисит и два дни се превивала от болки, но нищо не било в състояние да я накара да отиде на лекар. Накрая, когато болките станали нетърпими майка й Шенай я закарала в болницата.   Сузанита изкарала пет дни в клиниката и била изписана по нейно настояване. Според лекарите операцията е минала добре и зараства перфектно.   „Тя се тръшкаше да излезе по-скоро от болницата, за да ходи на участия и да е коректна. Явно и младостта й помага, защото се възстановява много бързо и кипи от енергия“, споделя майката на младата певица.   ", "date": "2018.03.16", "title": "Оперираха Сузанита по спешност, певицата вече е изписана по нейно настояване"}
{"url": "http://epicenter.bg/article/Melaniya-Tramp-obleche-zelena-roklya-za-Sv--Patrik--Snimki-/149528/10/0", "text": "Президентът Доналд Тръмп похвали близките отношения между САЩ и Ирландия на поредица от прояви по случай настъпващия този уикенд Ден на Свети Патрик. За събитието преди празника Мелания Тръмп отново показа уважение към госта на Белия дом, като облече зелена рокля с леопардови шарки от дизайнера Брендън Максуел.  \r\nПрипомняме, че Денят на Свети Патрик се отбелязва на 17 март. Зелени панделки и детелини са се носели по случай празника още през XVII век. Той не е официален в САЩ, но се празнува почти навсякъде в страната. Ирландският премиер Лио Варадкар е на първото си посещение в САЩ откакто бе избран през юни. След като изброи пред него редица американци от ирландско потекло, Тръмп каза:  , но добави:    Тръмп неотдавна подписа закон за намаление на данъците, целящ да изравни шансовете в конкуренцията със страни като Ирландия, където има ниски корпоративни данъци.  Варадкар заяви, че двамата с Тръмп са имали приятна среща и са обсъдили незаконно пребиваващите в САЩ ирландци, търговията и преговорите за границата между Ирландия и Северна Ирландия.    Източник: Дир.бг", "date": "2018.03.16", "title": "Мелания Тръмп облече зелена рокля за Св. Патрик (Снимки)"}
{"url": "http://epicenter.bg/article/Nikoleta-Lozanova-i-Niki-Mihaylov-sa-razdeleni--tya-se-pribra-v-Balgariya/149530/10/100", "text": "Николета Лозанова и Ники Михайлов са се разделили след бурен скандал, пише \"Уикенд\".   Този упорит слух обикаля светските среди от няколко дни, след като плеймейтката и екс водеща на предаването \"Папараци\" изненадващо се прибра в България заедно с дъщеря си от Валери Божинов.   В началото на годината Ни Ло се премести да живее в Кипър, след като синът на Боби Михайлов подписа договор с футболния тим \"Омония\" от столицата на островната държава Никозия.   Наскоро пък се заговори, че красавицата е бременна и това даде повод на някои да заподозрат, че Николета се е прибрала в родината за лекарски прегледи и изследвания, свързани с бременността й. Познати на Ни Ло обаче отрекоха мълвата, че тя очаква бебе. Според тях хубавицата е напуснала Кипър, тъй като се скарала с любимия си Ники Михайлов.   Според клюката, между двамата е имало бурен скандал, породен от вратаря, който изревнувал любимата си. Не е известно дали ревността на Малката Перука е имала основание, но според една от версиите за раздялата им, вратарят е заловил половинката си да си пише с друг мъж.   Самата Николета е отрекла категорично, че се е разделила с футболиста.   Според думите й, цитирани от нейни приятелки пред \"Уикенд\", плеймейтката е оставила Николай за няколко седмици, тъй като той бил на продължителен лагер с футболния си тим и тя трябвало да стои сама в дома им в Никозия. Паметливи обаче припомниха, че Николета отричаше и за раздялата си с Валери Божинов, преди нападателят да оповести с декларация, че се развежда с нея.", "date": "2018.03.16", "title": "Николета Лозанова и Ники Михайлов са разделени, тя се прибра в България"}
{"url": "http://epicenter.bg/article/Dzhenifar-Lopes-se-oplaka-ot-seks-tormoz--Chuvstvam-se-uzhasena-/149539/10/0", "text": "Латино дивата Дженифър Лопес призна, че е ставала жертва на сексуален тормоз в началото на актьорската си кариера.   \"Не съм насилвана по начина, по който много жени са. Но дали някой режисьор ми е казвал да си сваля тениската и да му покажа гърдите си? Да, казвал ми е. Дали съм го направила? Не, не съм. Сега, когато го изговарям се чувствам ужасена. Спомням си, че сърцето ми щеше да изскочи, мислейки си: \"Какво направих? Този човек ме уволни!\" Това беше един от първите ми филми. Но знаех, че това не беше редно\", връща лентата назад пред Harper's Bazzar певицата, цитира \"Монитор\".   Към момента тя се радва на хармоничната си връзка с бейзболиста Алекс Родригес. Искрата между двамата пламна преди година, но изпълнителката на Papi не бърза да се разходи до олтара за четвърти път.   Досега Лопес се е вричала във вечна вярност три пъти - с Оджано Ноа (1997-1998 г.), Крис Джъд (2001-2003 г.) и Марк Антъни (2004-2014 г.). \"Вярвам в брака и бих искала да остарея с някого в хармонична връзка. И двамата сме влезли в полезрението на обществеността още 20 и няколко годишни и сме го превъзмогнали още в началото. Това оказва влияние върху динамиката на целия ти живот - от семейството до работата.   Имаме сходна съдба\", обяснява звездата, като допълва, че се чувства все по-млада с всеки изминал ден. „Звучи като клише, но не е: Възрастта е в главата ти“, категорична е Лопес.", "date": "2018.03.16", "title": "Дженифър Лопес се оплака от секс тормоз: Чувствам се ужасена!"}
{"url": "http://epicenter.bg/article/Elizabet-II-dade-ofitsialno-saglasieto-si-za-braka-na-prints-Hari/149555/10/99", "text": "Елизабет II даде официално съгласието си за брака на принц Хари и Меган Маркъл, което е необходимо според британското законодателство за първите шестима наследници на престола.  \"Заявявам, че съм съгласна да бъде сключен договор за брак между обичния ми внук принц Хенри Чарлз Албърт Дейвид Уелски и Рейчъл Меган Маркъл\" - написа английската кралица в писмо до Тайния съвет, официален консултативен орган към монарха.  Официалното съгласие на Елизабет Втора е формалност, защото кралицата вече каза, че е много щастлива за двойката и потвърди, че ще присъства на сватбата. Тя е насрочена за 19-и май. Заради нея Меган Маркъл вече беше покръстена според традициите на Англиканската църква.  Принц Хари, който е на 33 години, е на пето място за наследяване на престола след баща си принц Чарлз, брат си принц Уилям и двете му деца Джордж и Шарлот. Очакваното трето дете на принц Уилям ще го измести на шесто място.   Източник: Дир.бг  ", "date": "2018.03.16", "title": "Елизабет II даде официално съгласието си за брака на принц Хари"}
{"url": "http://epicenter.bg/article/Nikol-Shertsinger-napravi-shpagat-na-stsenata--sravniha-ya-s-Zhan-Klod-Van-Dam/149556/10/100", "text": "Половинката на топ тенисиста ни Григор Димитров - Никол Шерцингер продължава да пръска сексапил в социалните мрежи. След като сподели снимки след тренировка и по време на светски събития, Никол се снима и на сцената, демонстрирайки познатата гъвкавост.   Кадрите я показват в поза шпагат на сцената, което освен, че доказва любовта й към йогата, й донесе сравнения с известния актьор Жан-Клод Ван Дам, който също е цар на шпагатите.   Появата на Никол с микрофон в ръка за пореден път ентусиазира феновете й в желанието им, тя да се завърне на сцената с нова песен, което не е правила от 2014 година, когато е последният й албум.   Източник: Блиц", "date": "2018.03.16", "title": "Никол Шерцингер направи шпагат на сцената, сравниха я с Жан-Клод Ван Дам (Снимка)"}
{"url": "http://epicenter.bg/article/Krum-Zarkov--/149493/2/0", "text": "Омразата на ГЕРБ към президента Румен Радев е ирационална,  заяви в предаването \"Здравей, България\" по Нова телевизия депутатът от БСП и член на Изпълнителното бюро на партията Крум Зарков. Той бе категоричен, че скандалите в управляващата коалиция са един след друг, което създава усещане за нестабилност.  Разговорът в студиото на \"Здравей, България\" започна с атаката от ГЕРБ вчера към кмета на Провадия Филчо Филчев, който е социалист. Той бе обвинен в злоупотреби за 500 000 лв. в общината. Щом колегите имат съмнение, тяхно право е да сезират прокуратурата, заяви в предаването Крум Зарков. Това обаче малко ми прилича на стратегия \"всички трябва да станем маскари\", смята Крум Зарков. \"Струва ми се доста балонно това изявление. Случил се е гейт при ГЕРБ – вместо да си погледнат в паничката, се опитват докажат, че всички са в кюпа\", коментира Зарков. Според него няма основание да се съмняваме в думите на президента, че няма стенограма от срещата му с руския патриарх Кирил. Вярвам, че президентът достатъчно силно е защитил националния ни интерес, посочи социалистът. \"Президентът Румен Радев е избран по доста категоричен начин – с гласовете на над 2 млн. лв. Всички конспиративни теории са не само параноични, но и обидни за хората, които са го избрали. Атаките срещу държавния глава започват да излизат от рационалното. Тази омраза е ирационална, не виждам с какво им пречи. Не виждам какво имат ГЕРБ да делят с президента, с какво толкова ги притеснява, че да го атакуват непрекъснато. Още в предизборната си кампания той даде заявка, че ще бъде коректив на партиите, че ще нарича проблемите с истинските им имена и че ще се изправя срещу управляващите, които и да са те, когато смята, че не са прави. В момента той прави точно това, за което го поздравявам. Президентът Радев е разумен и отговорен човек – той знае какво и как да казва\", подчерта Крум Зарков. „Обвиняват Радев в какво ли не, съпругата му е атакувана безобразно от висши представители на ГЕРБ, това не е рационално“, смята депутатът от БСП.    Управляващата коалиция въпреки многото приказки за стабилност, изглежда тъкмо обратното. Скандалите следват един след друг, което създава усещане за нестабилност, добави членът на ръководството на БСП.", "date": "2018.03.16", "title": "Крум Зарков: Омразата на ГЕРБ към Румен Радев е ирационална"}
{"url": "http://epicenter.bg/article/Zaoblachava-se-ot-zapad--shte-vali-slab-dazhd/149494/2/0", "text": "Днес започналото от запад увеличение на облачността постепенно ще обхване цялата страна. На места в Западна България ще превали слаб дъжд. Вятърът ще се ориентира от югозапад и след обяд в Източна България ще бъде умерен до силен.   Максималните температури ще бъдат между 14° и 19°, по морския бряг между 11° и 17°, в София около 15°. Атмосферното налягане е по-ниско от средното за март и ще продължи да се понижава.   Над Черноморието денят ще започне с предимно слънчево време, но постепенно през деня облачността ще се увеличи. Ще духа югозападен вятър, който през деня ще се усили. Максималните температури ще са между 11° и 17°, вълнението на морето ще бъде 1 - 2 бала. Температурата на морската вода е 6°– 7°. Над планините облачността ще е значителна и на места в масивите от Западна България ще превали слаб дъжд, над 2000 метра сняг. Ще духа слаб до умерен югозападен, по най-високите върхове силен западен вятър. Максималната температура на височина 1200 метра ще е около 9°, на 2000 метра - около 4°. ", "date": "2018.03.16", "title": "Заоблачава се от запад, ще вали слаб дъжд"}
{"url": "http://epicenter.bg/article/Nay-izvestnite-rumanski-blogarki-idvat-za-sedmitsata-na-modata-v-Sofiya/149568/10/0", "text": "Алина и Диана или  Fabulous Мuses са блогърки от Румъния, които не пропускат седмиците на модата в Милано, Париж, Ню Йорк, снимани за международни списания, сега те ще бъдат част от най-яркотомодно събитие на Sofia Fashion Week .   Очарователните дами от съседна Румъния са едни от най-популярните светски личности,  международно признати от дизайнери и модни критици.   Те са първите блогърки на които чужди списания отделят специално внимание на страниците си,като VOGUE, Glamour, Cosmopolitan, ELLE, Harper’s Bazaar и много други.   Diana & Alina наричат себе си ,,невероятните музи”. В сайта им може да прочетете статии за най-актуалните тенденции, най-добрата козметика, техните проекти и истории за многобройните импътешествия. Модерни и уверени жени между 18 и 45 години са техните най-верни последователи във fabulousmuses.net.   Като успешни блогърки #FabmuseAlina & #FabmuseDiana са следвани от хиляди в профилите си в Instagram и Facebook, а сайта им е един от най-посещаваните. Благодарение на безпогрешния им начин на обличане, интересните и провокативни визии и неподражаемият им характер, двете чаровници привличат вниманието на едни от най-популярните дизайнери и създават най-различни колабораци с тях.   Такива съвместни проекти имат с Giorgio Armani, Michael Kors, Calvin Klein, Chanel, Louis Vuitton, Alberta Ferretti, Tommy Hilfiger, Swarovski, Pandora, H&M, Next, Pinko, Pollini, Chaumet Paris, Vivetta, Murmur, Lulu Frost, Avon, MOO Piyasombatkul, Salar Milano, Barbara Bonner, AirFrance, кампании за Arushi Couture Dubai, Tel Aviv Designers, видеокампании като #MyAutumnPandora, #DisaronnowearsCavalli и много други.   Модните икони на Румъния водят и свое предаване Vorbeste Lumea, което се излъчва по румънския канал PROTV,като  водещите теми са новите модни трендове иидеи за стайлинга на всяка дама.   Двете модни блогърки основават своя марка Fabtory и много често при създаването на нови колекции те правят колоборации с други известни модни дизайнери.   Fab Muse Alina & Fab Muse Diana невероятните музи в румънския моден свят идват в България по покана на Code Fashion, за да присъстват на най-голямото модно събитие в страната Sofia Fashion Week, коeто ще се проведе между 27 и 30 март в зала ЕФЕ на хотел Маринела.  ", "date": "2018.03.16", "title": "Най-известните румънски блогърки идват за седмицата на модата в София"}
{"url": "http://epicenter.bg/article/Obama-po-kasi-pantaloni-v-Dzhakart-i-stranstvaniyata-na--Payakat--po-sveta-/149572/10/0", "text": "В „Покана за пътуване” разказвам за една от най-награждаваните български пиеси – Паякът. Ще си речете, защо ни говорят за изкуство в предаване за пътешествия. Ами понеже постановката на Йордан Славейков и Димитър Касабов, които са и автори на текста, е една от най-пътуващите и колекционира ръкопляскания от Беларус до Маями. А те самите са малко чепати, доста своеобразни и изключително интелигентни.   „Паякът” беше показана на Бродуей на 17-тото издание на международния театрален фестивал New York International Fringe Festival. Тогава актьорите Пенко Господинов и Анастасия Лютова изиграха общо 5 представления със субтитри пред американската публика. Пиесата блестящи рецензии от американските критици.   Популярният нюйорски безплатен седмичник за култура и изкуство The Village Voice излъчи българската пиеса „Паякът” като най-добра сред 10 топ спектакъла и я посочи като причина номер едно да отидете на театър на най-големия мултиартистичен фестивал в Сверна Америка.   Играта на българските актьори Пенко Господинов и Анастасия Лютова беше аплодирана и от журналистът Scott Heller в неделното издание на New York Times, където в пространствена рецензия обсипа със суперлативи българската постановка.  Заглавието се играе вече 7 години на българската сцена, а през миналото лято имаше и представления с американски постановчик и актьори в рамките на големия театрален фестивал в Маями, Флорида – Summer Alternative Theatre festival.   Йордан Славейков и Димитър Касабов, автори  и режисьори на пиесата „Паякът”, но и на представленията „Домът на Бернарда Алба” и „Стъклената менажерия”, разкриват каква според тях е разликата между публиката в Беларус, Китай и САЩ. Димитър Касабов, който бе любимец на зрителите и финалист в „Сървайвър-Камбоджа” споделя какво е да бъдеш на безлюден остров сам срещу природата и света. Йордан Славейков пък където й да отиде си създава хабитат – хубаво кафе, добро място за закуска, добър джаз-клуб…   Набързо припомням сюжета за онези, които не са гледали пиесата им „Паякът” една от най-награждаваните в странство български пиеси.  Актьорите Пенко Господинов и Анастасия Лютова са брат и сестра сиамски близнаци, които празнуват рождения си ден, в нощта преди операцията по разделянето им. Докато за последен път се къпят заедно във ваната те се впускат в тъмните лабиринти на неизречени думи, забравени престъпления, неизживени любови и парадоксално различни желания за свобода… Следващото представление на „Паякът” можете да видите на 4 април в  театър „Сфумато”.   Авторите и режисьори Йордан Славейков и Димитър Касабов покрай разказа за пиесата си „Паякът” разкриват неусетно и доста от собствения си светоглед.   В традиционната рубрика „50 места от българската история отвъд България”  Светослав Марков ни повежда към Осоговския манастир.   Както казват в спортните предавания, „белият керван” мина и през България. Този път под формата на медийни скиори чрез Световното първенство за журналисти. Съдейки по факта, че имаме един златен и два сребърни медала, на пистите сме се представили добре.   Справихме ли се, обаче, с рекламата на  българските красоти и планини разказва Милена Димитрова. Тя определено  има база за сравнение – от средата на 80-те години на миналия век неизменно е част от споменатия вече „бял керван”. Тя ни пуска по пистите на Пампорово с журналисти от 30 държави и ни помага да видим страната си през техните очи.   В петминутката на тропиците -  шанс да видите Обама по къси панталонки.   Защо ни в клин, ни в ръкав се завтекох към Индонезия. Ами понеже Джакарта е пъстра като мечта. И голяма колкото нея. Столицата на островната държава се е ширнала върху 650 кв. км и в нея по официални данни живеят около 13 милиона. Колко са онези без постоянен адрес, пристигнали да търсят препитание от провинцията – никой не знае.   Да прекосиш Джакарта от единия до другия край отнема часове, дори и с бързите автобусни линии, които се движат по специално трасе, отделено с 40-сантиметров банкет. Спирките са къщички с тераски на 1,5 метра над земята, от които се влиза направо в рейса. Така дори и най-невъзпитаните водачи не могат да пречат на автобусите. За да се справят с трафика в Джакарта са измислили забраната шофьорът да пътува в колата си сам -  и  до съседния супермаркет да отиваш, трябва да намериш още поне трима души в същата посока.   Напук на представите за задъхан мегаполис столицата на Индонезия плува в зеленина. Нормално! Тук температурата през цялата година надвишава 30 градуса, а валежите карат всяко боднато в земята клонче да върже. И все пак Джакарта не е само лепкав трафик, небостъргачи, колониални къщи и музеи. Там има и… паметник на Барак Обама.   Малцина са запомнили от биографията на американския президент, че две години е учил в ислямско училище. Той е живял в Джакарта с втория си баща, индонезиеца Лоло Саторо, а майка му е преподавала в протестантското школо, където по-късно се мести и бъдещият държавен глава.   За да почетат индонезийското детство на Обама, местните власти му издигат... статуя - момченце по къси гащи, на чиято ръка пърха пеперуда, и я поставят в централен градски парк. Във Фейсбук обаче се надига яростна протестна вълна. Аргументът е, че Барак не е направил нищо съществено за Индонезия. Кметството капитулира и поставя статуята (в естествен за 10-годишно момче ръст) пред бившето му училище в скъпия квартал Ментенг.   Като обстановка мястото не крещи с въпиещ лукс, но предизвиква спонтанния въпрос: „Защо и у нас няма такива училища?” Атмосферата е ласкава и по-скоро домашна. Бълбукат поточета, по стените се стелят увивни растения и дори джамията прилича повече на балконче от приказка. В двора децата само по искрящо бели чорапи упражняват традиционен танц с чинии, а вторият чин вляво, на който е седял Обама, и до днес си е същият.  ", "date": "2018.03.16", "title": "Обама по къси панталони в Джакарт и  странстванията на „Паякът” по света "}
{"url": "http://epicenter.bg/article/Ubiha-balgarka-i-dvete-y-detsa-v-doma-im-v-Kanada/149490/7/0", "text": "Тройно убийство в Канада. Жертвите са българка и двете й деца. Красимира Пейчиновски е била открита мъртва в дома си в провинция Онтарио, на около час път от Торонто. Убити са и 13-годишната й дъщеря Венайлия и 15-годишния й син Рой. Жената е имала и още една дъщеря, която в този момент не е била у дома, защото е посещавала шофьорски курс, съобщава Нова телевизия.   Главен заподозрян е Кори Фен - приятелят на Красимира, който е на 29 години. Тя е била разделена с бащата на децата, който е македонец. С татуиран надпис \"Превърни раните в мъдрост\", посинено око, драскотини и кръв по лицето, 29-годишният Фен застана пред съда, за да чуе обвиненията срещу себе си - три за убийство. \"Това трябва да се е случило под въздействието на наркотици. Тя се е опитвала да се раздели с този човек, защото връзката им не е вървяла\", сподели Ваня Димова, която е дългогодишна приятелка на жертвата.   \"Тя беше един прекрасен човек, който никога никой не чу да повиши тон\", допълни Димова, която познава Красимира още от времето, когато живели в Пловдив. Ваня още не може да си обясни как се е стигнало до това тройно убийство. Полицията открива телата, след като съседка отишла да търси Красимира, защото тя не се появила на работа. Съседката обаче била отпратена от мъж, който по-късно напуснал къщата в черен пикап. Полицията в града открила телата на 39-годишната Красимира Пейчиновски, 15-годишния Рой Пейчиновски и 13-годишната Венайлия Пейчивоски в дома им в сряда сутринта след сигнал на съседка.   Жената отишла за провери Красимира след като тя не се появила на работа, но била отпратена от мъж, който по-късно напуснал дома в черен пикап.          Пейчивоски Когато полицията пристига Красимира и Рой са били мъртви, а Венайлия е била транспортирана до болница където умира от раните си по-късно вечерта в сряда.   \"Тя беше тяло от светлина - винаги усмихната, учтива, винаги много нежна и добра. Никога не я чухме да повдигне тон. Никога с никого не се е карала. Беше просто един прекрасен човек\", казва Ваня Димова, която познава Красимира още отпреди да се преместят в Канада.  Тя все още не може да си обясни как се е стигнало до това тройно убийство.                                     За трите убийствата е обвинен 29-годишният Кори Фен, който изглежда е бил приятел на Красимира, но не е баща на децата. \"Това трябва да е под въздействието на някакви наркотици или лекарства. Аз не мога да си го обясня...тя никога не е била човек, който да влезе в конфликт с друг човек\", казва Ваня. Съседи разказват, че Фен е ходил всеки ден на фитнес и може да е взимал стероиди и други стимулиращи субстанции.   \"Тя се е опитала да се раздели с този човек, връзката не е вървяла. Тя не е искала да бъде във връзка с него. Той просто не й е давал този шанс\", разказва Ваня. С татуировка \"Превърни раните в мъдрост\", посинено око, драскотини и кръв по лицето в четвъртък той застана пред съда, за да чуе обвиненията срещу себе си.   Фен има предишна присъда за нападение над полицай през 2009 г. и за унищожаване на чужда собственост през 2011 г. И в двата случая присъдата е била 12 месеца пробация. Той е арестуван в сряда вечерта в дом в южната част на Ошава след като полицията открива черния му пикап изоставен на около 10-ина минути от мястото на кървавото престъпление.   Все още не са известни резултатите от аутопсията, но според полицията по телата на тримата е имало видими следи от травма и удари. Приятели на двойката казват, че Кори е бил вманиечен в Красимира и я ревнувал много. Красимира е от родом от Пловдив.   Бащата на децата е македонец, но отдавна са разделени с майката. Третото им дете - дъщеря на 16 години е била на курсове от курмуване по време на инцидента и това е спасило.   Дъщерята на съседа Пат Джордан е била приятелка с убитата Ванейла. Когато вижда полицията пресича лентите, защото дъщеря му е трябвало да бъде на гости точно в дома на Пейчиновски. \"Почти бях арестуван защото преминах лентите - мислех, че моята дъщеря е в тази къща.   В последния момент тя си е променила решението и отишла в друга къща - иначе кой знае какво щеше да се случи\", казва той пред CBC. 15-годишният Рой Пейчиновски е бил звезда на хокейния отбор Don Mills Flyers и е учил в частното училище Crestwood School където също е играл хокей.", "date": "2018.03.16", "title": "Убиха българка и двете й деца в дома им в Канада"}
{"url": "http://epicenter.bg/article/Sblasatsi-mezhdu-migranti-i-politsiya-izbuhnaha-v-tsentara-na-Madrid/149489/7/0", "text": "Силите на реда в Мадрид използваха гумени куршуми, за да разпръсне демонстрация на мигранти, които протестираха в центъра на испанската столица срещу смъртта на 35-годишен сенегалски уличен продавач, който според тях бил преследван от полицията за незаконна продажба, предадоха Франс прес и Асошиейтед прес.   Според спасителните служби сенегалецът бил намерен в безсъзнание в квартал с голямо имигрантско население. Други улични продавачи казват, че станали свидетели как общински полицаи са го преследвали с мотоциклети и той колабирал. Стотици протестиращи изгориха пластмасови контейнери за отпадъци и замерваха полицаите с камъни. Те също така са запалили фасадата на банков клон и са изпотрошили стъклени панели на автобусна спирка. При сблъсъците са ранени 16 полицаи и четирима цивилни, пише БТА, цитирана от Новини.бг.", "date": "2018.03.16", "title": "Сблъсъци между мигранти и полиция избухнаха в центъра на Мадрид"}
{"url": "http://epicenter.bg/article/Orban--Migratsionnata-invaziya-v-Evropa-skoro-shte-ni-napravi-maltsinstvo/149491/7/0", "text": "Унгарският премиер Виктор Орбан представи апокалиптично виждане за Западна Европа днес, като каза, че тя е подложена на миграционно нашествие, което скоро ще превърне родените на континента в малцинство, предаде Асошиейтед прес. Той говори на масов митинг в центъра на Будапеща три седмици преди парламентарните избори в Унгария, на които ще се бори за трети пореден управленски мандат.   Според него Европа се е предала \"с вдигнати ръце\" пред масовата миграция на хора от Африка и Близкия изток.   \"Младите хора в Западна Европа ще доживеят да видят как стават малцинство в собствената си страна и как губят единственото място в света, което те наричат своя дом\", добави той. Премиерът отправи поредната си словесна атака срещу унгаро-американския милиардер и филантроп Джордж Сорос, като го обвини, че стреми да наложи своите идеи за \"отворено общество\" на Европа и подкрепя критиците на управляващото в Унгария правителство. Орбан нареди Сорос сред най-върлите исторически противници на Унгария - Османската империя, австроунгарската Хабсбургска династия и Съветския съюз, отбелязва АП. Обръщайки се задочно към Сорос, премиерът каза: \"Ние те молим да се върнеш в Америка и да правиш щастливи американците, а не нас\".   Днешният многохиляден \"Поход на мира\" в Будапеща на привържениците на Орбан, завършил с неговата реч на площада пред парламента, бе посветен и на националния празник на Унгария, която днес отбелязва 170 г. от революцията срещу Хабсбургите през 1848 г. Шествието формално бе организирано от подкрепяща Орбан гражданска групировка, но бе подкрепено изцяло от управляващата партия ФИДЕС. Десетки автобуси докараха привърженици на Орбан в столицата от провинцията. Организаторите крачеха начело на колоната с огромен лозунг, на който пишеше \"Отечеството е над всичко\", а на друг се четеше \"Унгария защитава Европа\". Последният е синтез на често застъпвания от премиера мотив, че издигайки непреодолима преграда пред мигрантската вълна, Унгария де факто защитава целия континент. \"Той (Орбан) не се бои от големите сили в ЕС и се осмелява да плува срещу течението. Той защитава интересите на унгарците\", каза 51-годишният Имре Чордаш, облечен в традиционна унгарска носия от 16-и век.   Към шествието се присъединиха и специално пристигнали за случая хиляди представители на управляващата в Полша консервативна партия \"Право и справедливост\", която е съюзник на унгарското правителство в опозицията му срещу Брюксел по въпросите на миграцията, затягането на контрола върху съдебната система и медиите, отбелязва Ройтерс. Те издигат лозунга \"Ние сме с теб, Виктор!\", пише БТА.", "date": "2018.03.16", "title": "Орбан: Миграционната инвазия в Европа скоро ще ни направи малцинство"}
{"url": "http://epicenter.bg/article/Beliyat-dom--Rusiya-tryabva-sama-da-reshi-dali-da-bade-priyatel-ili-sapernik-na-SASht/149492/7/0", "text": "Правителството на президента на САЩ Доналд Тръмп ще продължи твърдата си политика срещу Русия, докато Москва не си промени поведението, заяви говорителката на Белият дом, цитирана от „Ройтерс“.   „Смятам, че можете да видите от действията, които сме предприели досега, че ще бъдем твърди към Русия, докато не решат да си променят поведението“, заяви Сара Сандърс на редовния брифинг за журналисти.    По думите на говорителката Русия трябва сама да реши дали да бъде приятел, или съперник на САЩ. По-рано и президентът на САЩ Доналд Тръмп заяви, че е вероятно Москва да стои зад отравянето на бившия руски двоен агент Сергей Скрипал.", "date": "2018.03.16", "title": "Белият дом: Русия трябва сама да реши дали да бъде приятел или съперник на САЩ"}
{"url": "http://epicenter.bg/article/Most-se-sruti-vav-Florida--ima-pone-6-zaginali/149495/7/0", "text": "  Мост се срути във Флорида, съобщава АП, цитирани от news.bg.   Инцидентът става дни след откриването на съоръжението.   Последната информация от полицията говори за шестима загинали, но явно и това няма да е окончателната цифра.   Съобщава се за поне 8 затрупани автомобила, в които не е известно колко души са пътували.   Телевизия Ей Би Си посочва, че под рухналия мост са затиснати 5 - 6 коли.   Между шест и десет души са загинали при срутването на новопостроения пешеходен мост във Флорида, заяви сенатор Бил Нелсън от щата Флорида, цитиран от Ройтерс.   Районът е отцепен, за да може пожарната и медицинските екипи да окажат помощ на пострадалите.   Мостът, построен над шестлентов автомобилен път, свързва Международния университет на Флорида с град Суийтуотър в окръг Маями-Дейд, щата Флорида.   Монтажът на моста е завършил в събота. Съоръжението е трябвало да бъде открито официално през 2019 г. Под него минава скоростен път.   Изграждането на моста е струвало над $14 млн., посочва Си Ен Ен.   На президента на САЩ Доналд Тръмп е докладвано за срутения пешеходен мост, съобщи Фокс нюз.   Държавният глава е разпоредил да се изпратят необходимите екипи за разчистване на отломките и изваждане на хората, затрупани в колите си под бетонните късове.  ", "date": "2018.03.16", "title": "Мост се срути във Флорида, има поне 6 загинали"}
{"url": "http://epicenter.bg/article/Pentagonat-e-raztrevozhen-ot-ruskata-armiya-v-Arktika/149500/7/0", "text": " Пентагонът с безпокойство следи увеличаването на руското военно присъствие в Арктика. Това съобщи ръководителят на Тихоокеанското командване на САЩ адмирал Хари Харис.   Според него Кремъл се опитва да използва Конвенцията на ООН за морското право за своя полза. По този Русия се опитва да завладее над половината от Северния полюс.   В същото време САЩ нямат право на претенции, защото не са ратифицирали документа.   За целта адмирал Хари Харис призовава Белият дом да ратифицира Конвенцията на ООН, за да може с дипломатически начини да окаже натиск над руските претенции.   Руският президент Владимир Путин вече определи Арктика като стратегически регион.   Конвенцията, приета през 1982 г., дава право на 200 милна изключителна икономическа зона. Това искане са отправили пред специалната комисия на ООН Русия, Дания, Норвегия и Канада. 167 държави и Евросъюзът са подписали конвенцията.   Източник:   ", "date": "2018.03.16", "title": "Пентагонът е разтревожен от руската армия в Арктика"}
{"url": "http://epicenter.bg/article/Dirigentat-Dzheyms-Livayn-sadi-Metropolitan/149504/7/0", "text": "Известният американски ,  заради обвинения в сексуален тормоз, е подал   съобщи в четвъртък АП. Ливайн, който бе почетен музикален директор, е подал иска в нюйоркския район Манхатън. Според твърденията му ръководството на Метрополитън, включително  , се е възползвало от скандала около \"някакъв\" секстормоз, за да се освободят от него. В иска се казва, че Гелб използва тези обвинения като предлог, за да доведе докрай отдавна започната   от театъра. Диригентът категорично . Той е поискал компенсация от 5,8 млн. долара и \"възстановяване на честно името му, репутация и кариера\". Според ръководството на Метрополитън решението за уволнението е прието след вътрешно разследване, което има \"достоверни и убедителни доказателства за секстормоз\". Метрополитън започна  , в който се твърди, че неназован мъж обвинява Ливайн в секстормоз. Според пострадалия Ливайн е започнал да го притеснява през 1985 г., когато диригентът е на 42-годишен, а . Мъжът твърди, че тормозът продължил дълги години. 74-годишният Ливайн е един от най-известните и заслужили диригенти на САЩ. Той е номиниран за \"Грами\" 37 пъти, получил е 10 от тях. Ливайн става музикален директор през 1976 г., но преди две години  . След това   Той продължаваше да дирижира, но не на постоянна основа.   Източник: дарик", "date": "2018.03.16", "title": "Диригентът Джеймс Ливайн съди Метрополитън"}
{"url": "http://epicenter.bg/article/Vladimir-Putin-prizova-rusnatsite-da-glasuvat-na-18-mart--nezavisimo-za-kogo-/149505/7/0", "text": "В навечерието на президентските избори в Русия, които ще се проведат на 18 март, държавният глава Владимир Путин призова руснаците да гласуват, независимо за кого. Избирателите са получили и есемеси с информация че могат в последния момент да сменя избирателната си секция, съобщи пратеникът на bTV в Москва Десислава Ризова.  Целта е да се постигне максимално висока избирателна активност.  Кандидатите са общо осем, но фаворит с около 70% е настоящият президент 65-годишният Владимир Путин. Ако бъде избран, това ще е четвъртият му мандат.  Останалите кандидати са: лидерът на комунистите Павел Грудинин, 71-годишният лидер на дяснопопулистката либарално-демократичаска партия Владимир Жириновски, съосновател на дяснолибералната партия „Яблоко” Григорий Яблински, представителят на младата дяснолиберална „Партия на растежа” Борис Титов, националистът Сергей Бабурин, 39-годишният председател на по-новата комунистическа партия „Комунистите на Русия” Максим Сурайкин и единствената жена-кандидат – Ксения Собчак, която води кампанията си под мотото „Един срещу всички”.  109 млн. руснаци имат право да гласуват на президентските избори в неделя.  Партии и политически движения се готвят за протести след вота.  ", "date": "2018.03.16", "title": "Владимир Путин призова руснаците да гласуват на 18 март, независимо за кого "}
{"url": "http://epicenter.bg/article/Liderat-na-Leybaristite-predupredi--che-Velikobritaniya-otiva-kam-nova-Studena-voyna-bez-dokazatelstva/149510/7/0", "text": "  Лидерът на Лейбъристката Джереми Корбин партия предупреди в петък, че Великобритания се впуска в нова Студена война с Русия преди да има доказателства и да е доказала участието на Кремъл в отравянето на бившия полковник от ГРУ Сергей Скрипал, предава Reuters, цитирани от „Фокус“.   „Да се впускаме напред преди полицията да събере доказателства и то в трескава парламентарна атмосфера не е от полза нито на правосъдието, нито на националната сигурност“, написа той в своя материал по въпроса за вестник Гардиън.   „Ужасното събитие изисква на първо място изключително подробно и усърдно криминално разследване“, пише Корбин, като добавя, че не подкрепя тезата за участие на (руския президент Владимир) Путин или Русия в нападението.   „Това не означава, че трябва да се впуснем в нова Студена война, когато ще трябва да увеличим разходите си за оръжие, да разширим участието си в прокси войните из целия свят и да приемем политика на Маккартизъм“, предупреди работническият лидер.   Корбин предположи, че руската мафия, на която е позволено да се установи във Великобритания, може да стои зад нападението и бе категоричен, че Обединеното кралство трябва да спре да приеме корумпиращите пари от бившия Съветски съюз.   „Трябва да спрем да обслужваме руския блатен капитализъм във Великобритания и корумпираните милиардери, които използват Лондон, за да пазят богатството си“, категоричен е лидерът на Лейбъристите.  ", "date": "2018.03.16", "title": "Лидерът на Лейбъристите предупреди, че Великобритания отива към нова Студена война без доказателства"}
{"url": "http://epicenter.bg/article/SASht-sa-imali-dostap-do-gaza--quot-Novichok-quot--zayavi-ruski-deputat-/149506/7/0", "text": "Използваният за отравяне на бивш руски агент и дъщеря му в английския град Солсбъри нервнопаралитичен газ може да е бил получен чрез САЩ, заяви руският депутат Алексей Чепа, цитиран от Асошиейтед прес.  САЩ са участвали в прочистването на обект, където се е използвал газът \"Новичок\" в съветско време. Газът е бил тестван в обект в узбекистанския град Нукус. САЩ и Узбекистан са се договорили за програма по прочистване на обекта през 1999 г., заяви Чепа, който е заместник-председател на комисията за външни работи в долната камара на руския парламент. Според него това е дало възможност на САЩ да се сдобият \"с технологията за изработване на този газ, а такъв достъп вероятно са имали и натовските им партньори от Великобритания\".  Производство на \"Новичок\" може да е имало в държавната британска лаборатория В Портън Даун близо до Солсбъри, заяви постоянният представител на Русия в Организацията за сигурност и сътрудничество в Европа Александър Лукашевич, цитиран от ТАСС.  \"Точно до Солсбъри се намира правителствената лаборатория за оръжия за масово поразяване в Портън Даун. И ако в Лондон са толкова уверени, че става дума за газа \"Новичок\", значи там разполагат с неговата формула и с негови образци, а може би и са го произвеждали. А изобретателят на газа Мирзаянов отдавна живее в САЩ, където отиде с техническата документация за това химическо вещество\", каза Лукашевич на заседание на ОССЕ.  Според посланика на Русия в Холандия и руски постоянен представител в Организацията за забрана на химическите оръжия Александър Шулгин нервнопаралитичният газ \"Новичок\" може да е бил произвеждан извън Русия през 90-те години.  \"Най-вероятните източници за произход на това химическо вещество са страните, където в края на 90-те години и понастоящем интензивно се изследва това вещество, например Великобритания, Словакия, Чехия и Швеция, където в средата на 90-те години западните специални служби са извели редица руски специалисти и документация\", заяви Шулгин.   ", "date": "2018.03.16", "title": "САЩ са имали достъп до газа \"Новичок\", заяви руски депутат "}
{"url": "http://epicenter.bg/article/Balkanska-istoriya---piyan-srabski-sveshtenik-zaspa-do-kovcheg-na-martvets-/149513/7/0", "text": "Снимка от погребение в сръбското село Друговац, община Смедерево, буквално взриви социалните медии в съседна Сърбия. Причината – на нея е заснет поп Ненад, който след солидна почерпка с алкохол заспал до ковчега на мъртвеца, предава скопската електронна медия „Инфомакс“.  От редакцията поясняват – свещеникът се напил на погребението до степен, в която не е можел да ходи. Допълнително го зашеметило и силното мартенско слънце.  На местните хора не им останало нищо друго, освен да го сложат да легне в ремаркето на трактора, в което бил положен и ковчегът на покойния.  Необичайната случка се е разиграла съвсем скоро – в неделя, 11 март.  Така и не става ясно дали поп Ненад е успял да отслужи молитва за покойника.   ", "date": "2018.03.16", "title": "Балканска история - пиян сръбски свещеник заспа до ковчег на мъртвец "}
{"url": "http://epicenter.bg/article/Nataliya-Poklonskaya--Po-skoro-Ukrayna-shte-stane-chast-ot-Rusiya--otkolkoto-Krim-chast-ot-Ukrayna-/149522/7/0", "text": "По-скоро Украйна ще се съедини с Русия, отколкото да си върне Кримския полуостров, смята руския депутат и бивш прокурор на Крим Наталия Поклонская, цитирана от ТАСС, предава Агенция Фокус.  “Връщането на Крим в състава на Украйна е невъзможно. По-скоро Украйна ще се върне в Русия“, заяви Поклонская пред журналистите в Ялта, отговаряйки на въпрос дали допуска завръщане на полуострова в състава на Украйна. Освен това тя нарече Украйна „руска“. „Украйна е руска... Да възроди традициите си, да укрепи своята култура е възможно само тогава, когато Украйна се върне истински, както това е било в историята, в Русия. Ние сме една страна, един народ“, заяви руският депутат, като добави, че Киев не трябва да се надява за своето развитие на западните партньори.  Руският президент Владимир Путин заяви само преди дни, че връщането на Крим в границите на Украйна не е възможно при никакви обстоятелства. В рамките на интервю за филма на Андрй Кондрашов „Путин“, разпространено в социалните мрежи, на въпроса дали е възможно полуостровът да се върне в границите на Украйна, руският държавен глава отговори: „Вие с всичкия си ли сте? Няма такива обстоятелства и няма да има никога“.  Държавният департамент на САЩ пък излезе с изявление на официалната си интернет страница, озаглавено „Крим значи Украйна“, по случай четвъртата годишнина от присъединяването на Крим към Русия, подписано от говорителя на американското външно ведомство Хедър Науърт. „Преди четири години Русия проведе незаконен и изфабрикуван „референдум“ в Украйна в безсмислен опит да легитимира анексирането на украинска територия. Гражданите на Крим бяха принудени да гласуват под дулата на тежковъоръжените руски войници. На руските твърдения, че украинците са направили своя свободен избор в този срамен „референдум“ винаги им е липсвала достоверност“.  „В своя предизборен митинг в Крим в сряда, президентът (на Русия Владимир) Путин отново преповтори измислените руски претенции към украинска територия в поредно открито признание, че руското правителство презира международния ред и не уважава териториалния интегритет на съседните държави“.  „В светлината на изявлението на Путин е важно да се привлече вниманието към незаконността на проведения „референдум“, но и към големите човешки жертви, които наложи руското правителство на населението на Крим. През последните четири години, Русия се впусна в кампания на принуда и насилие, нападайки всеки, които се противопоставя на предприетата анексия. Руските окупационни власти подложиха кримските татари, етническите украинци и про-украинските активисти, членовете на гражданското общество и независимите журналисти на политически мотивирани съдебни преследвания и репресии, докато методично потискаха неправителствените организации и независимите медии“.  „Ние стоим зад смелите хора, които продължават да говорят за тези злоупотреби и призоваваме Русия да спре опитите си да потисне фундаменталните свободи на изразяването, мирните демонстрации и сдружаване и религия и вяра“.  „Ние потвърждаваме отново нашата подкрепа за суверенитета на Украйна и териториалния й интегритет в международно признатите й граници. Крим е част от Украйна и свързаните с Крим санкции ще продължат да са в сила, докато Русия не върне контрола над Кримския полуостров на Украйна“, пише в официалното американско становище. ", "date": "2018.03.16", "title": "Наталия Поклонская: По-скоро Украйна ще стане част от Русия, отколкото Крим част от Украйна "}
{"url": "http://epicenter.bg/article/Sergey-Lavrov--Razbira-se--che-Rusiya-shte-izgoni-britanski-diplomati-/149525/7/0", "text": "Русия със сигурност ще изгони британски дипломати в отговор на анонсираното от Великобритания изгонване на 23 руски дипломата във връзка с отравянето на бившия полковник от ГРУ Сергей Скрипал.   Това заяви в петък министърът на външните работи на Русия, цитиран от ТАСС, предава Фокус. „Разбира се, че ще го направим“, подчерта Лавров, в отговор на съответстващ въпрос. Той не уточни точното количество на британските дипломати, които ще бъдат изгонени.  Лидерът на Лейбъристката партия предупреди в петък, че Великобритания се впуска в нова Студена война с Русия преди да има доказателства и да е доказала участието на Кремъл в отравянето на бившия полковник от ГРУ Сергей Скрипал, предава в същото време Ройтерс, цитирана отново от Фокус.  „Да се впускаме напред преди полицията да събере доказателства и то в трескава парламентарна атмосфера не е от полза нито на правосъдието, нито на националната сигурност“, написа той в своя материал по въпроса за вестник Гардиън. „Ужасното събитие изисква на първо място изключително подробно и усърдно криминално разследване“, пише Корбин, като добавя, че не подкрепя тезата за участие на (руския президент Владимир) Путин или Русия в нападението.  „Това не означава, че трябва да се впуснем в нова Студена война, когато ще трябва да увеличим разходите си за оръжие, да разширим участието си в прокси войните из целия свят и да приемем политика на Маккартизъм“, предупреди работническият лидер. Корбин предположи, че руската мафия, на която е позволено да се установи във Великобритания, може да стои зад нападението и бе категоричен, че Обединеното кралство трябва да спре да приеме корумпиращите пари от бившия Съветски съюз. „Трябва да спрем да обслужваме руския блатен капитализъм във Великобритания и корумпираните милиардери, които използват Лондон, за да пазят богатството си“, категоричен е лидерът на Лейбъристите.", "date": "2018.03.16", "title": "Сергей Лавров: Разбира се, че Русия ще изгони британски дипломати "}
{"url": "http://epicenter.bg/article/Politolog--Putin-veche-e-istoricheska-lichnost-v-ruskoto-saznanie--Navliza-v-mavzoleyniya-si-mandat/149529/7/0", "text": "Трябва да имаме предвид, че Владимир Путин в руското съзнание вече е една историческа личност поради това, че той възстанови руската държавност, върна Русия на световната сцена на политиката и не на последно място – връщането на Крим. Това каза пред БНР политологът Тодор Тодоров.    Националната идеология на Русия в момента е такава, че тя прави едно тържество между Путин, Русия и родината. Когато има такава идеология, в която Путин е родината – това прави нелегитимни всякакви опозиции в Русия, защото да бъдеш против Путин, означава да бъдеш против Русия, да бъдеш родоотстъпник, заяви политологът.   Според анализатора кандидатите на изборите са маргинални фигури в Русия: \"Руският манталитет е различен. Фигурата на Путин е несъмнена.   Да не говорим за другия кандидат Павел Грудинин, който е кандидат на Комунистическата партия. Освен това се говори много, че той е гласен за министър на земеделието в следващия кабинет\". По думите му недоволството в страната е много силно и проблемите от социално и икономическо естество са много изострени. Това, което се вижда отвън, е една маска, а в същото време вътре в страната положението е много тежко.   Не е ясно как Путин ще подходи към бъдещите си години на управление. Той няма някаква по-определена визия за това какво трябва да се случва в страната. Трудно е да се направят някакви прогнози, но вече започва да се мисли за постпутинова Русия, заяви Тодоров.   Владимир Путин ще навлезе в мавзолейния си мандат, след който ще започне \"епохата след Путин\", прогнозира Тодоров.   Русия след Путин е Путинова Русия, т.е. самият Путин вече мисли за ерата след себе си и се мисли за произвеждането на нов елит, който обаче ще продължава да мисли в линията Путин, каза още Тодор Тодоров. Според Тодоров скандалът с руския шпионин Сергей Скрипал няма да се отрази на избора на Владимир Путин.", "date": "2018.03.16", "title": "Политолог: Путин вече е историческа личност в руското съзнание. Навлиза в мавзолейния си мандат"}
{"url": "http://epicenter.bg/article/Putin-varvi-kam-treta-pobeda-na-prezidentski-izbori--No-ima-oshte-shest-kandidati-/149532/7/0", "text": "Руският президент Владимир Путин върви към поредна си, четвърта победа на избори за държавен глава. На вота, който ще се проведе в неделя, той ще има седем съперници.   Малко история:   Сега за изборите на 18 март.   Според последното допитване до общественото мнение рейтингът на Грудинин е 7%, на Жириновский – 5%, на Собчак – 2%, Явлинский – 1%, Бабурин – 1%, а Сурайкин и Титов имат под 1% доверие.   Кандидатът за руски президент по конституция не трябва да е по-млад от 35 години и трябва да е живял постоянно в Русия поне 10 години.   Гласуването е лично. Изключение се прави само за руските космонавти, които са на орбита. Те дават гласа си чрез доверено лице по време на специална връзка с Центъра на управление на полетите. Тази практика е въведена в края на 80-те години на ХХ век. Дотогава космонавтите гласували директно в ефир без посредничеството на доверени лица. На 8 март 2018 г. на орбита в Международната космическа станция е бортинженер Антон Шкаплеров.   Право на глас имат 110 858 228 избиратели. Броят им в самата Русия е 108 968 869, а извън пределите й – 1 889 359.   На тези избори за пръв път руснаците ще могат да гласуват не само по постоянен, но и по настоящ адрес.   Избирателните участъци ще бъдат отворени от 8 сутринта до 20 ч. местно време. Гласуването ще става с интегрални бели бюлетини, като избирателят поставя знак в квадратчето срещу името на предпочитания кандидат. Избирателните участъци в чужбина са в посолствата и консулствата.   1300 международни наблюдатели ще следят за хода на изборния процес в Русия, включително и в Крим. Шест международни организации са акредитирали свои наблюдатели, в това число са Организацията за сигурност и сътрудничество в Европа, ОНД, Шанхайската организация за сътрудничество. Право да бъдат наблюдатели имат чуждестранни граждани, които са получили лична покана от президента, правителството, ЦИК или Държавната Дума.   Думата покани 243 чуждестранни граждани от 74 държави. От тях 23 са депутати от Европейския парламент, 107 – депутати или сенатори в национални парламенти, девет кмета и действащи министри.   Градският транспорт в руските градове ще работи в събота по график за работен ден.  ", "date": "2018.03.16", "title": "Путин върви към четвърта си победа на президентски избори"}
{"url": "http://epicenter.bg/article/Lavrov-obvini-zapadnite-strani--che-zashtitavat-teroristite-v-Siriya-/149538/7/0", "text": "Руският външен министър Сергей Лавров обвини западните страни, че се опитват да запазят военния потенциал на терористите в Сирия. Дипломат №1 на Москва направи изявлението си след преговори с Иран и Турция в казахстанската столица Астана, предаде Франс прес.  \"Забелязваме при някои от нашите западни колеги желание да се спестяват ударите на терористите и да се съхрани военният им капацитет\", заяви Лавров след дискусии за Сирия с турския и иранския си колега.  Руският външен министър визира специално клона на Ал Каида в Сирия, \"Джебхат ан Нусра\", който според него \"играе ролята на провокатор в сценариите на западните геополитически стратези\".  \"Един от основните проблеми, за който говорим с американските колеги още от времето на администрацията на Барака Обама, е необходимостта да се раздели конструктивната въоръжена опозиция от терористите, преди всичко от \"Джебхат ан Нусра\", която американската коалиция продължава да не иска да засяга, въпреки че тази групировка е обявена за терористична с резолюция на Съвета за сигурност на ООН\", подчерта на срещата на министрите Лавров, цитиран от ТАСС.   ", "date": "2018.03.16", "title": "Лавров обвини западните страни, че защитават терористите в Сирия "}
{"url": "http://epicenter.bg/article/Stoltenberg-prizovava--Rusiya-da-satrudnichi-po--quot-aferata-Skripal-quot--NATO-ne-iska-Studena-voyna/149540/7/0", "text": "Генералният секретар на НАТО Йенс Столтенберг призова днес Русия да сътрудничи по \"аферата Скрипал\" и каза, че алиансът не иска нова Студена война, предаде Франс прес, цитирана от БТА. По отношение на Русия разполагаме с това, което аз наричам \"двустранен подход\". От една страна - разубеждаване, защита, от друга страна - диалог, защото не искаме една нова Студена война, не искаме нова надпревара във въоръжаването\", каза Столтенберг пред Би Би Си. \"Русия е наш съсед, следователно трябва да продължаваме да се опитваме да подобрим нашите отношения с Русия\", каза той и допълни, че \"изолирането на Русия\" не е \"алтернатива\". \"В даден момент Русия ще разбере, че е в неин интерес да сътрудничи с нас, да не върви към конфронтацията и ние сме готови да го направим, ако руснаците спазват определени норми и основни правила на международните отношения\", каза Столтенберг.  ", "date": "2018.03.16", "title": "Столтенберг призовава: Русия да сътрудничи по \"аферата Скрипал\"! НАТО не иска Студена война"}
{"url": "http://epicenter.bg/article/Pogrebaha-otnovo-ostankite-na-Salvador-Dali-sled-DNK-testa-za-bashtinstvo-/149541/7/0", "text": "Тленните останки на испанския художник Салвадор Дали (1904-1989), които бяха ексхумирани на 20 юли миналата година заради тест за бащинство, бяха върнати и погребани в театъра-музей в испанския град Фигерас, областта Каталуния, предаде ТАСС.   \"Тази нощ бяха върнати останките, които бяха взети за ДНК-тестове. Те бяха погребани отново\", пише в съобщение на фонда \"Гала-Салвадор Дали\".   Музеят е отворен за посетители и работи с нормалния си график.   Родената на 1 февруари 1956 г. Пилар Абел твърдеше, че майка й е поддържала тайни любовни отношения с Дали и той е биологичният й баща. От 2007 г. г-жа Абел правеше опити да бъде призната роднинската й връзка с живописеца. По време на ексхумацията бяха взети проби от косата, ноктите и зъбите на покойника, бяха извлечени две дълги кости. ДНК-тестовете установиха, че испанката не е дъщеря на Дали.   Източник: Новини.бг", "date": "2018.03.16", "title": "Погребаха отново останките на Салвадор Дали след ДНК теста за бащинство  "}
{"url": "http://epicenter.bg/article/Prints-Charlz-i-Kamila-Parkar-shte-posetyat-Atina-prez-may-/149543/7/0", "text": "Принц Чарлз със съпругата си Камила Паркър-Боулс ще бъдат на двудневно посещение в Атина през май, съобщава в. \"Катимерини\", цитиран от Новини.бг.   Точната дата на визитата все още не е определена, но най-вероятно тя ще се състои на 7-8 или на 9-10 май.   Поканата до принц Чарлз и неговата съпруга е била отправена преди два месеца от президента на Гърция Прокопис Павлопулос. Посещението няма да е официално. В миналото принц Чарлз е бил в Гърция, посещавайки Света гора, припомня изданието.", "date": "2018.03.16", "title": "Принц Чарлз и Камила Паркър ще посетят Атина през май "}
{"url": "http://epicenter.bg/article/Kremal--Neprostimi-sa-obvineniyata-na-Boris-Dzhonsan--che-Putin-e-naredil-atakata-s--Novichok-/149553/7/0", "text": "Британският министър на външните работи Борис Джонсън заяви, че заповедта за използване на нервно-паралитичния агент „Новичок“ „с висока степен на вероятност“ е издадена от руския президент Владимир Путин, съобщи Sky News, цитирана от БНР. „Нашият спор е с Кремъл на Путин и неговото решение – и смятаме, че това е с висока степен на вероятност това е негово решение - да се нареди използването за първи път след Втората световна война по улиците на Великобритания, по улиците на Европа нервно-паралитичен агент“, заяви Джонсън. В отговор говорителят на Кремъл Дмитрий Песков заяви, че преките обвинения към президента Владимир Путин са „шокиращи и непростими“. Песков обяви, че Русия всеки момент може да обяви ответни наказателни мерки срещу Великобритания. Той повтори, че Русия няма нищо общо с отравянето. В сряда британският премиер Тереза Мей обяви, че правителството ѝ ще експулсира 23-ма руски дипломати и прекратява отношенията между двете страни на най-високо равнище.  Бившият руски шпионин Сергей Скрипал, който живее във Великобритания беше атакуван с нервно-паралитична отрова на 4 март. Заедно с него пострада и дъщеря му Юлия.", "date": "2018.03.16", "title": "Кремъл: Непростими са обвиненията на Борис Джонсън, че Путин е наредил атаката с „Новичок“"}
{"url": "http://epicenter.bg/article/Moskva-razsledva-ubiystvoto-na-rusnak-v-London/149558/7/0", "text": "Русия съобщи, че е започнала разследване за убийство, свързано със смъртта на Николай Глушков, руснак, който е открит мъртъв този месец в дома си в Лондон, предава AFP. Следственият комитет съобщава, че ще разследва смъртта на Глушков, бивш заместник-генерален директор на „Аерофлот“, който получава политическо убежище във Великобритания, след като е затворен в Русия за пране на пари и измама.  ", "date": "2018.03.16", "title": "Москва разследва убийството на руснак в Лондон"}
{"url": "http://epicenter.bg/article/Poradi-otstranyavaneto-na-Tilarsan-vanshniyat-ministar-na-Yuzhna-Koreya-shte-se-sreshtne-s-Ivanka-Tramp/149559/7/0", "text": "Дъщерята на президента на САЩ Доналд Тръмп – Иванка ще се срещне с външния министър на Южна Корея Кан Кюн-ха, когато той пристигне в САЩ, след като държавният секретар на САЩ Рекс Тилърсън бе неочаквано отстранен от поста си, пише The Hill. Прессекретарят на южнокорейското външно министерство Но Кю-дук потвърди, че Иванка Тръмп, която заема поста съветник в Белия дом, ще се срещне с министъра. Темите и точната дата на преговорите все още не са ясни. Очаква се Кан Кюн-ха да се срещне със заместник –държавния секретар Джон Съливан и с председателя на Конгреса Пол Райън. По-рано се съобщаваше, че министърът ще се срещне с Тилърсън, за да обсъди скорошните преговори със Северна Корея, но Тилърсън бе уволнен по-рано тази седмица.  ", "date": "2018.03.16", "title": "Поради отстраняването на Тилърсън външният министър на Южна Корея ще се срещне с Иванка Тръмп"}
{"url": "http://epicenter.bg/article/Hilari-Klintan-si-schupila-rakata-po-vreme-na-vizita-v-Indiya-/149560/7/0", "text": "Хилари Клинтън е пострадала при битов инцидент по време на частно пътуване в Индия, съобщава Times of India. Според съобщенията бившият държавен секретар и кандидат за президент на САЩ се подхлъзнала във ваната в луксозен хотел, помещаващ се в бивш дворец на махараджа.  Под информация на изданието, което се позовава на анонимен служител на частната клиника Goyal Hospital, 70-годишната Хилари се обърнала за медицинска помощ в град Джодхпур, щат Раджастан. Тя е била отседнала в една от най-богатите частни резиденции в света Умаид-Бхаван, която днес е луксозен хотел. Дворецът е именуван в чест на махараджата Умаид Сингх, един от предците на съвременния махараджа Джодхпур.  \"Направихме компютърна томография и рентгенови снимки и открихме пукнатина в костица в областта на китката на дясната ръка. На пациентката е препоръчано да почива няколко дни и да превързва нараненото място с еластичен бинт\", обяснява лекар от клиниката.  ", "date": "2018.03.16", "title": "Хилари Клинтън си счупила ръката по време на визита в Индия "}
{"url": "http://epicenter.bg/article/NATO--Rusiya-se-mesi-vav-vatreshnite-raboti-na-SASht--Germaniya--Chehiya-i-Frantsiya-/149561/7/0", "text": "Северноатлантическият пакт смята, че Русия се намесва във вътрешните работи на САЩ, Германия, Чехия и Франция, заяви началникът на военния комитет на НАТО чешкият генерал Петър Павел, който е на посещение в Сърбия. Представителят на НАТО обсъди със сръбския военен министър Александър Вулин участието на Сърбия в програмата „Партньорство за мир”, предаде БГНЕС.  „Разполагаме с множество примери за руска намеса в много държави от НАТО, включително в САЩ, Германия, Чехия, Франция. Не е проблем, когато Русия разширява влиянието си, проблем е, когато това разширяване преминава границата на позволеното и се превръща в намеса във вътрешните работи на суверенни държави”, заяви генерал Павел.  Отговаряйки на въпрос за руското влияние на Балканите, Петър Павел каза, че „НАТО не се плаши от това влияние, но се тревожи, защото във всеки момент руското влияние може да премине границата и да се превърне в намеса”.  На въпрос, смята ли, че Русия се меси във вътрешните работи на Сърбия, началникът на военния комитет на НАТО посочи, че „не може да твърди такова нещо, защото не разполага с нужните подробности”.  Министър Вулин и генерал Павел обсъдиха отношенията между Сърбия и НАТО. Сред приоритетите на сътрудничеството бяха посочени съвместните учения, сътрудничеството за унищожаване на боеприпаси в Крагуевац и помощ от САЩ за създаване в Сърбия на мощности за унищожение на опасни отпадъци.  „Целта на НАТО е обединена, стабилна и сигурна Европа. Трябва да намерим начин да си сътрудничим, да оставим историята на заден план и да създадем нови връзки, които ни сближават”, каза генерал Павел и допълни, че в историята има много примери, когато след конфликт врагове са ставали приятели.  ", "date": "2018.03.16", "title": "НАТО: Русия се меси във вътрешните работи на САЩ, Германия, Чехия и Франция "}
{"url": "http://epicenter.bg/article/Erdogan--Ako-Turtsiya-otvori-granitsite-si-za-bezhantsite--Evropa-shte-se-sblaska-s-tezhak-problem/149562/7/0", "text": "Турският президент Ердоган заяви, че резолюцията на Европейския парламент за операцията „Маслинова клонка“ не означава нищо за Анкара и предупреди, че ако Турция отвори границите си за бежанците, Европа ще се сблъска с тежък проблем. \r\n \r\n \r\n \r\n \r\n \r\n \r\n \r\n \r\n \r\n \r\n \r\n", "date": "2018.03.16", "title": "Ердоган: Ако Турция отвори границите си за бежанците, Европа ще катастрофира!"}
{"url": "http://epicenter.bg/article/Sled-kolednite-bazari-vav-Viena-idva-red-i-na-velikdenskite/149571/7/0", "text": "Пролетта в австрийските градове и селца е свързана с настъпващия християнски празник. По прозорците и в дворовете на къщите се появяват боядисани яйца.   Традиционни за цяла Западна Европа са великденските базари. Виена се готви дълго за един от най-светлите християнски празници: първите от базарите бяха открити още на 22 февруари, а останалите четири са отворени от 16-17 март до 2 април, понеделника след Великден, който тази година католиците празнуват на 1 април.   Естествено, основната стока на тези базари са ръчно боядисаните яйца, но освен това се предлагат произведения на традиционните занаяти, великденски лакомства, има музика и много изненади, които допринасят за доброто настроение.   Великденският базар пред двореца \"Шьонбрун\", който ще бъде открит на 17 март, се счита за най-романтичния виенски базар. На фона на бароковия дворец 60 магазинчета ще предлагат всякакъв вид лакомства и великденски украшения от цяла Австрия.   Децата се радват най-много на детската \"фабрика\" за производство на великденски зайци от марципан, където професионални сладкари с удоволствие им разкриват тайните на занаята си. Малчуганите ще могат да посетят и откритияспециално за тях детски музей, докато родителите им се наслаждават на джаз концерти на открито.   На базара на старинния площад \"Фрайунг\" в центъра на града ще се носи ароматът на екологично чисти австрийски козунаци и на великденска шунка. Традиционно там се издига най-високият връх в Европа от 40 000 великденски яйца.На базара на \"Калвариенберг\" ще има специална детска програма, а възрастните ще могат да се включат в бързи курсове по художествени занаяти и да се научат сами да изработват великденската украса.     Традиционно великденските деликатеси в Австрия са запазени за предиобеда на неделята.   Традицията изисква преди обилната късна закуска ястията да се осветят в църквата (повечето австрийци са католици). Освещаването на ястия по време на Великденската служба датира в Австрия от 12-ти век. Гозбите и боядисаните яйца се носят в кошници, покрити с ръчно бродирани кърпи.   На трапезата в този ден не бива да липсват боядисани яйца, сладък великденски хляб, хляб и сол, а така също и т.нар. великденска шунка, която се яде с прясно настърган хрян. За това ястие се сварява пушено, нетлъсто парче свинско месо, което след това може да бъде запечено във фурната в тесто.   Великденската закуска завършва със сладък хляб, подобен на нашите козунаци. От същото тесто с мая се приготвят и дребни сладки или се изпича сладкиш във формата на плитка. Произходът на тези австрийски козунаци не е известен със сигурност, но има твърдения, че те са попаднали в австрийската кухня от Словения и Бохемия.   И днес семействата продължават да спазват традицията на великденската закуска, защото се смята, че тя носи здраве и късмет през цялата година. А великденските зайци, които не са описани в учебниците по зоология, носят боядисаните яйца. Както яйцето, така и заекът са символи на плодородието.  ", "date": "2018.03.16", "title": "След коледните базари във Виена идва ред и на великденските"}
{"url": "http://epicenter.bg/article/Liza-Dzherard--Kamdzhalov-e-ekstremno-genialen-/149485/6/0", "text": "„Нечувано“, „извънземно“, „неописуемо“, „гениално“ – това са само малка част от епитетите, които се чуваха на излизане от зала 1 на НДК от публиката изживяла поредния творчески експеримент на диригента Йордан Камджалов.    Симфония №3 „Скръбни песни“ на Хенрих Гурецки бе световна премиера за дивата Лиза Джерард, известна с бездънния си контра алт  в това съвършено провокативно сценично проявление на солист в произведението създадено за сопрано.    Само ден преди концерта, вокалното явление  сподели на среща с фенове, че никога в професионалната си кариера не е репетирала в условията на подобна импровизационна среда, на такава свобода на певците от хора и подобно единение на оркестър и диригент.   „Изпълнението на Вехади на Учителя беше най-важната част от присъствието ми на сцената“ коментира  носителката на Златен глобус  (за музиката към филма Гладиатор) след концерта, за слисващото й изпълнение по текст и музика на Петър Дънов, адаптирано и развито от маестро Камджалов за хор, солист и оркестър по невероятен начин.    Вехади беше подаръка на „неземния тандем“  към публиката  препълнила залата.    Що се отнася за „Скръбните песни“, покрусата и последвалия  катарзис едва ли са били по-завладяващи и осезаеми от талантливо авторизираното им представяне на концерта в зала 1 на НДК.    Музикална лаборатория за човека, Genesis Orchestra, Лиса Джерард  и Маестро Камджалов сътвориха спектакъл, който изпрати представите ни в зоната на непознатото и непознаваемото, точно както се очакваше от подобна неочаквана комбинация.                ", "date": "2018.03.16", "title": "Лиза Джерард: Камджалов е екстремно гениален!"}
{"url": "http://epicenter.bg/article/Nikolay-Volev-razkazva-za-aferata-si-s-Yordanka-Kuzmanova/149520/6/0", "text": "  Като камък, хвърлен по средата на блато, биографичната книга на Николай Волев “Девствената проститутка” се очаква да вдигне голяма мътилка от дъното на българската култура. Скандални разкрития, направени по скандално директен начин с типичния за режисьора цветист език, правят съвсем наскоро излязлата на книжния пазар автобиография “Девствената проститутка” на издателство “Колибри” бъдещ бестселър, съобщава   Формата на автоинтервю придава приятна раздвиженост и усещане за документалистика на книгата. В нея Волев пише за това как се съгласил да сътрудничи на Държавна сигурност, като донася за чуждестранните туристи, които в младежките години развеждал като екскурзовод, обаче не пишел доклади, понеже бил “много зает”. За това как Държавна сигурност следила него, след като се оженил за “врага” – британка с упадъчното име Мери. За бягството си в Англия и шеметната си кариера като барман и това, че завършил филмовото училище в Лондон, понеже се чудел как да изкара пари. За завръщането си в родината и първите години от кариерата си на режисьор, когато се прочул най-вече като див петел, който ни се води, ни се кара, а също и като отличен… актьор. “В продължение на шестнайсет години след завръщането ми от Англия към мен беше прикрепен офицер от българските тайни служби, който докладваше всичко за делата ми в МВР”, пише в книгата набеденият “агент” на ДС.   Разказва още защо е предпочел Тодор Колев за главната роля в “Двойникът” пред Ицхак Финци – Колев бил по-добър за ролята на бакалина, Финци – за образа на интелектуалеца. Накрая Николай Волев решил, че по-лесно ще превърне бакалина в интелектуалец, отколкото обратното.   Признава си че отказал на Илия Павлов да вземе съпругата му Дарина във филма “Огледалото на дявола”. Павлов обещал щедра финансова подкрепа за продукцията, но Волев не се съгласил. Защо? Ами тя просто не се представила добре на кастинга.   В историите на “Девствената проститутка” са замесени легендарни личности – от Радой Ралин и Свобода Бъчварова, до Невена Коканова, Велко Кънев, Леда Тасева, Деян Донков, Ирини Жамбонас и Васил Михайлов, Крикор Азарян и Вили Цанков. Истории има за почти всеки известен човек в българското кино и театралните и литературните среди. В книгата имат място и пикантни факти за многобройните му романи с известни актриси, като за пламенната си извънбрачна връзка с Йорданка Кузманова. Авторът споделя за жестокото чувство на вина, което изпитвал от изневярата.   “Азбучна истина е, че в основата на всяка драматургична творба стои конфликтът. В този смисъл самият аз съм едно от най-драматургичните създания на Върховния творец”, пише за себе си Николай Волев. “Девствената проститутка” е вдъхновена от примера на японския режисьор Акира Куросава, който цял живот отказвал да напише своята автобиография, защото се безпокоял, че хората ще си помислят че е нескромен и се хвали. В крайна сметка вече 68-годишен Куросава се съгласил да напише историята си.   Николай Волев е автор на някои от най-касовите заглавия в българското кино. Сред тях са класиките “Да обичаш на инат”, “Господин за един ден”, “Двойникът” и “Маргарит и Маргарита”.   „   На тайната прожекция в Киноцентъра през 1987 г. сте предизвикали същия потрес у комунистическите властници с „Маргарит и Маргарита”.   – Филмът нямаше да бъде допуснат до производство, ако не бях представил захаросан сценарий на художествения съвет. Знаех какво ще последва, скрих истинския си замисъл и поех всички възможни последствия от това. Затова на тайната прожекция един куп генерали и адмирали, целият Генерален щаб, бяха ударени като с мокър парцал. А после ужасът от видяното бе отразен в секретно писмо до Политбюро на БКП, което читателите ще видят отпечатано в книгата.   – Миналата година претърпяхте тежка операция след диагноза рак на белия дроб. Как се чувствате сега? – Отрязаха ми една трета от десния дял на дроба. Сега през три месеца се явявам на изпит за живота. И след това чакам резулта дали съм приет да живея или не.   – Изглеждате много добре. – Е, сигурно защото цял живот съм общувал с красиви жени. Много красиви жени – и вътрешно, и външно…  ", "date": "2018.03.16", "title": "Николай Волев разказва за аферата си с Йорданка Кузманова"}
{"url": "http://epicenter.bg/article/Nikolay-Volev--otkas-ot-nashumyalata-mu-kniga--Devstvenata-prostitutka--/149535/6/0", "text": "  С любезното съдействие на \"Колибри\" Епицентър.бг ще публикува откъси от книгата на Волев. – Лятото на 1968-а вече преваляше, а аз се чувствах преситен от гаджета и малко поотвратен от начина на общуването ми с тях. Чужденките търсеха екзотиката на балканеца в мен, а българките – изгодата от доходи­те, които получавах в твърда валута. Веднъж в месеца придружавах туристически групи при екскурзиите им до Истанбул, откъдето можеха да се купят последните „писъци“ на модата – дрешки, обувки и всякакви дру­ги парцалки и дрънкулки. Преди всяко мое заминаване получавах особено мили писма от моите възлюбени. Те започваха със „скъпо зайче“, „бебче“, „мишленце“ или „Никенце“ и неизменно завършваха с нещо от рода на „една блузка, червена или лилава, и едно синьо панта­лонче – с широк маншет, и едни обувчици за него – ро­зови с ластик, и едно черно коланче – лачено, с голяма катарама, а пък аз ще ти се реванширам с нещо друго“. Тъкмо в един такъв момент се спречках яростно с английската туристка Мери-Карол Ларкинс. Тя беше бясна заради някаква неуредица при настаняването на семейството ѝ в хотел „Златна котва“ на „Златните пя­съци“. Освен своята почивка, Мери беше заплатила и пребиваването на майка си Дорис, на сестра си Лезли и на брат си – изтърсака тийнейджър Питър. Поправих сръчно грешката на служителката от лондонския офис и за обезщетение поканих Мери на кафе. Защо разка­захме един на друг целия си досегашен живот още на първата ни среща, си остана загадка, която дори ние никога не проумяхме. Ама всичко си казахме – от игла до конец, както е думата. Призори се любихме в сер­визната стая за хотелско бельо, тъй като в моята бях приютил за няколко дни стария си приятел Чавдар от Дупница. На следващия ден Мери представи мен и приятеля ми на семейството си. Красавецът Чавдар веднага се лепна за Лезли, но май не ѝ хвана окото. Разбрах защо след по-малко от година. Кокетната брюнетка Лезли беше от онези гламави девойчета, на които главите бяха пълни със скъпи коли, луксозни яхти, модни дрехи и разните там други при­надлежности на сладкия живот. Тя работеше в пълно съзвучие с бляновете си – беше продавачка в лондон­ския представителен магазин на „Ролс-Ройс“, недале­че от „Пикадили“. Естествено, с надеждата да омотае в мрежата на чувствата си някой висок, рус или тъмнокос купувач с лачени обувки, поръчков костюм от „Савил Роу“, тлъста банкова сметка и вила на Бахамите. Мери пък беше нейната пълна противоположност – с „коси от злато и устни от череша“, както пееше Том Джоунс. Тя имаше сочно, чудесно оформено тяло, ча­ровно луничаво лице и ум на високоплатен личен сътрудник на преуспяващ брокер на Фондовата борса в Лондонското сити. Не можех да повярвам на късмета си, за кой ли пореден път.  Двуседмичната почивка на английското ми гадже мина като TGV2 покрай някоя селска гара. Хич не се подхилквай, зная за какво говоря. Веднъж пътувах с TGV и влакът взе четиристотинкилометровото раз­стояние от Париж до Лион за по-малко от два часа. Любителите на рекордите могат да потвърдят, че това е най-бързият влак в света, способен да развие скорост от 574 километра в час.  – Сигурно също толкова светкавично си забравил и Мери в полза на следващата.  – Ядец. Следваща нямаше. Поне през следващите седем години.  – Доколкото те познавам, не вярвам да си бил способен на целомъдрие за толкова дълго време.  – Бил съм верен на жена и за по-дълго, ако искаш да знаеш. Освен това верността зависи пряко от поведе­нието и на двамата съпрузи.  – Продължавай. Целият съм слух.  – Залинях от тъга, когато Мери си замина. Тя също беше безутешна. Още на следващия ден телеграмите до Лондон и обратно започнаха да прехвърчат като щури. Тогава нямаше компютри, скайпове и мейли. Писмата за чужбина пътуваха със седмици, а аз нямах търпе­ние и затова харчех парите си за скъпите телеграми. Престанах да се интересувам от всичко друго, освен от любимата си. Беше истинска лудост. Четвъртият вид според втората реч на Сократ от Платоновия „Федър“: „Лудостта, която идва от Ерос и която се дава от бого­вете за най-голяма сполука на човека“. Бях прескочил, поне засега, третия вид божествена лудост, която кара­ше хората да създават изкуство. Онази лудост, която, пак според Сократ, идваше от Музите, а хората, об­ладани от нея, биваха едни, когато създаваха своите произведения, и съвсем други – обикновени, когато тя ги напуснеше. – Значи, срещата ти с Мери се е оказала съдбовна­та лудост, която те е отвела от Ерос при Музите. Тя ли те подтикна да се занимаваш с кино?  – Всичко стана съвсем непреднамерено и напълно случайно. Но пък тъкмо такива „случайности“ пораж­дат вълшебствата, които човек напразно се опитва да си обясни с разните му там ужким закономерности. – И коя беше вълшебната случайност, която про­мени съдбата ти?  – Може да ти прозвучи невероятно, но в нея имаше втъкана българска нишка – Пиер Рув.  – Петър Увалиев?  – Същият. Като изпълнителен продуцент на фил­ма „Фотоувеличението“ на режисьора Микеланджело Антониони, познатият под името Пиер Рув българин беше посетил жилището на Мери в Ричмонд край Тем­за, когато там бе живял бившият ѝ приятел – худож­никът Еди Уолфрам. Според първоначалния замисъл на Антониони героят на филма е трябвало да бъде ху­дожник, а не фотограф. Еди е бил харесан от Рув като ярък представител на английския експресионизъм и той завел Антониони в жилището на Мери, където се помещавало ателието му. Така българският дипломат от царско време Петър Увалиев/Пиер Рув, прочул се на Запад като филмов продуцент, сценарист, режисьор, теоретик на изкуството, семиотик, университет­ски преподавател, журналист, писател и преводач, се оказа онзи невидим мост, по който една година по-къс­но преминах от архитектурата към киното. Очевидно в жилището на Мери все още е витаел духът на Антони­они и когато пристъпих прага, аз съм бил просмукан от него. Ето това беше то – съдбовното вълшебство.  – А ти самият потърси ли връзка с Пиер Рув, до­като беше в Англия?  – Не бих могъл дори да си го помисля, защото той стоеше прекалено високо. Предишното гадже на Мери беше утвърден лондонски художник, а аз – почти хла­пак, незавършил архитектура в София. Освен с Ан­тониони, Рув беше работил съвместно с величия като Джордж Бърнард Шоу, Карло Понти, София Лорен, Марчело Мастрояни, Марсел Паньол, Питър Селърс, Дърк Богард и Ричард Атънбъроу. Както и с онзи невъобразим сладострастник Жорж Сименон по време на екранизацията на неговия роман „Непознат вкъщи“.  – Какво си пишехте в телеграмите с Мери?  – Че не можем един без друг – кратки и ясни лю­бовни думи. Аз все още не бях навършил двайсет и две години, но нещата очевидно вървяха към дълготрайна връзка. В края на сезона писах на Мери да идва час по-скоро в София. Тя успя да измоли една допълнителна седмица отпуск от шефа си, след което си купи самолетен билет до София. Запазих ѝ стая в хотел „Хемус“ и предупре­дих нашите за нейното идване. Те посрещнаха нови­ната храбро. Само майка ми се разтревожи за нещо, което трудно би могло да бъде обяснено на днешните поколения, но въпреки това ще опитам. Името Мери не звучеше никак добре в ушите на правоверните блюсти­тели на морала по комунистическо време. Неизвестно защо, това класическо английско име се свързваше с нравствената разпуснатост, характерна за „прогнилия“ Запад. Направо си беше синоним на покварена жена – курва, наркоманка и въобще долна твар. Затова мама ме помоли да назоваваме моята любима пред хората с името Мария, за всеки случай. Това щяло да дразни по-малко и без това зле настроените към връзките със западни жени идеологически цербери. Казах ѝ, че ня­мам нищо против да я наричат Мария, а пък аз ще си ѝ викам както намеря за добре. Речено-сторено. Само че никой от нас не съзираше надвисващата угроза заради връзката ми с Мери/Мария.  – Какво имаш предвид?  – Ответните действия на кадровика Крънчев и служителите на Държавна сигурност. Те бяха бесни, защото смятаха, че съм ги изиграл. От мен не беше постъпил нито един сигнал, нито един ред, нито една думичка дори във връзка със задължението ми да проявявам революционна бдителност по време на четири­месечните си контакти с хилядите туристи – гражда­ни на капиталистическа Великобритания. Престъпно бездействие може би? Или умишлена леност в ущърб на народната власт и в услуга на шпионите, които съм оставил да шетат безнаказано цяло лято из социалис­тическите ни курорти? Трябваше да изслушвам всич­ко това многократно, притиснат от Крънчев и още две наежени тайни ченгета в стаичката срещу Народното събрание, недалеч от днешния хотел „Радисън“, къ­дето Държавна сигурност поддържаше оперативна квартира.  – А ти беше ли ги изиграл?  – Ни най-малко. Изобщо нямах време за тяхната шпионска параноя. Работех от сутрин до вечер и пе­челех както за себе си, така и за държавата. Гостите на страната ни оставаха доволни от предоставената им услуга, а аз – от тях. Получавах законни комисиони от продажбите на екскурзии до Истанбул и Мамая, както и щедри бакшиши в британска валута от благодарните туристи. Кадровикът обаче отказваше да ми повярва.  – Все още те преследва духът му, нали?  – Крънчев нямаше дух, а огромен търбух, който тъпчеше с уиски и кашу. Обвиненията му към мен се крепяха на неговите измишльотини за промъкващите се у нас джеймсбондовци, преоблечени в одеждите на невинни туристи.  – Но защо му е било нужно всичко това?  – За да отчита дейност, разбира се. Все пак трябва­ше да оправдава по някакъв начин високата си заплата и битовите преимущества, които му носеше принад­лежността към тайните служби. Само че не случи на агент.  – Как се разви сблъсъкът ви по-нататък?  – Стремително. Мери дойде на гости у нас напра­во от летището. Родителите ми, баба Мария и брат ми останаха зашеметени от нея – направо бяха като треснати от гръм. Дори в най-розовите си помисли не бяха допускали, че съм могъл да попадна на толкова свестен човек. Още на първата ни обща вечеря те приеха бъ­дещата си снаха като родна дъщеря. Баба Мария беше източила най-тънките кори на баницата за предястие, а гювечът се оказа истинска перла в короната ѝ на ма­кедонска домакиня. Баща ми едва се въздържаше да не ги омаха целите и само неудобството пред гостенката го възпираше. Англичанката започна да ги нарича „мамо“, „татко“ и „бабо“, а нашите се разтекоха от кеф като петмез и се нахвърлиха да я целуват. Жива иди­лия! Тогава Мери/Мария спомена, че би ѝ отнело най-много до Коледа, за да приключи с делата си в Англия и да се пресели у нас.  – Не може да бъде!  – Точно така реагира и Крънчев. Само че се изрази малко по-различно: „Тая няма да я бъде!“.  – Каза ли защо?  – Бил съм подписал някакъв документ в защита на националната сигурност, който ми забранявал да под­държам неутвърдени от тайните служби връзки с пред­ставители на капиталистическите държави. Особено от Великобритания – като най-ревностни съюзници на американските империалисти. Онемях. Не можех да кажа „копче“ на уродливата му логика. Не ми остава­ше друго, освен да обещая смирено, че повече никога няма да повдигам този въпрос. Изглежда, съм успял да го убедя в искреността си, защото се разделихме ци­вилизовано. А, и един гаф допуснаха служителите на Държавна сигурност в суматохата – не се сетиха да си поискат обратно служебния ми задграничен паспорт, с който пътувах до Истанбул и Мамая. С Мери решихме да не използваме предварително платената от мен стая в хотел „Хемус“ по простата при­чина, че тя със сигурност беше оборудвана с „бръмба­ри“. През останалите пет дни от престоя ѝ в България общувахме необезпокоявани и до насита в таванската стаичка над нашия апартамент на улица „Капитан Ан­дреев“. След отпътуването ѝ баба Мария видя доста зор, докато изчисти купчината огризки от ябълките, с които се подкрепяхме през тези пет денонощия. ", "date": "2018.03.16", "title": "Николай Волев в „Девствената проститутка”: Какво поискаха агентите на Държава сигурност "}
{"url": "http://epicenter.bg/article/Balgarskata-Mona-Liza-sred-shedyovri-na-chastni-kolektsioneri/149570/6/0", "text": "\r\n \r\n \r\n \r\n", "date": "2018.03.16", "title": "Българската Мона Лиза сред шедьоври на частни колекционери"}
{"url": "http://epicenter.bg/article/Borislav-Angelov--Sluchayat--Skripal--e-probiv-v-natsionalnata-sigurnost-na-Velikobritaniya/149518/11/0", "text": "- Безспорно това е обръщението от 1 март 2018 г. на Путин пред Федералното събрание, където бяха представени най-новите високотехнологични оръжия на Руската федерация. От гледна точка на провежданите от кандидатите предизборни кампании интерес представлява движението „Путин тийм“ (Putin team). Лицата на създаденото от голямата звезда на руския хокей Александър Овечкин са популярни дейци на руската култура и спорт.  Заливането с вода на Жириновски от Собчак е в рамките на руската традиция на провеждане на избори, където скандалите по време на дебати не са нещо ново, както и неучастието в тях на Путин. Не е никак лесно да се предложи цялостна визия за развитието и управлението на страна като Русия, която се разпростира в 11 часови зони. - Павел Грудинин тръгна добре, след като беше номиниран от Зюганов за кандидат на Комунистическата партия на Руската федерация (КПРФ), но след изваждането на данните за неговите сметки в чужбина кампанията му беше потопена. Директорът на „Совхоза  Ленин“ влезе в образа на комуниста милионер и не може да излезе от този образ. Преди да се свърже неговата политическата дейност с КПРФ той е бил в редиците на подкрепящите Путин и част от партията „Единна Русия“. Независимо, че Грудинин е безпартиен, то неговата кандидатура може да се разглежда и като опит да се търси евентуален бъдещ наследник на Зюганов.  - На фона на кандидатурата на Путин влиянието е незначително. Съвсем очаквано е след него да бъде кандидатът на КПРФ Павел Грудинин и лидерът на Либерално-демократичната партия на Русия (ЛДПР) Владимир Жириновски.  Ксения Собчак и Григорий Явлински от либералната партия „Яблоко“ се борят за четвъртото място. Останалите трима кандидата Бабурин, Титов и Сурайкин участват по-скоро на олимпийски принцип и върху тяхната роля тегне сянката на Кремъл.  Недопускането на Алексей Навални е повече инструмент, който се използва срещу Кремъл от Запада, отколкото кандидат, който има потенциал да спечели изборите в Русия. Евентуалната негова подкрепа днес би била по-малка от вота за Михаил Прохоров през 2012 г., за когото тогава гласуваха около 8% или малко над 5 милиона и 700 хиляди избиратели. Личността на Навални до голяма степен е причина да няма единна кандидатура на т.нар. извънсистемна опозиция, на либералните формации. Заради обстоятелството, че Алексей Навални е яростен противник на управлението на Владимир Путин, а и не само заради това, трудно бих го определил като ревностен последовател на принципите на либералната демокрация, както се представя извън Русия. Не бива да се забравя, че през 90-те години като водеща формация в Русия се оформи КПРФ, която в момента е втората по-големина формация в страната.  - На фона на вековните отношения между Русия и Великобритания като нищо ново и изненадващо. Даже и във времето, когато са били съюзници, както е през Първата и Втората световна война не може да кажем, че са имали отношения на пълно взаимно доверие и откритост. Отношенията между тях по-скоро гравитират между студен мир и студена война. Има прекалено много въпросителни около случая „Скрипал“ и те няма как да бъдат изяснени при използваната реторика, обвинения и нападки от двете страни. Любопитното е, че в руските социални мрежи направиха аналогия в действията на Лондон със сценария в един от сезоните на британския шпионски сериал „Ответен удар“(Strike Back). Разбираемо е поведението на Тереза Мей, която и без това се намира в нелека ситуация покрай преговорите за Брекзит, а този случай все пак е явен пробив в системата на националната сигурност. Не случайно в тази обстановка не малко анализатори прогнозираха, че към обвинението ще се насочи към Русия, най-малко за съпричастност.  - До пълен колапс - не, но в пълна сила ще се  използва като довод за уронване на образа на Русия, за засилване на натиска и искане за нови санкции срещу нея, които например да обхванат нейния държавен дълг или пък лица от т.нар. Кремълски списък. От продължаващото задълбочаване на противопоставянето между двете страни може да спечели трета страна на геополитическата сцена, която никак няма да е чудно, ако да се възползва от ситуацията на взаимно отслабване без да вдига за целта много шум.  - Няма директна връзка. И без президентски избори изострянето на напрежението щеше да е факт. В обстановката на президентски вот е по-изострено напрежението и по-силно привлича вниманието. Абсолютна изненада и загадка щеше да бъде, ако въобще не се беше случило това. - Да, страсти ще има, такива имаше и при последната му визита у нас. По-интересното е за какво ще идва той. Руският президент не ходи някъде просто така или на туристическа екскурзия, а за постигане на конкретни неща, като подписване на споразумения, стартиране на проекти. Противопоставянето между Кремъл и Запада може да постави под въпрос една негова евентуална визита у нас. Да се рестартират отношенията между София и Москва няма да е по силите само на една личност или институция. - Не очаквам някаква коренна промяна в поведението и водената външна политика на Русия на геополитическата арена. Даже по-скоро активизиране и размразяване в някои направления. Светът не е същият след 1 март 2018 г. Тогава в годишното си обръщение пред Федералното събрание Путин предупреди, че ако бъде нападната, Русия ще използва ядрени оръжия.  Русия ще остане открита за диалог със Запада, но без да й бъдат поставяни предварителни условия, а на базата на равноправни отношения. Голямото предизвикателство за нея е вътрешната политика, социалното, икономическо и високотехнологичното състояние на страната. Какви възможности и ресурси има да отговори на едно евентуално засилване на санкциите срещу нея от страна на Запада, доколко е успяла да намери средствата и механизмите да се справя с тях. Въпросът е дали този път Русия ще реши да приложи технологичните открития, които прави във военната област в гражданския сектор. В Москва не бива да си правят илюзии, че могат да бъдат супер силата от времето на Студената война. Потенциал и съюзници за това нямат. Не изключвам възможността в подходящ момент Путин да предаде поста на негов наследник преди изтичането на четвъртия му мандат.", "date": "2018.03.16", "title": "Борислав Ангелов: Случаят „Скрипал“ е пробив в националната сигурност на Великобритания"}
{"url": "http://epicenter.bg/article/Gen--Kircho-Kirov-/149533/11/0", "text": "    - Аз се опасявам, че вариантите са много повече, не само два. Първо, тези дни стана известно, че този вид бойно отровно вещество е произвеждан 70-те години в бившия Съветски съюз, и което е важно от днешна гледна точка да отбележим, това е обстоятелството, че то е произвеждан в завод в Узбекистан и в условията на разпад на Съветския съюз, когато Узбекистан вече беше реформирана като нова самостоятелна държава на територията на бившия Съветски съюз, този завод още тогава в края на 70-те – началото на 80-те години, когато е произвеждал, след това беше, когато Узбекистан се формира като самостоятелна държава, заводът беше закрит, и не просто закрит, а неговото производство прекратено под контрола на американски специалисти. Разбира се, не може да се отбегне обстоятелството, да се игнорира обстоятелството, че този газ се съхранява в определени складове, в специални складове и на територията на Русия, и на територията на Украйна. Но откъде точно и как е попаднал на територията на Великобритания, това никой не може да каже. И аз съм дълбоко убеден, че и самите британски специални служби към момента не знаят и не са в състояние да кажат. Така че отговорът не може да се свързва единствено и еднозначно с Русия, защото така шеговито казано, ако Скрипал беше застрелян с автомат „Калашников“, то обстоятелството, че „Калашников“ е конструиран в Русия, автоматично можеше отново да се използва в подобен случай. Автомат „Калашников“ се произвежда в десетки страни в света. Това от една страна. От друга страна, на кого е изгодно това? Със сигурност това не е изгодно на Русия, със сигурност това не е изгодно на президента Путин, и със сигурност именно това обстоятелство е използвано, за да бъде създадена тази ситуация, да бъде конструирана сега, в тези дни, буквално дни преди президентските избори в Русия. Така че аз считам, че тази операция, провеждана по този начин и провеждана днес, се вписва в традицията на британско-руските отношения, но такава мащабна операция по изгонване на такова количество руски дипломати, подозирани в разузнавателна дейност на територията на Обединеното кралство, не е имало от много години, от 70-те години на миналия век. - Да, когато бяха изгонени 101 или 105 – не си спомням, съветски дипломати. В порядъка на шегата ще кажа, че на англичаните им държеше влага обстоятелството, че руското, тогава съветското разузнаване ги беше пробило до такава степен, че имат да си връщат за десетки години напред на руснаците в сферата на разузнаването. Но това в кръга на шегата. Със сигурност няма да бъде в полза не само на Русия, няма да бъде в полза и на страните от Европейския съюз, и на САЩ, защото те ще наложат няма съмнение, ще наложат, ще ожесточат санкциите срещу Русия, но тези санкции нямат бъдеще и рано или късно те ще бъдат премахнати. По своя икономически и политически ефект, особено върху страните на Европейския съюз, върху техните пазари, те имат всъщност обратно действие и са във вреда и на тези икономики на тези държави. - Не, аз категорично изключвам такава версия за участие на руската държава в лицето на нейните специални служби. Тази версия, известна ми е, тя се разпространява тук от няколко дена, но вижте, най-малко в този момент, още един път повтарям, Русия има полза, има сметка от такива скандали, от такъв удар по нейния международен авторитет, а и по предизборната обстановка, в която се намира. Очевидно, че това е насочено в опит да се срине авторитета на Путин като настоящ президент и кандидат за бъдещ президент, да се повлияе върху руското обществено мнение, да се мобилизира руската диаспора, която е настроена антипутински извън Русия, а известно е добре, че в самата Великобритания има голяма руска диаспора, голям контингент от руснаци, които в голямата си част са настроени антипутински. И аз разсъждавайки, анализирайки обстановката от гледна точка на това, кой би могъл да бъде евентуалният извършител, стигам до извода, че всъщност не бива да се изключва версията тази операция по отравяне с такъв газ да бъде проведена от лица, които са от руската диаспора, но които са използвани от британските специални служби за извършване на такава операция с антипутински, противопутински характер. Отново казвам, считам, че руската държава няма такова участие. - Реакцията на британския министър-председател от една страна е продиктувана към това да повдигне своя рейтинг, дори считам, че в известна степен не, а в значителна степен е свързана и продуктивна от вътрешнополитически причини. Англия се намира в неблагоприятна ситуация по отношение разговорите, които се водят за Брекзит с Европейския съюз, рейтингът на г-жа Мей и на консерваторите спада в самата Великобритания. Вижте реакцията на лейбъристите, която е далеч по-сдържана и призовава към по-голям баланс и по-голям разум. Това от една страна. От друга страна, вижте, г-жа Мей реагира като ръководител на империя, като глава на империя. Но Британия или Обединеното кралство отдавна не е тази световна империя, за да живеят англичаните и самата г-жа Мей, и целият истаблишмент със самочувствието на световна империя. Така че многопосочна, многоаспектна е тази реакция и трудно би могла да се анализира от всички страни. Тя има в голяма степен и емоционален характер. Но както казах, две са за мен посоките – външната е Русия, атака срещу Русия, вътрешната е повдигането на самочувствието и на рейтинга, свързан с Брекзит. - Г-жо Събчева, вижте, хронологията, в която се развива случаят „Скрипал“ – Скрипал беше задържан 2005 година за шпионаж в полза на Великобритания, беше осъден на 13 години затвор, 2010 година беше разменен заедно с още 3 човека срещу нелегалната агентура за Службата за външно разузнаване в САЩ, която беше заловена от американски специални служби. - Да, Ана Чапмън най-популярно казано. - Да. Той предпочете да замине за Великобритания. Очевидно там са му били предоставени добри условия за живот, като очевидно са му предоставени компенсации за услугите, които е извършвал в битността си на британски агент. В този смисъл може да се счита, че ако руската държава е имала някакво желание и е възнамерявала да извърши, да предприеме по отношение на него такива действия, то всичко това се опровергава като версия, издигната версия, от последващите действия. Съпругата на Скрипал се завърна в Русия. Тя почина, за съжаление, лека й пръст, жената в Русия. Синът му беше в Русия, заболя, беше пуснат от руснаците, върна се във Великобритания, почина във Великобритания. По отношение на самия Скрипал, очевидно е, че той е бил разконспириран, що се отнася до неговото местопребиваване като адрес и селище или място, където той се е установил да живее, то не би следвало да представлява проблем за руското разузнаване или за тези, които са решили да извършат такъв акт спрямо него. Просто няма логика. За толкова години руснаците са могли, извинявам се за грубия израз – да го ликвидират, ако искат, много пъти. - Но дори от тяхна гледна точка това е най-неудобният момент, особено от тяхна гледна точка. Така че аз не приемам версията, че това е целенасочено действие от руска страна. - Много повече са. Самите англичани изнесоха информация за 14 случая. - От една страна, това е предизвикателство към британските служби, от друга страна, това е продължение на традицията, исторически сложилата се традиция между действията на британските служби по отношение на бившия Съветски съюз и на бившите съветски и местни руски служби по отношение на Великобритания. Натрупан е, ако мога да се изразя, „негативен опит“ в това отношение. Но вижте, нито случаят „Литвиненко“ беше доказан, и когато британският съд се произнесе, точно върху това акцентира, че не може да се счита с положителност, че Литвиненко е ликвидиран от руските специални служби. Това беше преди няколко години. Подобни подозрения съществуваха по отношение смъртта на видния руски магнат и олигарх… - Да, Борис Березовски. Там също голямо медийно осветяване, голяма медийна шумика, както казват руснаците, но на практика никакви доказателства. Така че аз го оценявам това в контекста на руско-британските отношения като отношения на върхове и спадове, така лъкатушно се развиват техните отношения. И това са традиции в исторически план, които съм убеден, че ще продължат и занапред. - В голяма степен го оценявам като такова. Като такова го оценявам, но с по-пасивна позиция в този случай конкретно от страна на руските специални служби. - За срив не съм сигурен, че ще се стигне, но усложняване и повишаване на напрежението със сигурност, защото президентът Тръмп вече еднозначно застана и подкрепи британската позиция, ръководителите на Франция и на Германия изразиха малко по-предпазлива позиция, но като цяло този случай ще бъде използван във Великобритания в усилията им да нагнети напрежение, да въвлече в това напрежение и останалите свои съюзници по НАТО и по Европейския съюз, въпреки че вече сме в хипотезата на Брекзит по отношение на Европейския съюз. Но във всички случаи следва да се очаква радикализиране на съюзниците на Великобритания, особено на САЩ. И ако погледнем малко по-напред, то очевидно ще се отрази специално на двустранните отношения между САЩ и Русия, предвид вчерашните и онзиденшните кадрови промени в САЩ и назначаването на Майк Помпео за държавен секретар на САЩ. Със сигурност това ще предизвика радикализация на американската външна политика. Англичаните са най-близкият съюзник на САЩ и това ще се отрази на отношението към Русия. Помпео е далеч по-изявен радикал, далеч по-изявен „ястреб“, ако употребим популярната политическа терминология от Тилърсън, от Рекс Тилърсън. Той е за твърд подход. Вижте само неговото директно изражение по отношение на това какво трябва да бъде ЦРУ. Той като директор на ЦРУ, и днес като държавен секретар направи еднозначното изявление, че ЦРУ трябва да бъде яростно, безпощадно, сурово. Аз съм 40 години служител в специалните служби, за пръв път срещам такива призиви по отношение дейността на разузнавателните служби, в частност на външното разузнаване.  ", "date": "2018.03.16", "title": "Ген. Кирчо Киров: Путин няма полза от скандала „Скрипал“, това е акция на британските спецслужби"}
{"url": "http://epicenter.bg/article/Frans-pres--Pod-oganya-na-zapadnite-kritiki--Putin-varvi-uvereno-kam-chetvarti-mandat/149544/11/0", "text": "Русия гласува в неделя, за да преизбере Владимир Путин за президент  - ако изключим огромна изненада - след кампания без интрига, която имаше за цел най-вече да осигури задоволителна избирателна активност и завършва в обстановка на изключително високо напрежение със Запада. Британските санкции в реакция на отравянето на бившия двоен агент Сергей Скрипал в Англия засилиха усещането за нова Студена война, което се възцари след връщането на Путин в Кремъл през 2012 г., на фона на сирийския конфликт, украинската криза и обвиненията за руска намеса в президентските избори в Съединените щати. Докато в Лондон Тереза Мей нарече \"трагичен\" пътя, по който е поел руският президент, той завършваше в сряда своята минималистична предизборна кампания с посещение в Крим - украинският полуостров, който ще гласува за първи път на руски президентски избори в неделя - точно четири години след като бе анексиран от Москва. \"С вашето решение вие възстановихте историческата справедливост, която бе нарушена по съветско време\", се обърна Путин към свои привърженици в Севастопол на концерт в негова подкрепа. \"Вие показахте на целия свят, че това е истинска, а не фалшива демокрация.\"   На 65 години, 18 от които начело на Русия, президентът е най-дълго управлявалият руски или съветски лидер след Йосиф Сталин. Той се готви за комфортен във вътрешен план четвърти мандат.  От полуостров Камчатка на изток до анклава Калининград на запад, 107-те милиона избиратели в огромната страна, чиято територия се простира в 11 часови пояса, ще почнат да гласуват навсякъде в 8 ч. местно време. Това означава, че първите избирателни секции най на изток ще отворят в 20 ч. по Гринуич (22 ч. българско време) в събота, а последните ще затворят в 18 ч. по Гринуич в неделя (20 ч. българско време). Всъщност първите бюлетини вече бяха пуснати в много изолирани региони, тъй като бяха донесени урни на номадите ненци (коренното население на северния арктически регион на Русия) в Арктика. Изборите не крият особена интрига. Последното проучване на института ВЦИОМ отреди на Владимир Путин 69 процента от гласовете. Вторият, кандидатът на комунистическата партия Павел Грудинин, остана далеч назад със 7-8 процента, третият, ултранационалистът Владимир Жириновски - с 5-6 процента, а останалите петима претенденти имаха незначителна подкрепа. \"Конкуренцията не е достатъчна\", подчертава пред АФП Андрей Бузин, съпредседател на движението за защита на правата на избирателите \"Голос\" (Глас), според когото \"не е представен целият руски политически спектър\". Големият отсъстващ от президентските избори е опозиционер номер едно на Кремъл, Алексей Навални, който сам мобилизира десетки хиляди души срещу властта, но му бе забранено да се кандидатира заради присъда, която той отхвърля като напълно изфабрикувана. Уверен в преизбирането на Владимир Путин, Кремъл прави всичко възможно, за да бъде избирателната активност в неделя, единственият верен барометър на тези избори, колкото може по-висока. От началото на кампанията медиите обобщават целта му с формулата \"70-70\": 70 процента участие и 70 процента подкрепа за Путин. Целта оправдава всички средства. Независимият вестник \"Новая газета\" цитира студенти в няколко руски града, принудени да се регистрират в избирателните списъци под заплахата за \"проблеми на изпитите или дори изключване\" от университета. В други градове избирателните секции ще отворят по-рано, за да могат работници да гласуват, преди да отидат на смяна. През февруари всекидневникът РБК, цитирайки три източника от президентската администрация, писа за един особено съмнителен правителствен проект за стимулиране на чиновниците и работниците в големите предприятия да гласуват. Според двата вестника обаче не е дадена никаква препоръка как да се гласува. \"Тази предизборна кампания е различна от предишните, най-вече защото е ясно, че на най-високо равнище е взето решение да бъдат избягвани измами\", потвърждава Андрей Бузин, който прогнозира, че няма да станем отново свидетели на \"масовите фалшификации от 2007 и 2011 г.\". Не по-малко от 40 000 камери за видеонаблюдение ще бъдат монтирани в избирателните секции, за да бъдат предотвратени измами, подчертава той, уточнявайки обаче, че тази мярка ще бъде приложена в големите секции и \"не се знае какво ще се случи в малките\". Близо 1400 чуждестранни наблюдатели са акредитирани според избирателната комисия. Въпреки усилията на Кремъл обаче е прогнозирана избирателна активност под очакванията. Според Степан Гончаров от независимия социологически център \"Левада\" се очаква да гласуват \"между 57-58 и 67-68 процента\" от избирателите, \"т. е. колкото на предишните избори\", докато ВЦИОМ дава 63-67 процента. В интервю за американската телевизия Ен Би Си миналата седмица Владимир Путин каза, че не иска да променя конституцията, за да се окопае във властта. Това означава, че този четвърти мандат ще е последен за него и мнозина експерти смятат, че руският президент ще се посвети през него основно на това да определи и подготви, своя приемник.  ", "date": "2018.03.16", "title": "Франс прес: Под огъня на западните критики, Путин върви уверено към четвърти мандат"}
{"url": "http://epicenter.bg/article/Horst-Zeehofer--Islyamat-ne-e-chast-ot-Germaniya--/149545/11/0", "text": "\"Не, ислямът не е част от Германия. Германия е християнска. Част от нея са почивните недели, църковните празници и ритуали като Великден, Петдесетница, Коледа.\" Това заяви новият вътрешен министър Хорст Зеехофер в интервю на вестник \"Билд\",    68-годишният политик от ХСС подчерта, че \"живеещите в Германия мюсюлмани, разбира се, имат място в обществото\", но това не означава, че страната трябва \"да променя своите традиции и обичаи\".  Първият германски политик, който се изказа за принадлежността на исляма към Германия, беше Волфганг Шойбле: през 2006 година, при откриването на първата т.нар. Ислямска конференция в Германия, тогавашният вътрешен министър на Германия заяви, че \"ислямът е част от Германия и Европа\".  През 2010 година и бившият президент на Германия Кристиян Вулф обяви, че \"ислямът е част от Германия\". А през 2015 канцлерката Ангела Меркел потвърди думите му: \"Това е така. И аз съм на това мнение.\" Шефът на фракцията на ХДС в Бундестага Фолкер Каудер обаче се противопостави на думите ѝ.    Навремето Хорст Зеехофер отказа да влезе в дебат с канцлерката относно исляма. Сега обаче - в новата си роля на вътрешен министър - той зае ясна позиция. Зеехофер обяви, че смята да възобнови провеждането на т.нар. Ислямска конференция - като платформа за обсъждането на проблемите на мюсюлманите, свързани с тяхната интеграция. По думите му, политиката \"трябва да седне на една маса с мюсюлманските съюзи в търсене на диалог\". Мюсюлманите в Германия \"трябва да живеят с нас, а не до нас или срещу нас\", убеден е той. А това се постига само с взаимно уважение и разбирателство и само \"ако говорим едни с други\", каза 68-годишният политик.  В интервюто за вестник \"Билд\" Зеехофер се обяви и за изграждането на централни бежански центрове, в които мигрантите да остават докато продължава разглеждането на молбите им за убежище. Той се надява, че до парламентарната лятна ваканция ще бъде създадена необходимата законова рамка, както и че първият такъв приемен център ще бъде готов до есента.  Интервюто на Хорст Зеехофер идва тъкмо в момент, в който официални представители на исляма в Германия се оплакват от липсата на достатъчно солидарност от страна на политиците, властите и обществото. Миналата седмица в Германия имаше няколко нападения срещу джамии. В Берлин и провинция Баден-Вюртемберг бяха подпалени обекти, в които се събират представители на турската религиозна общност. В съвместна декларация трите мюсюлмански съюза - Централният съвет на мюсюлманите в Германия, Дитиб и Ислямският съвет - настояват за \"обединяване на усилията срещу тези позорни действия\".  В интервюто си за \"Билд\" новият вътрешен министър на Германия също се спира на темата. Зеехофер смята, че Германия трябва да направи повече срещу ислямофобията, а самото явление трябва да бъде взето насериозно. По официални данни на германското вътрешно министерство, през 2017 година в страната са регистрирани 1069 нападения срещу мюсюлмани или мюсюлмански обекти.  ", "date": "2018.03.16", "title": "Хорст Зеехофер: Ислямът не е част от Германия! "}
{"url": "http://epicenter.bg/article/Golyamoto-britansko-nakazanie-na-Rusiya--koeto-izumi-sveta-/149546/11/0", "text": "Фразата „случи се това, което отдавна очаквахме“ не подхожда особено в случая. Просто защото събитията във Великобритания се развиха неочаквано. От инцидента в градчето Солсбъри до страховитото международно отмъщение срещу Русия всъщност изминаха само девет дни.  в пицария в английската провинция са намерени в безсъзнание възрастен мъж и млада жена. Сутринта на 5 март вече на всички е известно, че това са бивият полковник от ГРУ и бивш шпионин на британското разузнаване Скрипал и неговата дъщеря.   полицията вече е установила, че Скрипал е отровен с „нервно-паралитично вещество“. А външният министър на Великобритания Борис Джонсън припомня от трибуната „отравянето на Литвиненко“ и заплашва, че ако се установи намесата на Русия, отговорът ще е жесток.   премиерът Тереза Мей съобщава, че британски учени са идентифицирали отровата и това е веществото „Новичок“, произвеждано в СССР през 80-те години. И никой друг, освен Русия, не притежава това вещество. Тозчас Мей отправя внезапен ултиматум към Руската Федерация с искане „да даде пълни и изчерпателни обяснения за отравянето на Скрипал до полунощ на 13 март“. И тогава ще решим дали Русия е злодейка или просто не контролира химическите си оръжия. Ако отговорът не бъде „достатъчно убедителен“, то случилото се ще бъде разглеждано като незаконно използване на сила срещу Обединеното кралство – с всички произтичащи от това последици.   участват в следствените действия, свързани с отравянето на Сергей Скрипал.   (явно вкочанена от ужас) не се хвърли да се оправдава. В коментар пред Би Би Си Путин препоръча най-напред „да си изяснят случая“, а после да безпокоят ядрената държава. Руското външно министерство вежливо помоли, в съответствие с Конвенцията за забрана на химическите оръжия, да му бъде даден достъп до материалите от разследването, както и проба от веществото – изобщо някакви конкретни доказателства (но на това унизително изискване да съблюдава международните норми Великобритания, естествено, не реагира).   Че Русия отдавна и в срок е унищожила запасите си от химически оръжия (за разлика от САЩ, които все още разполагат с такива). Че създателят на „Новичок“ живее от 20 години в САЩ и още преди 10 е издал книга, в която разкрива формулата на своето творение. И сега тя се знае от всички. И така нататък....   започнаха да се надпреварват да протягат ръка за помощ на Великобритания: първи и без всякакви уговорки редом до нея застанаха прибалтийските тигри и Полша, накъде без тях. После безусловната си подкрепа изразиха Франция и Германия. Последната решаваща помощ дойде от държавния секретар на САЩ, който часове по-късно бе пратен в оставка.   министерство пусна угрижен агитационен клип, в който се казва, че „Русия се опитва да разруши световния ред“.   след като не получи отговор от коварните казаци, премиерът Тереза Мей свика Съвета за национална сигурност.    Няма никакво съмнение, че Скрипал е отровен от Русия, съобщи Мей. Ето, ние й дадохме възможност да се оправдае, а тя не пожела. И въобще, Русия отдавна се вре навсякъде с нейните хакери, войски и пропаганда (викове на депутати: „Ами малайзийският боинг!“). Време е да й дадем жесток и решителен отпор. Ще изгоним 23 руски дипломати (викове: „Изгонете и посланика, той също се меси и влияе!“). Оттегляме и поканата си за посещение към Сергей Лавров. А кралското семейство и наша официална делегация няма да присъстват на световното първенство по футбол (викове: „А защо да не й отнемем целия шампионат?!“). Не, така повече не може. Ще обсъдим с Европа нашата обща енергийна независимост (викове: „Ако Берлин е наш съюзник, да се откаже от „Северен поток-2“). Утре свикваме НАТО, за да обсъдим този въпрос (викове:„Нека да уплашим Русия с нашите действия!“). Може дори да арестуваме руски държавни активи в страната ни, ако преценим, че се използват в наша вреда. Руската икономика е двойно по-слаба от нашата, нека отслабне още (интересно откъде Мей разполага с тези данни: по номинален размер на БВП британската икономика изпреварва руската само с една трета). Заедно с целия останал свят ще се противопоставим на руската агресия (аплодисменти, прерастващи в овации и викове: „Вие сте желязната лейди!“)  Може и да преувеличавам малко, но нищо не съм си измислил.   – от обикновените потребители до Джулиан Асандж, ехидно се надсмива над Мей и пита къде са й все пак доказателствата. Руският интернет прелива от обидни снимки и стихчета. Британският интернет измисли химическото оръжие „Брексичок“ и обвини Мей, че трови с него цялото кралство. Има и такива, които питат за какъв дявол й е на Русия да трови предателя, лежал няколко години в руски затвор и отдавна разменен с Великобритания. И защо й е да го прави точно преди изборите. Както и дали все пак няма да има разследване. Но отговорът на всички тези въпроси е един: „Русия руши световния порядък“.   че не е хубаво да се използват химически оръжия, че случаят изисква задълбочено и сериозно и внимателно разследване и призовават Русия „да участва“.   обаче с каменно лице ги отпрати да повикат някой възрастен, който е чел конвенцията за забрана на химическите оръжия и има понятие от международното право.  , че закрива представителството си в Лондон и прекратява дейността си там.    Но аз ще се спра само на един аспект от възможните обяснения. Има една основна причина за цялото това световно недоумение. Светът е шокиран от разминаването между собствената си представа за Великобритания и тази жалка клоунада, която наблюдава „в реално време“. Ако на мястото на Англия беше Украйна, на никой нямаше да му направи впечатление.   Жертва сме на клишетата (активно пропагандирани от прекрасната британска масова култура), според които в Лондон седят едни външно сдържани и невероятно хитри лейди и джентълмени, които иронично отправят остроумни забележки и тихомълком, без излишни спазми и истерии, управляват света.   на Бени Хил по сценарий на Монти Пайтън. Търчи желязната лейди и крещи: „О, боже! Някой е отровил шпионина! Трябва спешно да пратим ултиматум на Русия!“. Мълчание. „О, боже! Русия не ни отговаря! Тогава нека Берлин се откаже от газопровода и НАТО да измисли там нещо!“ Мълчание. И така нататък...   Историята познава много примери на велики култури, които надживяват величието на страните, в които са се зародили. Още римляните, прекланяйки се пред класическата гръцка култура, са недоумявали що за жалки елини са техните съвременници. Марк Твен също е бил шокиран от разминаването между Италия на оперите и музеите и тази Италия, която му се представя в действителност.   когато мирно и съвместно съществуват реалната Великобритания, в която премиерът разиграва истерии и става за смях, и виртуалната Великобритания, в която свръхлюде в сака от туид сдържано пият чай и хитроумно сглобяват комбинации.   ", "date": "2018.03.16", "title": "Голямото британско наказание на Русия, което изуми света "}
{"url": "http://epicenter.bg/article/-Argumenti-i-Fakti--Vapros-na-tehnika--Zashto-Balgariya-izbra-Rusiya--a-ne-Ukrayna-za-remont-na-MiG-29-/149549/11/0", "text": "Нито българските, нито хърватските пилоти ще са много щастливи да умират с вик „Слава Украине“ заради отказ на халтурно ремонтираната техника, а София и Загреб не искат да дават милиони долари на крадливите момчета от Киев. Това пише руският ежеседмичник “Аргументы и Факты“, цитиран от Агенция \"Фокус\".  Появи се пореден повод за украинските политици да се заиграят с темата за „агентите на Москва“ и „предателството на Европа“. Този път за „сговор с Кремъл“ е обвинена България.  Повод за подобни разговори стана решението на Комисията за защита на конкуренцията на България да отхвърли жалбата на украинската компания „Укринмаш“, която по-рано изрази протест срещу сделката между Министерството на отбраната на България и руската група „МиГ“ за ремонта на самолетите МиГ-29 от българските Военновъздушни сили.  През декември 2017 година българските власти се обърнаха към руската авиостроителна корпорация „МиГ“ с предложение да се сключи договор за ремонт и обслужване на 15 изтребителя МиГ-29, които са постъпили на въоръжение в българските ВВС в периода 1989-1990 година.  Ремонтът е бил необходим, защото количеството изправни самолети МиГ-29 е на критичния минимум, което не позволява да се обезпечи качествена подготовка на екипажа, заплашва сигурността на полетите и може да попречи на охраната на въздушните граници.  Сумата по договора, считано до 2022 година, е 51,45 милиона долара. Още през 2016 година България купи от Русия 10 двигателя РД-33, предназначени за ремонта на МиГ-29.  Преди това, между България и компания „МиГ“ възникна конфликт. София заяви, че има намерение да направи ремонт на двигателите РД-33 в авиационните предприятия на Полша. Специалистите на „МиГ“, които по-рано са обслужвали българските самолети, заявиха, че ще бъдат принудени да се откажат от по-нататъшно сътрудничество. Причината – намеса в работата с техниката на хора, които нямат достатъчна квалификация за работа с подобни самолети, което изключва бъдеща гаранция за използването на изтребителите, както и поставя под заплаха живота на пилотите.  Оценявайки последствията, българите стигнаха до извода, че политическите жестове не си струват живота на пилотите и решиха да се обърнат отново към Русия.  В този момент, когато принципното решение за сключване на сделката бе прието, на хоризонта се появи Украйна. Концернът „Укроборонпром“ се обърна с жалба в българската КЗК, считайки, че българското военно ведомство нарушава принципите на свободната конкуренция.  Във военното ведомство не скриха раздразнението си, смятайки, че единствената цел на Украйна в този случай е да „замрази“ договора, а не опит да се предложи нещо по-изгодно.  „Руската компания е единствената, която има съответния лиценз за производства на резервни част и имаща възможност да прави ремонти и да удължава срока на експлоатация на изтребителите МиГ-29“, заявиха тогава от българското Министерство на отбраната.  В Киев представиха случилото се като поредна „победа над Русия“, но радостта бе краткотрайна. Както стана известно, българската комисия отхвърли жалбата на украинската страна, след което сделката с „МиГ“ бе окончателно утвърдена.  В Украйна започнаха да се чудят – как така, нали България е страна от НАТО, член на ЕС, а не проявява солидарност с „жертвата на руската агресия? Още повече, че украинските специалисти също могат да поправят МиГ-29.  Изглежда тук се крие и втората причина, поради която София не се върза на украинските молби. Съвсем неотдавна се разрази голям скандал в Хърватия. Както съобщават местните медии, голям контракт с Украйна за модернизацията на 7 самолета МиГ-21 и покупката на още пет такива машини е завършил плачевно.  Осем месеца след доставянето на самолетите в Хърватия, от 12-те машини в строя са останали само три. По признание на хърватските пилоти, от изтребителите е текло масло, протекли са резервоарите за гориво, отказали са бордовите навигационни системи. Един от отказите по време на полет едва не е погубил екипажа – само благодарение на своя опит и майсторство пилотите са успели да приземят неизправния МиГ.  В хода на разследването хърватските експерти са се усъмнили, че изпратените в Украйна МиГ-ове изобщо са били ремонтирани. По всичко изглежда, че в Украйна просто са оформили документацията и леко са обновили външния вид на машините, без да пипат „пълнежа“.  Що се касае до получените от Украйна самолети, оказва се, че отначало те са купени с намаление от България, а след това са „доработени творчески“ – променили са номерата на агрегатите, съставили са фалшива документация и са ги връчили тържествено на ВВС на Хърватия.  Когато историята се разчува в Украйна, специалистите от „Укроборонпром“ реагират оригинално, като обявяват историята за „фейк“.  Но, наистина, признаха – новият конкурс за капитален ремонт на десет хеликоптера Ми-17Ш на Министерството на отбраната на Хърватия е спечелен от руска, а не от украинска фирма. Но и тук украинците също не забравиха да споменат за това, че хърватите, незнайно защо, не проявяват солидарност със страна „отразяваща руската агресия“.  Отговорът е очевиден – нито българските, нито хърватските пилоти не изгарят от желание да умрат заради отказ на халтурно ремонтираната техника, а София и Загреб не искат да дават милиони долари на крадливите момчета от Киев.  Оказва се, че бизнес репутацията не се осигурява с подскоци на Майдана, а с качествена работа. Явно, за някои това е изненада.  ", "date": "2018.03.16", "title": "“Аргументи и Факти“: Въпрос на техника. Защо България избра Русия, а не Украйна за ремонт на МиГ-29?"}
{"url": "http://epicenter.bg/article/Vasil-Vasilev-Koga-shte-bade-izhvarlena-ministar-Zaharieva--podhvanala-avtomatichno-britanskata-teza-/149550/11/0", "text": "Вероятно г-жа Мей ще рухне след разплитането на чорапа  . Такъв провал не се прощава.  Политическата съдба на министър-председателката на Англия не ни интересува.  Интересува ни обаче кога ще бъде изхвърлена българската външна министерка, подхванала автоматично британската теза. Без доказателство, без да знае подробности или да е чула мнението на другата страна, нашата Захариева демонстрира папагалски условен рефлекс - щом става дума за Русия, тя е против. Не смятайте, че някой в Лондон ще си губи времето да я тупа по рамото.  Не мислете, че Русия ще погледне с друго, освен с презрение, българската позиция. Не се и надявайте с такава дипломация да срещаме в света друго, освен пренебрежение.", "date": "2018.03.16", "title": "Васил Василев:Кога ще бъде изхвърлена министър Захариева, подхванала автоматично британската теза?"}
{"url": "http://epicenter.bg/article/-Svetlite-sili--prodalzhavat-propagandata--Ginka-samo-otlozhi-Istanbulskata-konventsiya-/149552/11/0", "text": "Истанбулската конвенция била оттеглена.  Не съвсем, не съвсем... Можем да се обзаложим, че коварният план на нейните привърженици е страстите да утихнат, общественото мнение да бъде обработено и накрая документът да бъде ратифициран без съпровод на вувузели и изригвания в социалните мрежи. Още мотивът, с който правителството прегласува решението си за оттеглянето й, подсказваше някаква преходност - бил сезиран Конституционния съд и се чакало неговото решение. Отмяната стана на 7 март и оттогава насам българските граждани постоянно, целенасочено, упорито и безочливо биват манипулирани. Опорните точки на „светлите сили“ може да са глупави, подвеждащи, лъжливи, едностранни, но единствената реакция на някои журналисти, които уж ги препитват, е да кимат разбиращо с глава.   като словашкия премиер Роберт Фицо (вече в ставка), който заяви, че не могат да се прокарват мерки, които противоречат на вярванията и чувствата на хората. Че конвенцията  Премиерът Борисов не каза нищо такова. Той обяви, че документът трябвало да се произнася с оригиналното име:  „Конвенция на Съвета на Европа за превенция и борба с насилието над жени и домашното насилие.“ Привържениците й отлично разбраха какво се иска от тях. Всички неприятни въпроси бяха заметени, подменени и неглижирани за сметка на отчетлива загриженост за жените и децата.  Това води до подозрението, че приемането на Истанбулската конвенция е временно замразено.  По всичко личи, че управляващи, неолиберални кръгове и джендър НПО-ата изчакват по-добри времена, когато Гинка окончателно ще се превърне в г-жа Върбакова, а Истанбулската конвенция – в Конвенция за превенция и борба с насилието над жени и домашното наслие. В очакване на финала на тази метаморфоза текат манипулации, които няма да подминем. Защото финал на подмяната не бива да има.  Ето някои от най-дразнещите опорни точки на пропагандата.   В телевизионните студиа се произнасят монолози. Противниците на Конвенцията ги няма в мейнстрийм медиите. Защо? Защото не можеш да влезеш в дебат, който ще загубиш.    Обществото отлично разбра, че наднационален орган от десет дами (GREVIO) и N-броя неправителствени организации ще имат неограничени правомощия за разграждат „стереотипните роли“ на мъжа и жената сред децата в българските училища. На практика   Казано другояче, българската държава и нейните институции губят контрола върху образованието по една чувствителна тема.   Така стигаме до следващата опорна точка.   Ратифицираме ли документа, държавата и нейните институции вече ще са вън от играта. GREVIO ще може да решава дали има два, пет или десет пола.  Проблемът с джендъра върви по стъпките на ромския. И това обществото отлично разбра. Държавата абдикира от ромския проблем и, така да се каже, го даде на концесия на неправителствените организации. Резултатите са налице – проблемът ескалира, независимо че на вербално ниво „циганите“ вече са „роми“. Сега държавата се чуди как да си върне контрола – образователното министерство издирва децата, които не ходят на училище, Каракачанов говори за доброволна казарма и ГУСВ...  Бунтът срещу конвенцията не е заради хипотезата, че можело да се узаконят еднополовите бракове. А заради факта, че този път обект на експериментите ще бъдат децата.  Влизането в училищата е жилото на документа, което не може да бъде извадено. Или ратифицираш цялата конвеция, или я отхвърляш.  Насилието над жени и деца е безспорно сериозен проблем, с който държавата и обществото трябва да се ангажират на всички нива.   Дава ли нещо повече Истанбулската конвенция в тази посока? Не. Юристите, които ни пробутват международния документ, би трябвало да се засрамят. С поведението си те извършват предателство спрямо натрупаната с поколения юридическа мисъл в България, като предпочитат да се доверят на десет дами от GREVIO, чиято кариера е свързана предимно с джендърския неправителствен сектор.  Борбата с насилието срещу жени и деца е само предлог за налагане на транснационално законодателство, което насилствено прокарва теорията и практиката на джендър-идеологията. Бяха изнесени достатъчно тревожни факти за нейните резултати в различни страни по света.   Решението на Конституционния съд, каквото и да е то, не отменя нито една от основните причини, поради която българското общество и вероизповеданията в страната отхвърлят Истанбулската конвенция.  Опонентите на Конвенцията имат сериозни аргументи, но ги наричат „популисти, които насаждат страхове и истерия.“ „Тъмни сили“, независимо че всички те са загрижени български граждани, сред които са президентът на републиката, депутати, политици, академици, професори, лекари, учители, работници. Те не само леви или само десни, а хора с различни убеждения и от различни социални групи.  И тъй като Истанбулската конвенция отново може да влезе в политическия дневен ред, обществото трябва да поиска нови, по-силни гаранции, че това няма да се случи. Правителството, например, може да оттегли подписа си под конвенцията, който страната ни постави през 2016-а.  Българската православна църква и останалите вероизповедания да организират петиции срещу документа.  А ", "date": "2018.03.16", "title": "„Светлите сили“ продължават пропагандата! Скандалът \"Гинка\" само отложи Истанбулската конвенция"}
{"url": "http://epicenter.bg/article/Kevork-Kevorkyan--Darzhavata-plah---i-politicheskoto-huliganstvo-/149567/11/33", "text": "Послепис – в началото.  Знае ли Бойко, какви ги плещи Захариева - Гинчето на външната ни политика?  Кеф ли му е да има министри като нея?  Има един лаф/достоверен на Хрушчов, който сякаш е измислен заради днешните Гинчета: „Българските политици все гледат да надплюнат всички!“  А Захариева е отровата „Новичок“ за интересите на България.  ***  Живеем в Държавата Плъх.  Имам предвид - като онзи Плъх, убитият в Пловдив.  Ако той е имал десетина присъди за обири, Държавата трябва да има безброй хиляди присъди – за обири, за незачитане на правата ви, за позорно безразличие към съдбата ви и пр.  Макар че, каквото и да се случва, все Народът го изкарват виновен, все с Народа се оправдават – и заради собственото си мишкуване, плъхуване, немара и подлост.  За да не храните излишни илюзии за Държавата Плъх, идете и вижте село Габаре, примерно - дори военновременно Сараево изглеждаше по-добре от него.  Потресаваща бе картината на умиращото Габаре – представена в „Би Ти Ви репортерите, 11 март.  То е най-обираното село у нас, направо е опустошено, след като от години позорно е изоставено от Държавата Плъх.  Всъщност, Габаре е и витрината на Циганското Надигане.  Също и витрината на „европейска“ България.  Отиваш в селото, пускаш камерата - и отвращаваш Историята заради бездушието на Плъха.  Можеш от време на време да показваш и ухиления Юнкер – за да не забравяме европейските си перспективи.  Извън всичко останало, в Държавата Плъх разцъфтява и политическото хулиганство.  Пресен пример: репортер разговаря в кулоарите на Парламента с новонапъпил политик/депутат.  И пъпката казва за протеста пред Министерския съвет срещу „Аферата ЧЕЗ“ /7 март/, че в него участвали само възрастни хора!  Идиотът изобщо не се усеща, какво казва - думите на подобни хора стигат с голямо закъснение до мозъците им.  И какво, възрастните хора пъпките вече не ги броят, така ли?  Нямаш ли родители, бре?  Какво да правят тия хора – да мрат безмълвни, безучастни към съдбата си – за да направят кефа на пъпки като теб?  Политическото хулиганство се отглежда и поощрява от телевизионното хулиганство.  Баламите от телевизиите мрат да се изживяват като политическите си любимци.  Те с лекота прихващат от тях арогантната им дуращина.  Толкова години минаха от гнусното сквернословие на Соломон /“Майната му на православието“/, но никой досега не се сети да го хване за рядката брадица и да го завлече до Стената на плача.  Снимат лъвчетата от Разград и всякакви други животинки, но Пасито – не.  Иначе са християни и половина, дори дават акъл на патриарх Кирил от кое евангелие да чете.  Хулиганството на тия юнаци е основната причина днес публиката изобщо да не вярва на телевизиите.  Има един Георги Георгиев - невръстен юнак, който би бил чудесен клерк в министерството на външните работи, но, всъщност, е заместник министър там.  Кариерата му е толкова буйна, че сякаш е клониран от стволова клетка на Кисинджър.  Но това е малко вероятно – по-скоро нарочно е подбран от веселячката Захариева, за да има и по-случаен от нея във ведомството й.  Та въпросният умник също няма контрол над устата си.  Тия дни казал: „Колкото по-често казваме, че сме бедни, толкова по-бедни ще бъдем“.  Няма защо излишно да чоплим думите му, те отиват направо в класацията за най-идиотските фрази на Прехода.  Само си представете, какви ги дрънка при срещи с опитни чужди дипломати.  Никакъв Кисинджър: този е правен от стволова клетка на съветския маг Кашпировски.  И все се намира някой, който да изпъшка след поредната ми дописка, че съм „черноглед“, че нищо хубаво не виждам.  Добре, поправям се, ето един пример - не е от Габаре, Хитрино, Бисер, Мизия и пр., и пр. – тоест, няма нищо общо със Скритата България.  В деня, когато Европейската народна партия заседаваше в София и кранът за шербета беше отворен докрай, жителите на столичния квартал „Витоша“ обявиха, че повече няма да плащат данъци на общината – защото кварталните улици приличат на селски пътища, няма осветление, има ги обаче всички останали „екстри“, на които човек се натъква, когато се отдалечи за малко от туптящото сърце на Председателството – НДК.  И веднага цопва в 19-и век.  Иначе, царе сме на тъпата пропаганда.  Няколко пъти ни натрапваха от телевизионния екран някакъв италиански дебил – Микеле, който, всъщност, бил българин.  Наскоро открил брат си в село Бъркач и напуснал Падуа, за да живее в нашенския бъркоч.  Сега спи в едно легло с брат си, яде вафла, пие едно кафе на площада и по цял ден се излежава.  А един селянин от Бъркач се чудеше: „От нещото идва на нищото“.  Защо го показват този идиот – може би, за да илюстрират фразата на Кашпировски - зам. министърът на външните работи: „Колкото по-често казваме, че сме бедни, толкова по-бедни ще бъдем“.  Ако се сети, той може и да я редактира леко: „Колкото по-често ви казваме, че сте идиоти, толкова по-лесно ще ви управляваме“.  Много здраве да имаш, Кашпировски.  ***  ", "date": "2018.03.16", "title": "Кеворк Кеворкян: Държавата плъх - и политическото хулиганство "}
{"url": "http://epicenter.bg/article/-quot-Inerkom-quot--na-Ginka-ne-e-dala-nay-visokata-tsena-za-ChEZ--Indiytsite-sa-predlozhili-17-mln-evro-poveche/149527/4/0", "text": "\"Инерком\" не е дала най-високата цена за купуването на активите на ЧЕЗ в България. Бизнесът на фирмата се финансира от банки и две непрозрачни структури – „Score Trade“ и „Global Victory Trust“. Това става ясно от ново разследване на чешки медии, съобщава БНР.  Според разследването индийската компания \"Индия Пауър\" заедно с малка българска компания \"Фючър Енерджи\" са предложили малко над 17 милиона евро по-висока цена за българските активи на ЧЕЗ от компанията на Гинка Върбакова. Въпреки това офертата на „Инерком“ е оценена като по-благоприятна. Това съобщи за \"Хоризонт\" чешкият журналист Петър Кубка.   Най-големият информационен портал на Чехия seznam.cz публикува материал и видео на репортерката Зузана Кубатова, където тя съобщава, че „Индия пауър“ съвместно с по-малка българска фирма, която се казва \"Фючър енерджи\" е направила почти 20 милиона евро по-висока оферта в търга. Тази оферта е била за 360 милиона евро и падежът е за пет години.   На второ място е била „Инерком“, която иска да купи ЧЕЗ за 342,5 милиона евро, но падежът - девет месеца. На трето място е „ЕнергоПро“ с 304 милиона евро. Въпреки това ръководството на ЧЕЗ преценява офертата на „Инерком“ като по-благоприятна за тях.   Припомняме че част от кредиторите на сделката са свързани с международното разследване за укриване на данъци \"Парадайз пейпърс\".Eдна от офшорните фирми се казва Score Trade и неин съсобственик е руско-грузински бизнесмен, чието име фигурира например в Paradise papers. Другата фирма - Global Victory Trust.  ", "date": "2018.03.16", "title": "\"Инерком\" на Гинка не е дала най-високата цена за ЧЕЗ. Индийците са предложили 17 млн.евро повече"}
{"url": "http://epicenter.bg/article/Rabotodatelite-sled-sreshta-s-Borisov--Razvalyat-do-sedmitsi-dogovorite-s-amerikanskite-tsentrali--/149531/4/0", "text": "Налице се всички предпоставки до няколко седмици да бъдат прекратени договорите с т.нар. \"американски централи\". Това съобщават от Българската стопанска камара след среща на работодателите с премиера Бойко Борисов.  Днес, 16 март 2018 г., се проведе трета среща по проблемите на енергетиката при министър-председателя Бойко Борисов.  В срещата участваха председателят на парламентарната Комисия по енергетика Делян Добрев, министрите на финансите – Владислав Горанов, и на енергетиката – Теменужка Петкова, ръководителите на БЕХ, НЕК, АЕЦ, ръководителите на национално представителните работодателски организации – Васил Велев (председател на АИКБ), Димитър Бранков (зам.-председател на БСК), Цветан Симеонов (председател на БТПП) и Кирил Домусчиев (председател на КРИБ), както и енергийните експерти Константин Стаменов и Румен Радев.  Днешният разговор беше фокусиран върху две основни теми – бъдещето на т.нар. Американски централи и опасността от нова далавера в енергетиката по линията на поддържане на т.нар. студен резерв и включването в микса на нови централи с „преференциални цени“. Освен това, беше обсъден напредъкът по договореностите от предходните две срещи, проведени на 6 и на 21 февруари т.г.  Участниците в срещата постигнаха съгласие, че трябва да се предприемат енергични мерки за прекратяване на договорите с Американските централи във връзка със съществуването на неправомерна държавна помощ. В хода на разговора бе констатирано, че е са налице всички предпоставки това да се случи в рамките на няколко седмици.  Беше проведена съдържателна дискусия и във връзка с оптималното управление на т.нар. студен резерв. Потвърдено бе неувеличаване на средногодишната стойност на студения резерв от 500 МВт. От страна на управляващите беше поет ангажимент в подготвяния в момента пакет от законови промени в сферата на енергетиката да се добавят и такива, които да не позволят блокиране на либерализацията на пазара, появата на нов тип производители на енергия с “преференциални цени\" и участието им в регулирания пазар с такива “преференциални цени\", което би било неправомерна държавна помощ.  Подчертана бе и необходимостта от ускоряване на изготвянето и приемането на национална енергийна стратегия до 2030 г., основана на реалистична макроикономическа рамка за догонващ икономически растеж.  Работодателските организации изразиха своята удовлетвореност от постигнатия напредък. Участниците в срещата се договориха за продължаване на работата по дискутираните проблеми.  ", "date": "2018.03.16", "title": "Работодателите след среща с Борисов: Развалят до седмици договорите с американските централи! "}
{"url": "http://epicenter.bg/article/Nikolay-Nankov-izdade-razreshenie-za-stroezh-na-AM--Hemus--mezhdu-Yablanitsa-i-p-v---Boaza-/149536/4/0", "text": "Министърът на регионалното развитие и благоустройството Николай Нанков издаде разрешение за строеж на АМ „Хемус“ в отсечката от Ябланица до п.в. „Боаза“. Участъкът от км 78+500 до км 87+800 е с дължина от близо 9 км. Това съобщиха от пресцентъра на министерството. Освен строителството на новата магистрална отсечка, се предвижда и рехабилитация на близо 400 м от директното трасе при км 78+500, където сега магистралата свършва, и строителство на етапна връзка при км 87+600 в близост до село Брестница за връзка с път I-4 Коритна - Белокопитово. Проектът включва и рехабилитация на външните водопроводи за селата Брестница и Златна Панега, които попадат в трасето на аутобана и полагане на тръбна мрежа за интелигентни транспортни системи по протежение на новия участък. Ще се извърши и реконструкция на далекопровод. Издаденото от министър Нанков разрешение за строеж предвижда при необходимост от допълнително изместване на съществуващи, законно изградени и заварени по смисъла на ЗУТ мрежи и съоръжения на техническата инфраструктура, засегнати от строителството на обекта, да се представят за одобряване инвестиционни проекти по реда на ЗУТ, допустими по действащия подробен устройствен план и наличие на съгласуване със заинтересованите експлоатационни дружества. При установяване на свлачищни процеси по трасето на обекта, следва да се уведоми МРРБ с оглед тяхното регистриране и мониторинг, както и спазване на изискванията на чл.96 от ЗУТ. Строително-монтажните работи в санитарно-охранителните зони ще започнат след съгласуване с Басейнова дирекция „Дунавски район“ . Разрешението за строеж разпорежда предварително изпълнение на основание чл. 60, ал. 1 от Административнопроцесуалния кодекс за защита на особено важни държавни и обществени интереси, тъй като обектът е първа категория.   Автомагистрала “Хемус” е национален обект и обект с национално значение и е едно от основните трасета на републиканската пътна мрежа. Като пътна артерия тя има голямо значение за интегрирането на националната транспортна инфраструктура в европейската транспортна система и изграждането й е не само национален приоритет. Проучвания показват, че трафика по използвания към момента път Е-772 е голям и са налице чести пътно-транспортни произшествия. Това от своя страна носи риск за здравето и живота на хората. Ето защо създаването на модерна транспортна инфраструктура, чрез която ще се подобри стандарта на транспортно обслужване на международния и вътрешен трафик, както и ще се повиши безопасността и сигурността на движението е национален приоритет. Строителството на автомагистрала „Хемус“ ще допринесе за осигуряване модерни експлоатационни условия, ще подобри функционирането и стандарта на транспортно обслужване на международния и вътрешен трафик и ще подобри безопасността и сигурността на движението. Договорът за строителството на магистралната отсечка с Консорциум „ХВП Ябланица“ бе подписан през м. юли 2017 г. Срокът за строителство е 910 дни, като от тях 180 дни са предвидени за проектиране, а 730 дни са за изграждане на обекта. При реализацията на проекта ще бъдат изградени 5 селскостопански подлеза, 2 селскостопански надлеза, както и подлез при общинския път от Брестница към пещерата „Съева дупка“. Автомагистралната отсечка ще бъде с по две ленти за движение в посока по 4 м, две ленти за спиране по 3 м, средна разделителна ивица - 2 м, водещи ивици и банкети.", "date": "2018.03.16", "title": "Николай Нанков издаде разрешение за строеж на АМ „Хемус“ между Ябланица и п.в. „Боаза“"}
{"url": "http://epicenter.bg/article/7-dushi-sa-raneni-pri-katastrofa-v-Burgas-zaradi-gasta-magla/149501/3/0", "text": "  Седем души са пострадали в катастрофа на кръстовището на бургаските улици „Струга“ и „Стефан Стамболов“. Това съобщиха от пресцентъра на ОДМВР-Бургас.   Инцидентът е настъпил около 6.24 часа сутринта при светофарна уредба на режим „внимание“ и намалена видимост поради гъста мъгла. Транспортното произшествие е станало между движещия се по ул. „Струга“ лек автомобил „Рено“ и друг лек автомобил „Ауди“, пътуващ по път с предимство - бул. Стефан Стамболов“ от к-с „Славейков“ в посока централна градска част.   В УМБАЛ – Бургас, разположена непосредствено до мястото на инцидента, са откарани седем души, петима от които са прегледани и освободени за домашно лечение с леки наранявания. В отделение „Неврохирургия“ за наблюдение са настанени водачът на л.а. „Ауди“ и неговия спътник, които получили контузии по тялото и травми в областта на краката, но са без опасност за живота.   По първоначални данни до пътния инцидент, причинил големи задръствания в сутрешния чак „пик“ и ръчно регулиране на трафика в натоварената отсечка, се стигнало по вина на водача на автомобила с марка „Рено“, който е отнел предимството на другия автомобил.    ", "date": "2018.03.16", "title": "7 души са ранени при катастрофа в Бургас заради гъста мъгла"}
{"url": "http://epicenter.bg/article/Razsledvat-zhestokoto-ubiystvo--koeto-potrese-Plovdiv-/149511/3/0", "text": "В Окръжна прокуратура – Пловдив се води досъдебно производство за извършено в кв. Кючук Париж на гр. Пловдив убийство на 29-годишна жена, извършено с особена жестокост и по особено мъчителен за убитата начин и настъпила впоследствие смърт на извършителя – съжителстващият с нея на семейни начала мъж на 32 години. Това съобщиха от пресцентъра на Прокуратурата.  Преди обяд на 15 март 2018 г. братът на 32-годишния Р.Х. получил позвъняване на мобилния си телефон от жената, с която последният съжителствал, но не могъл да отговори на обаждането. Впоследствие опитал неколкократно да се свърже с нея по телефона, но тя не отговорила на повикванията. Опитал да се свърже и с брат си, но той също не отговорил. Поради това, около 15.30 часа, той отишъл до апартамента, който брат му обитавал заедно с 29-годишната жена и 13-месечната им дъщеря. Опитал да отключи входната врата, но установил, че от вътрешната страна на бравата е поставен ключ. От вътрешността на апартамента се чувал детски плач.  Братът на Р.Х. веднага потърсил ключар и такъв пристигнал пред апартамента, като установил тройно заключване на входната врата на жилището, но успял да я отключи, въпреки поставения от вътрешната страна на вратата ключ. При отваряне на входната врата, ключарят и братът на Р.Х. видели труп на човек в стаята, разположена срещу вратата. Братът на Р.Х. се ориентирал по плача на детето къде се намира то и го взел. Двамата излезли от апартамента. В 16.08 часа ключарят подал сигнал в дежурната на І РУ при ОД на МВР – Пловдив, а в 16.10 часа - и на телефон 112.  Незабавно след получаване на сигнала, е бил сформиран екип от разследващи от ОД на МВР – Пловдив, който посетил мястото на инцидента. Прозорците и балконските врати на апартамента били затворени. Жената била намерена лежаща по гръб с порезна рана на шията и защитни порезни рани по ръцете. Мъжът лежал по лице, като в дясната си ръка държал голям кухненски нож, забит в шията му. Пристигналият екип на спешна помощ констатирал настъпване смъртта на мъжа и жената.  До момента са извършени множество процесуално-следствени действия, вкл. огледи на местопроизшествие и разпити на свидетели. Били са назначени съдебно-медицински, биологична, дактилоскопна и химически експертизи. Детето на починалите се намира при близките им.  Разследването по случая продължава.  ", "date": "2018.03.16", "title": "Разследват жестокото убийство, което потресе Пловдив "}
{"url": "http://epicenter.bg/article/Rumyana-Arnaudova--Zapochvat-7-razsledvaniya-za-bezstopanstvenost-sled-proverkata-na-bolnitsite/149514/3/0", "text": "Софийската градска прокуратура образува досъдебно производство за безстопанственост за „Пирогов”. Това заяви говорителят на главния прокурор Румяна Арнаудова, във връзка с извършена проверка за финансовото състояние на болничните заведения, предаде репортер на БГНЕС.  Образувани са и 6 досъдебни производства за безстопанственост – производствата са за болниците в Попово, университетската в Бургас, за МБАЛ Благоевград, за МБАЛ Русе, за МБАЛ-Велико Търново и за МБАЛ – Кърджали. По всички тези досъдебни производства главният прокурор с постановление от днес разпореди разследването да се ръководи от СГП.  Днес тези производства се предават на СГП, която ще ръководи разследването, добави Арнаудова. През октомври 2017 г. след протести на лекари и сестри във врачанската болница, главният прокурор Сотир Цацаров разпореди проверка на всички лечебни заведения, в които участието на държавата или общината е повече от 50%, припомни Арнаудова.  За фалита на Врачанската болница се водят три досъдебни производства – за длъжностно присвояване от трима лекари, за безстопанственост и СГП повдигна обвинения по отношение на двама директори на болницата за безстопанственост и неизгодна сделка. И по този случай има повдигнато обвинение и на зам.-министър на здравеопазването, каза още Арнаудова.  Всички 7 болници, по които са образувани досъдебните производства, са на ръба на фалита, подчерта още говорителят на главния прокурор. Съвместната проверка на Прокуратурата, МВР и Министерство на здравеопазването започна през месец декември 2017 г. във всички общински и държавни болници в страната, които получават средства от НЗОК, припомня \"Фокус\".   Тогава на пресконференция здравният министър Кирил Ананиев уточни, че целта е да се анализира дали ефективно се изразходват публичните средства за лечение на българските граждани, а проверките ще засегнат всички болници. По думите му целта е да се намери източването на пари, а на проверка ще бъдат подложени всички договори на държавните болници с частни болници, както и с представители на извънболничната помощ.   От своя страна главният прокурор Сотир Цацаров посочи, че проблемът е налице в случаите, в които на територията на общинско или държавно лечебни заведение функционира частна болница, която осъществява идентични, а не различни дейности.  ", "date": "2018.03.16", "title": "Прокуратурата влиза в \"Пирогов\" и още 6 болници, разследва безстопанственост"}
{"url": "http://epicenter.bg/article/Vazrasten-mazh-padna-v-asansyorna-shahta-v--Sveta-troitsa--/149542/3/0", "text": "75-годишен мъж пострада, след като падна в асансьорна шахта от 4-ия етаж. Инцидентът е станал по обяд в столичния ж.к. „Света троица”, предава бТВ.  Мъжът е заседнал в асансьора и е опитал да излезе от него. В опита си да стори това е паднал в отворената под кабината дупка.  Пострадалият е изваден от екипи на пожарната и гражданската защита и е откаран в „Пирогов”. Има счупен крак в областта на бедрото и контузия на главата.  На мястото на инцидента тече оглед.  По думите на съседите асансьорът засядал много често и хората от входа обмисляли да сменят цялото съоръжение.  Това обаче не е било направено поради финансови причини.  ", "date": "2018.03.16", "title": "Възрастен мъж падна в асансьорна шахта в „Света троица” "}
{"url": "http://epicenter.bg/article/Glavniyat-prokuror-se-sreshtna-s-badeshtiya-izpalnitelen-direktor-na-Evropol-/149557/3/0", "text": "Главният прокурор Сотир Цацаров проведе работна среща с г-жа Катрин де Бол, генерален комисар на Федералната полиция на Кралство Белгия. От 01.05.2018 г. г-жа де Бол встъпва в длъжност като нов изпълнителен директор на Европол, съобщиха от държавното обвинение.  Подчертано бе доброто сътрудничество между българската прокуратура и европейската служба за борба с престъпността. Особен акцент на разговора бе противодействието на тероризма, организираната престъпност и трафика на хора. Обсъдена бе и организацията на бъдещи обучения на български прокурори и служители на МВР в областта на компютърните престъпления и престъпленията с предмет виртуална валута.  В срещата участваха главният секретар на МВР Младен Маринов и административният ръководител на Специализираната прокуратура Иван Гешев.  ", "date": "2018.03.16", "title": "Главният прокурор се срещна с бъдещия изпълнителен директор на Европол "}
{"url": "http://epicenter.bg/article/Samolet-katsna-avariyno-v-Sofiya--piyan-patnik-napadnal-styuardesa--otkazala-da-mu-dade-piene-/149564/3/0", "text": "Боинг 737 на турската авиокомпания \"Корендон Еърлайнс\" се е приземил аварийно в София след като пътник нападнал една от стюардесите на борда на самолета.  Новината съобщи телевизионният канал TVN24, който получил от зрител видеокадри от инцидента, станал в четвъртък следобед. Според първоначалната информация мъжът, причинил извънредното кацане е бил пиян и е искал от стюардесата още пиене, пише \"Монитор\".  Чартърният полет CXI496 започнал от полския град Вроцлав в 16:15 местно време, събрал допълнително пътници в Познан и трябвало да приключи на летището в Хургада в Египет. До един момент всичко вървяло без проблеми и пътниците се били унесли в мечти за прекрасна почивка в Египет. В момента, в който машината наближила Балканите, на борда на Боинга избухнал кръчмарски скандал. Един от пътниците в средата на салона, вече видимо пиян, атакувал член на екипажа.  \"Не видях момента на нападението, но от думите на други пътници и екипажа стана ясно, че е била нападната стюардеса.\" - разказва пред телевизионния канал пътник от полет 496.  Повод за скарването и физическото нападение над стюардесата бил отказът ѝ да даде още алкохол на мъжа. За ситуация като тази има подробно разписани процедури и пилотът в съотвествие с тях предприел извънредно кацане на летището в София. Там на борда на самолета се качили представители на гранична полиция - според записа най-малко трима униформени служители, които извели скандалния пътник.  Към 21 часа самолетът отлетял за крайната си дестинация Хургада. От консулския отдел на посолството на Полша в София са потвърдили за инцидента и за свалянето на пътника в София.  Стюардесата, която не знаела полски, обявила, че не се чувства в безопасност. Първо помолила някой да преведе на пътника, че ако продължи да се държи така, това ще доведе до принудително кацане. Той обаче не престанал.   Когато се намесили няколко мъже и го \"успокоили\", а капитанът обявил, че е взел решение за извънредно кацане, внезапно изтрезнял и започнал да се извинява, разказа полският публицист Бартломей Скшински, който се е намирал на борда на самолета.  ", "date": "2018.03.16", "title": "Самолет кацна аварийно в София, пиян пътник нападнал стюардеса, отказала да му даде пиене "}
{"url": "http://epicenter.bg/article/Tsetska-Tsacheva--Kak-da-uvelichim-zaplatite-s-20--sas-sredstvata--s-koito-razpolagam-/149496/2/0", "text": "Не е добра практика от конкретен повод да се бърза за промяна на правни институти. Нека да не бързаме кампанийно да преработваме законите. Това каза в сутрешния блок на Нова телевизия министърът на правосъдието Цецка Цачева. Примерът от Пловдив събуди вълнения в гражданското общество и държавата е длъжна да реагира. В отговор на ангажимента на държавата е създадена работна група към Министерство на правосъдието, която да обсъди дали е необходимо да се прецизират текстовете в Наказаетлния кодекс за неизбежната отбрана. Поканените да се включат представители на Висшия съдебен съвет, на Главна прокуратура, на неправителствени организации, на адвокатура отказаха участие с аргумента, че институтът на неизбежната отбрана е достатъчно добре уреден. Тази група ще се събере в понеделник – нека да се изследва практиката в последната година и ако решат, ще предложат законови промени, заяви Цачева.   Тя разказа, че и нейни близки са ставали жертва на крадци. Влизаха в дома на сестра ми, която беше с две малки деца. Картината след това беше умопомрачителна, посочи правосъдният министър.   Тя коментира и протеста на надзирателите.   Протестните действия на служителите от затворите са в ход, продължава и диалогът с Министерството на правосъдието. Представителите на синдикатите не са удовлетворени от резултатите – те искат увеличаване на заплатите с 20%, увеличаване на персонала и изравняване на плащания за специфични условия на труд с тези в МВР.   Направихме среща с финансовия министър и беше предложено малко над 5%-но увеличение, което заедно с 5%-то увеличение от 1 януари става близо 11%. Протестиращите отказаха. Онова, което зависи от нас, сме го направили. Ако някой ми предложи алгоритъм как със средствата, с които разполагам, да увеличим заплатите им с 20%, ще го направя, подчерта Цецка Цачева.", "date": "2018.03.16", "title": "Цачева: Влизаха в дома на сестра ми, която беше с две малки деца. Картината беше умопомрачителна!"}
{"url": "http://epicenter.bg/article/Karakachanov--Radev-dobre-se-spravi-na-losta--no-az-ne-moga-da-go-napravya--a-Nenchev-me-razsmiva/149497/2/0", "text": "Добре се справи. Във форма е. С тези думи министърът на отбраната Красимир Каракачанов коментира пред bTV прословутото кормено възлизане на президента Румен Радев преди дни.   Министърът отговори и на предизвикателството на Светльо Витков също да направи такова упражнение: „Няма защо да го приема, защото не мога да го осъществя.  Човек приема предизвикателства, там където може да се реализира. След като върховният главнокомандващ може да направи едно коремно възлизане, аз мога да направя половин. А пък г-н Витков, ако ме покани да се надпиваме с бира – той е специалист в тая област, и там няма да приема, защото не мога толкова да пия”, заяви военният министър.   Когато бил в казармата, обаче, това упражнение не му било проблем. „Аз затова казвам, че младежите трябва да влязат в казармата – да влязат малко във форма. Една част ходят на фитнес, но повечето ходят по бирариите“, смята Каракачанов. Той подчерта, че го разсмиват думите на предшественика му Николай Ненчев по отношение ремонта на Миг-овете.   Аз не съм груб човек, но Ненчев спести истината на зрителите. В ефир той изговори един куп неистини, заяви министърът на отбраната.  \"Николай Ненчев ме забавляваше. Той много добре знае, че самите поляци отказаха да ремонтират нашите МиГ-ове. Те закупуват резервни части от Русия. След като направиха ремонт на нашите двигатели без лиценз, руснаците ги заплашиха, че ще им спрат доставките на резервни части и те ни отказаха. Има възможност освен Русия и фирма-посредник да извърши ремонт, но така цената ще набъбне\", уточни Каракачанов.   Относно обвиненията, че той бил цял НАТО-вец, Каракачанов отговори, че е възмутен от фалшивите новини, които се пускат по негов адрес. \"България като страна от бившия съветски блок има руска военна техника. Такива са още 4 страни в НАТО. Няма държава, която да изхвърли цялото си въоръжение и да купи ново\".   По думите му страната ни не може да извади 12 милиарда, за да подмени военната си техника, няма желаещи и да ни направят подарък. \"Страната ни може да използва МиГ-овете си до 2029-2030 г. Защо да ги изхвърляме? Каракчанов обясни, че предстои подписване на рамков договор за следващите 4 години за 81 млн. лв. за поддръжка на до 15 самолета МиГ-29, т.е. всички, които имаме. Поръчваш частите, които са ти необходими, те пристигат тук, в момента, в който ги поръчаш и тръгнат – плащаш  тези части, а не 40 млн. предварително напред“.     Относно обтегнатите отношения между Русия и Великобритания той заяви: „Не вярвам да има нов военен конфликт. Никой не е толкова луд, за да го направи\" - така той коментира предупреждението на премиера Борисов заради обострянето на отношенията между Русия и Великобритания.   По думите на вицепремиера, управляващата коалиция у нас зависи от всеки от един от четирите участника – ГЕРБ, ВМРО, НФСБ и „Атака“, и ако някой се оттегли, ще има криза. \"Но мисля, че това е нереално. Г-н Симеонов има едни виждания, г-н Сидеров има други виждания. Времето лекува. Истината е, че не биваше да се излиза с толкова остри позиции. Но това са вътрешни неща в нашата коалиция. Аз въобще не мисля, че Русия е фактор, който може да развали правителството или да създаде проблеми било в малката коалиция, било в голямата“, коментира Каракачанов словесните нападки между Волен Сидеров и Валери Симеонов.     „Не е редно който и да е – без значение дали е римския папа или руския патриарх, който и да е гост на България, да поставя своя домакин в такава ситуация“, каза той по повод поведението на руския патриарх Кирил пред президента Румен Радев. Според него, преследвайки своите интереси на Балканите, Русия се изнервила още повече, след като най-верният ѝ съюзник – Черна гора, се присъедини към НАТО.   Не смятам, че Русия е фактор, който може да раздели българското правителство, заяви вицепремиерът и министър на отбраната Красимир Каракачанов по повод конфликта между коалиционните му партньори - Волен Сидеров от \"Атака\" и Валери Симеонов от Националния фронт за спасение на България заради острата реакция на Симеонов спрямо действията на руския патриарх Кирил на Трети март в София.   Според Каракачанов \"времето лекува\", а и двамата не е трябвало да излизат с толкова остри позиции.   Той определи изказването на патриарх Кирил пред президента Румен Радев като \"малко или много политическо\" и подчерта, че никой гост на България не трябва да поставя своя домакин в такава ситуация (руската патриаршия излъчи видео от срещата между Кирил и президента Радев).   Каракачанов обясни скандала с изнервянето на Русия от това, че не успява да защити своите интереси на Балканите, особено след влизането на Черна гора в НАТО.    ", "date": "2018.03.16", "title": "Каракачанов: Радев добре се справи на лоста, но аз не мога да го направя, а Ненчев ме разсмива"}
{"url": "http://epicenter.bg/article/Dragomir-Stoynev--Kato-blizka-do-premiera-li-se-izkazva-Ekaterina-Zaharieva-po-temata-za-Skripal-/149524/2/0", "text": "Като близка до премиера ли се изказва Екатерина Захариева по темата за Сергей Скрипал – подобни изявления вкарват страната ни в излишни конфликти. Този коментар направи пред медиите в парламентарните кулоари зам.-председателят на ПГ на „БСП за България“ Драгомир Стойнев. Поводът бе публикация в социалните медии на вицепремиера и министър на външните работи Екатерина Захариева, в която тя изказва солидарност с позицията на Обединеното кралство за случая „Скрипал“. „Не знам тя като каква се изказва“, коментира Стойнев и заяви, че Захариева трябва да даде отговор на въпроса дали е в качеството си на министър на външните работи или като министър на държава, която председателства Съвета на ЕС. „Като най-близка до премиера ли се изказва? За мен са недопустими подобен род изказвания, още повече, че не е ясно какво се случва. Ако се изказва в качеството си на външен министър, къде е официалната позиция? Ако се изказва в качеството си на външен министър на държава, която председателства Съвета на ЕС, хептен“, коментира Стойнев, цитиран от \"Фокус\". Според него е жалко, че \"подобни хора, за да се натягат на някоя държава, правят изявления и вкарват страната в излишни конфликти\".", "date": "2018.03.16", "title": "Драгомир Стойнев: Като близка до премиера ли се изказва Екатерина Захариева по темата за Скрипал?!"}
{"url": "http://epicenter.bg/article/Premierat-obsadi-borbata-s-terorizma-s-badeshtiya-izpalnitelen-direktor-na-Evropol-Katrin-de-Bol-/149534/2/0", "text": "Борбата с тероризма, с трафика на хора, със злоупотребата с платежни инструменти, компютърните престъпления бяха сред темите, които обсъди министър-председателят Бойко Борисов с генералния комисар на Федералната полиция на Белгия Катрин де Бол. От 1 май тя ще оглави европейската служба за борба с престъпността Европол. Това съобщиха от правителствената информационна служба.  Бойко Борисов и Катрин де Бол оцениха високо успешните съвместни операции на българските и белгийските полицейски служби по линия на противодействие на тероризма.  „Вярвам, че доброто сътрудничество между службите на двете държави ще продължи и след като Вие поемете ръководния пост на Европол“, каза българският премиер.  Той посочи, че България и Белгия работят активно и по въпросите, свързани с трафика на хора, фалшиви документи, опазване на обществения ред, детска престъпност, странстващи престъпни групи и др.  Българският премиер увери своя гост, че България ще продължи да укрепва сътрудничеството си с Европол.  „Службата винаги е бил надежден партньор на страната ни в борбата с миграционния натиск, с контрабандата на цигари, при злоупотребата с разплащателни средства“, подчерта министър-председателят.  ", "date": "2018.03.16", "title": "Премиерът обсъди борбата с тероризма с бъдещия изпълнителен директор на Европол Катрин де Бол "}
{"url": "http://epicenter.bg/article/Ananiev--Ne-se-obmislya-smyana-na-direktori-v-razsledvani-ot-prokuraturata-bolnitsi-/149537/2/0", "text": "Не се обмисля смяна на директори в 7-те разследвани от прокуратурата болници, тъй като не се е доказала вина. Това каза пред журналисти министърът на здравеопазването Кирил Ананиев във връзка с разследванията за безстопанственост от страна на прокуратурата в 7 болници, предаде репортер на Агенция „Фокус“. Ананиев поясни, че Министерство на здравеопазването е подало необходимите данни какви са щетите и прокуратурата ще ги прецени.  „Това е работа на прокуратурата. Когато има такива сигнали, тя е длъжна да действа. Когато докаже съответни резултати, ще се вземат и съответните законодателни и съдебни решения“, каза Ананиев.  Нямам притеснение за проверките на прокуратурата в УМБАСМ „Н. И Пирогов“ – следващата седмица ще влезем там с конкретен оздравителен план, каза министърът във връзка с образуваното от Софийска градска прокуратура досъдебно производство за безстопанственост в болницата.  По думите на Ананиев планът ще подобри финансовото състояние и ще оптимизира разходите и структурите в болницата.  „Болницата има нужда от преструктуриране на отделенията. Има четири хирургии, четири ортопедични отделения - ненужни структури, ненужни началници и управленски персонал“, каза министърът.  Попитан дали ще се съкращават началници на отдели, министърът призова това да не се приема като съкращаване, а оптимизиране на отделенията. „Това означава по-малко административни разходи и повече разходи за лечение на хората“, заяви Кирил Ананиев.  Няма болница, която да е в състояние на фалит, увери Ананиев и припомни, че са направени оздравителни планове на всички болници.  „Те се изпълняват и след всеки месец финансовото им положение се подобрява“, заяви министърът. На въпрос дали е заровил томахавката с управителя на НЗОК проф. Камен Плочев, Кирил Ананиев заяви:  „Проф. Плочев го уважавам като един прекрасен специалист и човек. Може би в един момент не прецени добре какви трябва да му бъдат отношенията с мен и сбърка.“  ", "date": "2018.03.16", "title": "Ананиев: Не се обмисля смяна на директори в разследвани от прокуратурата болници "}
{"url": "http://epicenter.bg/article/Visente-del-Boske-na-sreshta-s-Boyko-Borisov--SNIMKI--/149547/2/0", "text": "Министър-председателят Бойко Борисов получи личен автограф от легендарния футболен треньор Висенте дел Боске. Испанецът е на посещение в София и получи покана лично от премиера да посети Министерски съвет.  Дел Боске и Борисов проведоха кратък разговор, а след това футболният специалист разписа своя снимка и остави посланието си. Легендарният наставник Висенте дел Боске е световен (2010 г.) и европейски (2012 г.) шампион с Испания. На клубно ниво е водил само \"Реал\" Мадрид има 2 трофея в Шампионската лига (2000 и 2002 г.) и две титли на страната (2001 и 2003 г.). Като играч пък 5 пъти е печелил \"Ла Лига\" с \"кралския клуб\" и 4 пъти е вдигал Купата на Испания.", "date": "2018.03.16", "title": "Висенте дел Боске на среща с Бойко Борисов (СНИМКИ) "}
{"url": "http://epicenter.bg/article/-quot-Pirogov-quot--otgovori-na-prokuraturata/149548/2/0", "text": "\"Пирогов\" отговори на обвиненията на прокуратурата за безстопанственост на брифинг. От името на ръководството на болницата Мария Пойразова заяви, че към момента няма постъпила официална информация за извършване на проверки в „Пирогов“ или каквито и да са други процесуални действия. Ако има такива, тя обяви, че ще бъде оказано пълно съдействие, предаде репортер на Novini.bg.   Припомняме ви, че днес говорителката на главния прокурор Румяна Арнаудова изнесе данни, с които уличава \"Пирогов\" и още шест болници в безстопанственост.   Относно състоянието на възрастбният мъж, който днес падна в асансьорна шахта в столичния квартал „Света Троица“ Пойразова заяви, че на този етап той има сериозна фрактура в таза и към момента той е контактен и в съзнание.", "date": "2018.03.16", "title": "\"Пирогов\" отговори на прокуратурата"}
{"url": "http://epicenter.bg/article/Zaharieva-kam-kolegite-si-ot-Zapadnite-Balkani--Neka-pokazhem--che-sme-chast-ot-evropeyskoto-semeystvo-/149551/2/0", "text": "Европейският съюз иска да подкрепи шестте страни от Западните Балкани с конкретни проекти. Нашето желание е по време на Срещата на върха в София през май не само да ви окажем политическа подкрепа, но и да се разберем за конкретни инициативи. Колеги, имаме голям шанс, нека да покажем на всички страни членки, че нашият избор да сме част от европейското семейство, не е само на думи. Нека да покажем, че сме готови с проектите, тъй като вече имаме финансиране. С тези думи вицепремиерът и министър на външните работи Екатерина Захариева се обърна към колегите си, външните министри от страните от Западните Балкани, които все още не са се присъединили към Европейския съюз. Това съобщиха от пресцентъра на Министерството на външните работи.  На форум в Сараево се събраха първите дипломати на Албания - Дитмир Бушати, на Босна и Херцеговина - Игор Църнадак, на Косово - Беджет Пацоли, на Република Македония - Никола Димитров, на Сърбия - Ивица Дачич, и на Черна гора - Сърджан Дърманович. Министрите обсъдиха не само политическата интеграция на региона в Европейския съюз, но възможностите за свързаност, които да се финансират по различни програми.  В изказването си на форума министър Захариева припомни, че в Триест на форума на Берлинския процес миналата година, на която присъства и българският министър-председател Бойко Борисов, бе решено да бъдат отпуснати 500 милиона евро по седем програми за инфраструктурна свързаност на Балканите, 194 милиона евро от които са от Европейския съюз, а останалите ще бъдат предоставени под формата на кредитни линии от Европейската инвестиционна банка, Европейската банка за възстановяване и развитие (ЕБВР), както и от национално съфинансиране.  На инвестиционния форум през февруари т.г. в Лондон, на който присъстваха лидерите на шестте държави и премиера Борисов, бяха отпуснати разпределени 800 милиона евро за конкретни проекти, като към момента само инвестициите на ЕБВР в региона надхвърлят вече 10 милиарда евро.  Европейската комисия успя да привлече 48 милиона евро допълнително финансиране по програмата за развитие на иновациите и предприемачеството в Западните Балкани, която се очаква да генерира близо 250 милиона евро приходи за компаниите от региона.  “Надявам се следващата среща на високо ниво за Западните Балкани след тази в София през май т.г. да не е след 15 г., надявам се такива срещи да се организират на две години - каза Захариева в приветствието си към външните министри. - Вярвам, че Република Македония и Албания са готови да започнат преговори за членство и се надявам те да започнат по време на нашето председателство. Работим със Сърбия и Черна гора за напредъка по преговорните глави. Нашето място е в европейското семейство.”  Кристиян Даниелсон, генерален директор на Генерална дирекция “Разширяване” на ЕК, както и шестте външни министри специално подчертаха “активното Българско председателство”, което е върнало темата за Западните Балкани след 15 години отново в дневния ред на ЕС.  По-рано през деня Захариева и водената от нея делегация се срещна с колегата си от Босна и Херцеговина Игор Църнадак. Тя го поздрави, че страната му успя да връчи на Европейската комисия отговорите на въпросника с 3242 питания, който е първата значителна крачка към европейската интеграция на държавата.  “Мисля, че Стратегията за Западните Балкани, представена от ЕК, е много положителна. Уверявам ви, че и първите реакции от страните членки бяха доста окуражителни”, добави Екатерина Захариева. Тя изтъкна и знаковата обиколка на председателя на ЕК Жан-Клод Юнкер в страните от Западните Балкани.  “Знам колко трудно ви е било да отговорите на въпросника, но усилията си заслужават”, каза българският външен министър.  “С договора с Република Македония дадохте уникален позитивен пример на целия регион как може да се решават отворените въпроси. А участието на премиера Борисов в Скопие за почитането на паметта на депортираните евреи в лагерите на смъртта показа, че този договор не е само на хартия“, каза министър Църнадак. Захариева подкрепи думите му с факта, че след подписването на договора стокообменът между двете държави се увеличи с 11%, а туристите – с 10%.  В края на срещата министрите на външните работи на шестте държави от Западните Балкани приеха обща декларация, в която благодарят на вицепремиера Захариева, на Българското председателство на Съвета на ЕС, на Европейската комисия, на британското правителство и на организационния комитет на срещата на Берлинския процес в Лондон през юли за техния принос за интеграцията на региона.  “Приветстваме позитивното политическо послание на Европейския съюз и даването на открита перспектива, за да се придвижим напред по своя път на база на собствените си заслуги. Оставаме решени да продължим да засилваме регионалното сътрудничество”, се казва в документа.  “Това е първата среща на външни министри на Западните Балкани, на която България е поканена. Всички, включително представителите на ЕК, благодариха на България, че е върнала фокуса върху региона и неговата перспектива, и че сега е дошъл моментът да постигнем конкретни неща. Не само ни трябва политическа ангажираност, но и конкретни проекти, които хората да усетят, да пипнат, да видят. Пътищата водят и до близост между хората”, обобщи Екатерина Захариева впечатленията си от срещата в Сараево пред българските медии на форума.   ", "date": "2018.03.16", "title": "Захариева към колегите си от Западните Балкани: Нека покажем, че сме част от европейското семейство "}
{"url": "http://epicenter.bg/article/Ramadan-Atalay--Uchudih-se--zashto-Borisov-ne-be-na-mitinga-na-BSP-za-ChEZ/149563/2/0", "text": "Има някакво обединяване между ГЕРБ и БСП по темата \"ЧЕЗ\", коментира в предаването \"Лице в лице\" по БТВ депутатът от ДПС Рамадан Аталай. Той имаше предвид изненадващата подкрепа, която получи от страна на ГЕРБ в пленарната зала идеята на червените да има анкетна комисия, която да разследва скандалната сделка с придобиването на ЕРП-то. От ГЕРБ обаче предложиха работата на анкетната комисия да се разшири - тя да провери и как е приватизирано дружеството през 2004 г., когато управляваше коалиция НДСВ - ДПС. Червените приеха.   \"ДПС не бяха изненадани от темата, с която ще се занимава комисията за ЧЕЗ. Трябваше да проучим в началото планираната продажба на ЧЕЗ. Но както винаги ГЕРБ се опитват да променят същината на проблема и вкараха още едно изречение. Сега ще разглеждаме приватизацията и планираната продажба на ЧЕЗ\", каза по този повод Аталай. \"Сега парламентът ще има и разследващи функции. Затова казах, че има обединяване на БСП и ГЕРБ. Първоначално БСП искаше да се разкрие, кой стои зад сделката. Поисках да ни дадат отговор на два въпроса от Гинка Върбакова. Единият бе, дали стои някой зад нея. Тя каза, че не стои. От ДАНС казаха също, че никой не стои зад тази сделка. А премиерът каза една сутрин, че не е информиран за сделката. От една година ЧЕЗ се продава, а институциите не знаят. Докато ДАНС каза, че са изпратили информации за това към институциите. Ако са дали на президента информацията, трябва и там да знаят\", продължи депутатът от ДПС. \"И сега, в стремежа да се излезе от неудобната ситуация,  от МС, премиера и министрите, се поиска оставката на министъра, викна се Върбакова в МС и излязоха двама министри с нея и казаха, че държавата ще поиска 34 % от ЧЕЗ. На митинга на БСП се появиха стотици, но хората не бяха получили необходимата информация, че сделката върви и т.н. На митинга слушам, че държавата трябва на сто процента да влезе в ЧЕЗ. Но и ГЕРБ поискаха това. Учудих се, защо и премиерът не е на този митинг\", посочи Аталай.   \"Не е работа на политиците, на премиера да се намесва в работата на частните дружества. Когато те чувстват несигурност, напускат България. Много други фирми си заминават като ЧЕЗ. Няма сигурност заради намесата на институциите като пречка за развитие на икономиката ни\", каза още той. Рамадан Аталай не очаква някакво решение от тази парламентарна комисия.", "date": "2018.03.16", "title": "Рамадан Аталай: Учудих се, защо Борисов не бе на митинга на БСП за ЧЕЗ"}
{"url": "http://epicenter.bg/article/Prof--Plamen-Panayotov--S-promenite-v-NK-mozhe-da-se-uprazhnyava-natisk-varhu-biznesa-/149565/2/0", "text": "Промените в Наказателния кодекс, с които въвежда преследване на корупция и в частния сектор, предизвикаха остри негативни реакции на адвокатите, бизнеса, преподавателите по право и политически формации.  Може да бъде упражняван натиск върху бизнеса, ако тези промени влязат в сила, каза в предаването „Лице в лице” по bTV проф. Пламен Панайотов, ръководител на катедрата „Наказателни науки” в СУ \"Св. Климент Охридски\". По думите му е заплашена и пазарната икономика.  Според него е абсурдно да се уеднакви режимът за наказване на корупцията в частния сектор с този в публичния сектор. Той подчерта, че в частния сектор поначало няма нормирани цени на стоките и услугите.  „Да допуснем, че две фирми са се разбрали помежду си с оглед доставка на определени стоки или изпълнение на определени услуги. И фирмата, която осъществява тази доставка, изпълнява договора по такъв начин, че другата страна е изключително доволна. И отива и казва на ръководството на другата фирма: Искам по случай Великден да изпратя твоите хора до Дубай за една седмица. Понеже това не е уговорено предварително, ще се третира като бонус в частния сектор. При правомерно поведение ще трябва да го третираме като корупция, това е абсурд”, обясни проф. Панайотов.  „Разпоредбите са формулирани по начин, който би бил в нарушение с основни принципи на наказателното право, а именно принципът за правната сигурност, защото е неясно при какви условия ще се носи наказателна отговорност, и принципът за необходимостта, тоест да се гледа на наказателното право като последно средство за решаването на какъвто и да е проблем в обществото, допълни той.  ", "date": "2018.03.16", "title": "Проф. Пламен Панайотов: С промените в НК може да се упражнява натиск върху бизнеса (Видео)"}
