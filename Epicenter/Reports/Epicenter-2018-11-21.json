{"url": "http://epicenter.bg/article/Prof--Aleksandar-Marinov--Tova-e-krayat--vremeto-na-pravitelstvoto-e-prebroeno-/168789/2/0", "text": "Времето на правителството е преброено, управляващите търсят приличен повод то да се разтури. Това каза в предаването „Това е България“ на Радио „Фокус“ политологът проф. Александър Маринов за освобождаването на Валери Симеонов като вицепремиер и избора на досегашния началник на кабинета му Марияна Николова за негов наследник.  „Това е краят, който се случва по безвкусен и пошъл начин. Няма на какво да се радваме. Слава Богу, че не е била назначена чистачката на сградата на НФСБ. Можеха да се постараят спектакълът да не е чак толкова пошъл. Може би изборът за наследник е проява на специфичния хумор на Валери Симеонов. Фактът, че така безропотно се приема толкова безсмислено нещо от управленска, политическа и всяка една гледна точка, говори за това, че има яснота по въпроса за края и че циркът приключва“, каза политологът.  Проф. Александър Маринов каза още, че днешната българска политика трудно би могла да се обясни рационално. Агонията ще бъде главно за ПГ „Обединени патриоти“, защото ПП ГЕРБ могат да я използват за да оправдаят себе си, така както се случи и с „Реформаторския блок“.  Отсъствието на депутатите на „Атака“ и на премиера Бойко Борисов е ясен знак за дистанциране от случващото се, каза още той.  Проф. Маринов коментира новия вицепремиер Мариана Николова като човек, попаднал в лошото време на грешното място.  Най-правилно би било тя да откаже поста, но вероятно не може да го направи, коментира още той. Според политолога БСП са избрали тактиката да оставят управляващите да се самонараняват, без да се месят.  ", "date": "2018.11.21", "title": "Проф. Александър Маринов: Това е краят, времето на правителството е преброено "}
{"url": "http://epicenter.bg/article/Karakachanov--Tselta-na-teatara-na-BSP-beshe-da-se-obarne-debatat-kato-vot-na-nedoverie-kam-kabineta-/168715/2/48", "text": "Това каза вицепремиерът Красимир Каракачанов по време на дебатите по оставката на вицепремиера Валери Симеонов, предаде репортер на Агенция \"Фокус\".  \"Днес нямаше никакъв дебат по темата за оставката на Валери Симеонов като вицепремиер. За мое най-голямо учудване нямаше нито един въпрос към Марияна Николова\", подчерта Каракачанов.   \"Не ви харесва това, което каза Цветан Цветанов, но той обяви факти. Превърнахте дебатите в цирк.  . Знаем кой стои зад момчетата с качулките на протестите. От БСП в Стара Загора раздаваха листовки на протестиращите. Не правете българския парламент заложник на оцеляването на вашия лидер\", коментира Каракачанов.   \"10% на държавните служители, от миналата година заплатите на военните, учителите, полицаите. Средства за модернизация на Българската армия, средства за нови превозни средства на полицията. Когато говорихте за престъпността, пропуснахте да кажете, че тези над 1000 души полицаи, със своята работа, доведоха до резултати в борбата с битовата престъпност. Да, не са резултатите, които всички ние очакваме, но те са видими. Не може да отречете, че това правителство, колкото и да не го харесвате, направи всичко възможно, за да повишава доходите\", допълни още Каракачанов.  По отношение на протестите, Красимир Каракачанов заяви, че няма да говори колко са били протестиращите, нито кой финансира агитките.  \"От БСП в Стара Загора раздадохте листовки на протестиращите \", подчерта още Каракачанов.  Той заяви, че Валери Симеонов си е подал сам оставката. \"Никой не го е заключвал в никакъв кабинет, никой не го е принуждавал. Г-н Симеонов прецени, че в тази ситуация е по-добре да си подаде оставката\", допълни още Каракачанов и обясни, че  \"Ако бях на ваше място, щеше да ме е срам да говоря за протести, защото в новата история на България е имало най-много, най-масови и най-озверели протести бяха по време на ваше управление\", допълни вицепремиерът.    категоричен бе вицепремиерът.  По думите му лидерът на БСП Корнелия Нинова три пъти се е опитала да внуши лъжата, че той е продавал българско гражданство, при положение, че   \"Къде започна проблемът, пак при Орешарски\", посочи още Каракачанов. \"Ако искаме да няма корупция в тази система, защото не ДАБЧ издава българското гражданство, а Министерство на правосъдието и президентът като институция бие печата. Ако искаме да няма съмнителни елементи, трябва да опростим процедурата за българите в чужбина, а не да ги мотаме години наред\", допълни вицепремирът.  \" \", каза Каракачанов във връзка с обещанието си да се застреля.     По-късно пред журналисти в кулоарите на парламента  след избирането на Марияна Николова за вицепремиер Каракачанов подчерта: \"Демографската криза е основният проблем за България. В това отношение разчитам, че г-жа Николова ще бъде изключително енергична. Трябва да бъде много настъпателна, тъй като това е царицата на проблемите в България\".  \"Нямаме никаква полза от това ние да финансираме гетата. България трябва да стимулира грамотната раждаемост. Минимум тези със средно образование\", отсече той.   \"Валери Симеонов се връща още днес в парламента. Това ще им даде възможност с Волен Сидеров да си говорят всеки ден\", категоричен е Каракачанов.   \"Не мога да ви кажа, защо \"Атака\" ги няма в зала, питайте Волен Сидеров. Четири партии сме в коалицията и всяка може да изтегли вицепремиер, министър или друг член на изпълнителната влас, когато прецени и да го замени с предложение, което направи. Това е записано и подписано\", заяви министърът на отбраната.   Каракачанов допълни, че въпросът за неговата оставка творчески или не, не е поставян. По думите му ВМРО ще настоява в Парламентарната група на \"Обединени патриоти\" да има минимум сътресения. „Няма да променяме формата на ръководството на групата“, коментира вицепремиерът.   Относно това дали Сидеров иска да е водач на листата на евроизборите, вицепремиерът заяви, че това е интересна теза. „Не е задал въпроса така. Той зададе въпроса по следния начин на Симеонов: „Ще бъдем ли заедно на евроизборите\", тъй като Симеонов каза, че след толкова много оплюване от негова страна, трябва да говори с партията си. Персонално не е обсъждано“, добави вицепремиерът.   Каракачанов коментира и днешните дебати в зала по оставката на вицепремиера Валери Симеонов: „Българският парламент за пореден път стана жертва на вътрешнопартийните битки в БСП. На Нинова й е ясно, че ако не държи хард тон и не се опитва всеки ден да сваля властта, ще я свалят нейните хора в партията, защото има огромна опозиция срещу нея“.   Той призова журналистите да отидат и да попитат протестиращите дали искат БСП и ДПС да се върнат на власт. \"Мисля, че отговорът им ще бъде \"не\". Но ако кажат \"да\", тогава ще бъде много интересно\", заключи вицепремиерът.  ", "date": "2018.11.21", "title": "Каракачанов: Целта на театъра на БСП беше да се обърне дебатът като вот на недоверие към кабинета "}
{"url": "http://epicenter.bg/article/Domuschiev--Protestite-sa-nedopustimi--tryabva-da-sprat--za-da-ne-prechat-na-ikonomikata-/168719/2/0", "text": " Това заяви председателят на КРИБ Кирил Домусчиев, който участва в среща на премиера със синдикатите и работодателите, предаде Канал 3.    Конфедерацията е категорична, че протестите в страната са недопустими и трябва да спрат, за да не се пречи на икономиката.   Вицепремиерът Томислав Дончев коментира, че съществените въпроси не трябва да се коментират само от политическите партии, а във формат тристранно сътрудничество.   – доходите в публичния и частния сектор, мерките, които трябва да предприеме държавата, за да гарантира на бизнеса работна сила, теми в сферата на енергетиката, които останаха недоразвити и ще има среща и другата седмица“, посочи Дончев, цитиран от Агенция \"Фокус\".  Председателят на КРИБ Кирил Домусчиев посочи, че такива срещи трябва да се правят, защото и работодателите, и синдикатите са важни за държавата.   защото когато икономиката е добре, има по-добро заплащане за нашите служители. През последните две години имаме двуцифрен ръст на средната работна заплата. Очакваме тази тенденция да се запази и през следващата година – в това се обединихме всички работодателски организации. Това означава, че заплатите в предприятията, в които има добра добавена стойност, ще растат значително. Но ще растат заплатите на специалистите, на хората, които искат да работят, на тези, които имат необходимите знания и умения. И продължаваме да считаме, че основният проблем в България за още по-значителен ръст в заплащането е образованието. Затова е продължим да натискаме за подобрение в образователната система и в квалификацията на нашите кадри. Защото когато имат един добър специалист, ти нямаш проблем да му дадеш и по-висока заплата“, заяви Домусчиев.  Той посочи, че най-големите опасения на работодателите са протестите в страната, които блокират ключови пътища.    Димитров посочи, че по време на срещата освен темите за увеличаването на заплатите и липсата на кадри на пазара на труда, е била засегната и темата за енергетиката.  „Нея само я започнахме, но остана за следващата седмица. Споменаваме я в контекста на това, което се случва буквално след десет дни. На 3 декември започва срещата за климата и енергетиката, на която президентът Румен Радев ще трябва да защити позицията, която ние заедно с двете министерства – на енергетиката и на околната среда и водите, говоря за двата синдиката, сме изработили през последните няколко месеца.  “, каза още Димитров и посочи, че другата седмица синдикалните и работодателските организации ще имат отново среща при премиера по тези тема.  „Но понеже това стои на дневен ред и вече властите би трябвало да говорят на един език,  “, заяви Димитров.  „Моят прочит на днешната среща при премиера е, че това всъщност е опит икономически активното население с властта заедно да се опитат да погледнат какво трябва да бъде направено през следващата година. И да се адресират най-тежките проблеми, които хората поставят.  “, каза още Димитров.  Той посочи, че 78% от работещите са в частния сектор. „Така че добрите новини в бюджета за увеличението на доходите касаят 1/6 от работещите българи.  , би трябвало да даде отговор на два въпроса – доколко справедливо разпределяме допълнителния растеж на БВП, който очакваме следващата година, и как реагираме на растящите цени на основни стоки и услуги. Това иска българският работник да чуе и смятам, че посланието е общо – до фирмите и предприятията да достигне не само посланието, но и реалната договореност за по-високи заплати“, коментира Димитров.  Председателят на КНСБ посочи, че другата тема, която е била коментирана по време на срещата,  . „Това е една инициатива, която ние сложихме на масата преди време – заедно с бизнеса и правителството да потърсим начин как трайно да привлечем няколко десетки хиляди работещи българи, които живеят в момента в Молдова и Украйна. Чухме коментари, че ще внасяме обратно цигани от там, но това не е вярно“, каза още Димитров.   ", "date": "2018.11.21", "title": "Домусчиев: Протестите са недопустими, трябва да спрат, за да не пречат на икономиката "}
{"url": "http://epicenter.bg/article/Maykite-na-detsa-s-uvrezhdaniya-spirat-protestite-/168755/2/0", "text": "Протестиращите майки на деца с увреждания приветстваха приемането на оставката на Валери Симеонов, предаде БНР.  Те прекратяват всекидневните си протести пред Министерския съвет, но ще запазят протестния си палатков лагер пред парламента, докато бъдат приети законите за хората с увреждания и за личната помощ.  Това потвърди пред „Хоризонт“ една от протестиращите - Вера Иванова:  „За новия вицепремиер нямаме коментар. Тези политически неща не ни интересуват. За нас е важно човекът, който е там, да има морал и да се замисля какво говори спрямо най-уязвимата група в обществото“.  ", "date": "2018.11.21", "title": "Майките на деца с увреждания спират протестите "}
{"url": "http://epicenter.bg/article/Zhivotnovadi-ot-Bolyarovo-kam-BSP--Sprete-agoniyata-i-tormoza-/168759/2/0", "text": "„Спрете агонията и тормоза“. Този призив отправиха животновъди от Болярово по време на среща на депутати от ПГ на „БСП за България“ с представители на земеделието и бизнеса. Тя обясниха, че от 18.07.2018г. животните са затворени на оборно гледане, но нямат умрели животни. По думите им не са дошли да вземат втори път проби, но има денонощна охрана. ”Обезщетенията не ни помагат. След като избиха животните ни, сега може да загубим пасищата си, взимат нови проби от животните ни, без да е уведомена местната администрация. Някои от нас може да загубят и субсидиите си“, обясниха те. По думите им общината не получава и нищо от разпределените от МС средства, най-вероятно поради това, че кметът е от БСП, а не от ГЕРБ. По време на срещата беше поставен и въпросът за липсата на инвестиции за ВИК сектора в малките населени места, както и за други инфраструктурни проекти. Като друг основен проблем те посочиха сериозната демографска криза. Хората попитаха за съдбата на програмата Странджа-Сакар и дали тя ще бъде изпълнена. Депутатът проф. Светла Бъчварова заяви, че за чумата по овцете е поставила множество въпроси, но до момента няма определен щам и източник на чумата. „Чума нямаше. Искаха да покажат пред ЕК колко добре реагират, но нямат план за действие и само избиха животните на хората, както действат в цялата страна“, обясни тя и подчерта, че е важен въпросът- защо частна фирма извършва дезинфекцията. „Ако до средата на декември не се вдигне карантинният период, трябва да се търси отговорност от БАБХ\", каза Бъчварова. Тя подчерта, че в България са регистрирани случаи на птичи грип, чума по овцете, чума по свинете и няма никакъв контрол от страна на БАБХ и превенция, а само поголовно избиване на животните на хората. „Без протекционизъм, без контрол какво се предлага на пазара и дали отговаря на стандартите, без финансова подкрепа от страна на държавата, няма да можем да изплуваме“, категорична бе проф. Бъчварова. По думите й на българските производители трябва да се осигури и достъп до пазар, защото иначе те нямат шанс и страната ни ще продължи да се залива от най-ниско качество стоки от Европа. Народният представител от ПГ на левицата Радослав Стойчев заяви, че целта на „Визия за България“ е да реши натрупаните проблеми в последните 30 години у нас. „Проектът не е партийна програма, а база, на която, в разговор с гражданите, да се създаде управленска програма, която да предлага решения на реалните проблеми на хората“, обясни Стойчев и поясни, че само така държавата може да се върне в ръцете на българските граждани.  Депутатът Даниел Йорданов заяви, че Визията на БСП залага нов начин на разпределение на обществения ресурс, така че да стига до всеки български гражданин. Той обясни, че с постановления на МС и лични решения на Борисов се разпределят средства към общините, където сметне за добре и където има ръководни представители на ГЕРБ. „Залагаме на концентрация на внимание върху малки и средни производители. Държавата трябва да е активен участник в разпределянето на ресурсите, така че те да стигат до животновъдство, зеленчукопроизводство, овощарство“, заяви той. По думите му те носят добавена стойност и заетост.  В дискусията взе участие и кметът на общината Христо Христов. ", "date": "2018.11.21", "title": "Животновъди от Болярово към БСП: Спрете агонията и тормоза!"}
{"url": "http://epicenter.bg/article/Gotvyat-nova-taksa-za-zavedeniya-i-hoteli---za-izlachvane-na-machove-i-filmi-/168760/2/0", "text": "Нова такса за авторски права за всеки телевизор в търговските обекти предлагат управляващите. Тя ще защитава авторските права на телевизиите при \"публично изпълнение на програмата\", предаде Канал 3.  Предложението е внесено вчера в деловодството на Народното събрание от депутати от ГЕРБ - Данаил Кирилов, Анна Александрова и Емил Симеонов от „Обединени патриоти”.   То засяга промени Закона за авторското право и сродните му права, с които разширяват значително събирането на отчисления за авторство при излъчване на радио и тв програми на публично място.  Според предложението, ако например заведение пуска футболен мач, ще дължи пари за това на колективен орган за уреждане на тези права.   Сега търговските обекти (заведения, хотели и др.) дължат годишен абонамент към „Музикаутор” и ПРОФОН за излъчваната музика в заведенията. Те събират такси съответно за авторските и сродните права. За публично излъчване на други програми - напр. футболни мачове, филми - се дължи заплащане само ако се събира такса за вход. Ако хотел или заведение постави в салона си тв екран и иска да излъчва някоя програма, е достатъчно да сключи договор с тв доставчик.  Предложението на управляващите е излъчването на радио/тв програма на публично място вече да се заплаща, без значение каква е тя - новинарска, филмова, спорт, музика. Тези отчисления ще се събират от представителна организация на радио и телевизионните оператори. Според вносителите така ще се постигне по-обширна закрила на авторските и сродни права (носители на такива са продуцентите, режисьорите, сценаристите и др.), а постъпленията ще насърчат инвестициите в съдържание.  Вносителите на предложението изтъкват и още един мотив, а именно ограничаване на недобросъвестното деклариране на абонатите от страна на кабелните и сателитните оператори.   ", "date": "2018.11.21", "title": "Готвят нова такса за заведения и хотели - за излъчване на мачове и филми "}
{"url": "http://epicenter.bg/article/Volen-Siderov-iznudval-kolegite-si-za-go-napravyat-vodach-na-evrolistata-na-OP-/168762/2/0", "text": " Това разкри пред   вицепремиерът Красимир Каракачанов  . С това негово желание останалите от ОП не се съгласили и изтъкнали аргумента, че вицепремиерският пост няма нищо общо с договорка за евроизборите. . Това бе и причината той да си тръгне гневен и предсрочно от коалиционния съвет на ОП.   лидерите на ВМРО и на НФСБ едва ли не да се подпишат, че трите партии, че отидат заедно на евровота и че той ще води евролистата.    бил настоятелният въпрос на атакиста.  отговорил му Валери Симеонов и пояснил:    \"Той зададе въпроса по следния начин: \" , разказа Каракачанов и в кулоарите на НС. \"На този въпрос моят отговор беше, че винаги съм смятал, че трябва да се явим заедно на евроизборите. Докато г-н Симеонов отговори:  Това беше драмата разказа Каракачанов.   , настоявал обаче Сидеров, който от 8 часа сутринта до късния след обяд, когато напусна ядосан заседанието, изпил една бутилка уиски от резервите на премиера Борисов. Още щом седнали при премиера да изчистват неразбориите си,   Тогава Борисов извадил бутилка уиски, която до края на деня била пресушена. Никой не пил от нея, освен Сидеров, разказаха свидетели на драматичната сбирка.  Премиерът се опитвал на няколко пъти да сдобрява \"патриотите\", пасторски да им говори като на \"неверници\", но това не успокоило страстите им.   Но това не променило позицията на Сидеров, който в отговор на това, че не получил подкрепа за мястото си в патриотичната евролиста, днес отказа да подкрепи номинираната от Валери Симеонов за вицепремиер Мариана Николова, която е била негов началник на политическия кабинет.   \"Има проблеми, вчера сме си говорили 4 часа. Резултатът е, че \"Атака\" ги няма в залата, питайте ги тях защо\", коментира още Каракачанов.   В коалиционното споразумение пише, че всяка партия има право да оттегли вицепремиер, министър или друг член изпълнителната власт, и да го замени с предложение, което направи, припомни още той Каракачанов предрече успокояване на страстите в ОП със завръщането на Валери Симеонов в парламента и уточни, че    \"Смятам, че това ще даде възможност всеки ден да си говорят заедно в една стая с колегите и да имат възможност за диалог\", прогнозира военният министър.   вицепремиерът заяви, че очаква да бъде особено енергична по темата демографска политика.  \"Това е царицата на проблемите в България. Какви високи доходи, когато се оказва, че в България няма кой да работи. , коментира още лидерът на ВМРО.", "date": "2018.11.21", "title": "Волен Сидеров изнудвал колегите си да го направят водач на евролистата на ОП "}
{"url": "http://epicenter.bg/article/Novata-vitsepremierka--Az-sam-poznavala-Valeri-Simeonov--no-blizki-otnosheniya-s-nego-nyamam-/168767/2/0", "text": "Новата вицепремиерка Марияна Николова призна, че кандидатурата й не е била подкрепена от \"Атака\". Тя не пожела да коментира отказа от подкрепа на Волен Сидеров, но потвърди, че , и от Красимир Каракачанов. \"Аз не мога да коментирам представителите на \"Атака\", аз съм излъчена от коалиция ОП и съм избрана от НС\", отговори тя.   \"Първо трябва да се запозная с работата на кабинета до момента по отношение на социалната политика, тъй като моята длъжност беше административна като началник на кабинета\", направи уговорката Николова. Т  - избрали я сред още десетина кандидати заради богатия административен опит.   изповяда още неговата наследничка, съобщи Канал 3.   защото това е в прерогативите на министър-председателя.   \"Ако той бъде запазен,   заяви Николова.  Николова коментира и изказването на вицепремиера по адрес на майките на деца с увреждания, заради което те му поискаха оставката и излязоха на протест.  \"Вижте, аз съм майка на първо място. За изказване на политици не мога да правя изявления. Моят изказ не е такъв по принцип\", каза Николова.  Попитана дали ще й тежи наследството на Валери Симеонов, вицепремиерката заяви: \"Не съм човек, на когото нещо тежи, избрана съм за вицепремиер, да работя в полза на гражданите и да изпълнявам управленската програма на правителството\".  Николова каза, че има подкрепата на правителството и помоли медиите за толеранс от седмица-две медиите.   - пост, който заемаше преди Валери Симеонов да даде оставката си.   Николова планира също да проведе срещи със синдикатите, работодателите и кметовете по темата за доходите. \"Доходите са важен приоритет, всеки иска да бъде нает и да получи повече\", отсече Марияна Николова.  В коментар на закона за шума и акциите по морето, вицепремиерката припомни, че проектът се намира в Народното събрание, но подчерта, че особено ромските сватби са голям проблем и трябват санкции.  Марияна Николова опроверга информацията, че член на Софийската адвокатска колегия - членувала в нея преди много години. Тя заяви още, че никога не е членувала в политически партии и никога не е била телевизионна водеща.  Първоначално Николова пробва да се измъкне от медиите в парламента с извинението, че ще направи изявление в Министерския съвет, но след засада и уговорки все пак застана зад трибунката в кулоарите и отговори на въпросите на журналистите.  Веднага след избора й пък досегашният й шеф Валери Симеонов се измъкна от парадния вход далеч от медиите и отказа да каже защо не е бил в пленарната зала по време на дебатите за избора й. Той изгледа дискусията от телевизора в стаята на зам.-председателя на НС Емил Христов.  Николова бе избрана без гласовете на коалиционния партньор \"Атака\", заменен от обявения п време на дебатите от ДПС за нов златен пръст Веселин Марешки и неговите депутати. БСП и ДПС също гласуваха против.", "date": "2018.11.21", "title": "Новата вицепремиерка: Аз съм познавала Валери Симеонов, но близки отношения с него нямам "}
{"url": "http://epicenter.bg/article/Frenskiyat-sad-reshava-vrashtat-li-se-Banevi-v-Balgariya/168679/3/0", "text": "Френски съд днес решава дали да бъдат екстрадирани в България Николай и Евгения Баневи. Апелативният съд ще реши дали съпрузите да бъдат върнати у нас по разследването за източването на завод „Полимери“, предаде Нова телевизия. Бизнесмените Баневи бяха задържани на 26 октомври на летището в Ница. Според адвоката им - на път за София. С тях бяха и трите им деца. До момента френският съд отхвърли молбата на Евгения Банева да я пусне от ареста, за да се грижи за децата си.    ", "date": "2018.11.21", "title": "Френският съд решава връщат ли се Баневи в България"}
{"url": "http://epicenter.bg/article/Vtoro-denonoshtie-prodalzhavat-vazstanovitelnite-deynosti-v-Kresnenskoto-defile/168765/4/0", "text": "Второ денонощие продължава работата на аварийните екипи на Национална компания „Железопътна инфраструктура“ (НКЖИ) по отстраняване на скалните късове, паднали в района на с. Черниче в Кресненското дефиле, съобщиха от пресцентъра на дружеството.  При проливен дъжд и ниски температури продължава разбиването на големите скални маси и тяхното отстраняване. Тази вечер повреденият локомотив ще бъде извозен до гара Черниче, след което незабавно ще започне работата на служителите на НКЖИ по възстановяването на около 100 м железен път.  До възстановяване на движението пътниците между Благоевград, Петрич и Кулата се движат с автобуси по разписанието на отменените влакове и обслужват всички гари и спирки по маршрута им на движение.  ", "date": "2018.11.21", "title": "Второ денонощие продължават възстановителните дейности в Кресненското дефиле"}
{"url": "http://epicenter.bg/article/Kevork-Kevorkyan--Mutri-i-mutri---sled-ostavkata-/168698/11/33", "text": "Оставката на Симеонов показа, че все още има някаква енергия в Народа.  За Властта обаче тя е само повод за сватовничество.  Трябва да бъдат успокоени Трите Булки – наричани неизвестно защо Обединени Патриоти, на които все не може да се угоди.  Симеонов с основание вярваше, че нищо не го заплашва.  Защото от десетилетия Властта говори както й падне, говори безобразно, арогантно, презрително на обикновените хора.  И всеки, който попадне във Властта, веднага прихваща от този език, той е като нелечима срамна болест.  Свястното говорене е заточено в някакъв концлагер. Щутовщините на Сектата нямат край.  Преди няколко дни Плевнелиев, например, пак изтърси една нахална глупост:  „Не съм убеден в автентичността на тези протести. Не съм убеден дали не сме свидетели на геополитически сблъсък на наша територия”.  Майките и инвалидните колички предизвикват геополитически конфликт! Фонтанът на тоя човек няма запушване.  И още нещо изтърсил Фонтанът:  „Бедността не е порок, това е състояние, от което не трябва да се отчайваме, а трябва да работим“.  Цяло чудо е, че милионите напълно зарязани пенсионери и всички останали бедняци все още търпят подобна словесна разпасаност.  Обади се и бившият министър на вътрешните работи Валентин Радев – трябвало да се действа с по-твърде ръка срещу протестите.  На него не му минава и през ум, че с по-твърда ръка трябва да се действа срещу циганите, примерно.  Защото насилията в циганските гета ескалират.  Властта свикна с издевателствата над полицаите – и предпочита да не мисли, какво ще се случи, когато циганите се надигнат.  Циганското Надигане ще бъде катастрофално.  Властта обаче е взидана само в днешния ден, нищо по-далеч от носа й не я интересува.  Симеонов го лустрираха заради езиковата му вандалщина.  Но по телевизиите вилнеят словесно още немалко вандали, които си позволяват да наричат „мутри“ протестиращите.  А самите те са истински вонливи мутри. Но ги търпят.  Цветанов отново е неподражаем. След оставката на Симеонов казал, че тя ще успокои страната.  Не се е сетил да каже, че оставката ще нахрани бедните, ще излекува болните, ще даде бъдеще на децата.  Обаче самият Живот Български се бунтува – не можеш да го нахраниш с оставки.  От Камбанарията на Властта мравунякът долу изобщо не се вижда.  Ако го видят пък – сега по време на протестите – веднага го мутросват.  Наричат хората мутри – и така пак поругават Народа.  Много им е лесно да нарекат някого мутра – защо ли?  Покажете ги най-после тия мутри - не се дръжте като пъзльовци.  Наричат мутри най-обикновени хора, предимно млади – вижте репортажите и снимките, докато още не са ги уплашили с полицейски актове.  Мутрясали от алчност и власт говорят за мутри.  Вие сте хора с памет – запомнете ония, които ви наричат мутри.  Запомнете мазните им физиономии  Сякаш е невъзможно вече да се постави някакъв филтър пред словоблудците слагачи, пред бабаитите от екрана – депутати, министри и, разбира се, охранени мутри, които се препитават като политолози.  Един/Гълъбов каза преди няколко месеца, че онези които протестират срещу кражбата на българска история, обслужват „Доктрината Путин“ – ей такава идиотщина.  Виждате какво се случва сега с прехваления ни договор с Македония.  Но това няма значение за хрантутниците, които се влачат по корем пред Властниците  Същият сега пък казал, че протестите не са сериозни, понеже имали разнородни искания.  Така е, щом Животът е продънен отвсякъде.  Сериозно охранените слагачи обаче трудно ще схванат това.  Надмогнали си масрафа - и се подиграват на хората.  Протестите, макар и скромни, все пак дадоха представа за по-общата картина – иначе всяко селище, заради прелестните ни пътища, е скрито в собствената си капсула.  И Големият Мрак не се вижда.  Като по поръчка, тия дни съобщиха, че пътищата в Северозападна България са най-смъртоносни в ЕС.  Телевизиите излъчват една направо невъзможна за нормалния свят реклама.  Тя е на застрахователна компания и гласи:  \"Българските пътища НЕ СА СКУЧНИ!\"  Вече ни подиграват и с реклами.  От най-високата камбанария виждат ли черните балони - и какво мислят за тях? Символ на какво са те?  ***  ", "date": "2018.11.21", "title": "Кеворк Кеворкян: Мутри и мутри - след оставката "}
{"url": "http://epicenter.bg/article/S-pomoshtta-na-fondatsiya--Balgarska-pamet--izliza-unikalno-fototipno-izdanie-na--Ribniya-bukvar-/168727/6/0", "text": "Сдружение „Българска история“, подкрепено от Фондация „Българска памет“, пуска на пазара уникално луксозно издание на „Буквар с различни поучения“ („Рибен буквар“) на д-р Петър Берон.и   То ще бъде посветено на 220-годишнината отрождението на именития българин, която отбелязваме през 2019 г. Луксозното издание на Бероновия буквар ще може да бъде закупено онлайн още на 23-ти ноември, а в книжарниците ще бъде налично в края на месеца.   Изданието се отличава с това, че паралелно до оригиналните текстове от „Рибния буквар“ е разположен и осъвремененият текст на проф. Лилия Илиева, така че читателят да е улеснен впроцеса на четене. Книгата предлага множество бележки под линия и богат предговор, които потапят читателя в контекста на създаването на този бележит  труд, ограмотил цели поколения в миналото.   Фототипното издание на „Рибния буквар“ е с твърди корици и прави сериозна заявка за малкото подобни издания,които показват, от една страна, автентичното съдържание на буквара, а от друга, актуализирана информация по съответната тема.   За улеснение на читателя, книгата предлага структурирано поднесена информация в отделни раздели, тъй като„Рибния буквар“ по начало има характер на цялостен курс за начално обучение,изграден по научна методика.   Осъвременяването на текстовете е реализирано от Лилия Илиева, която е професор по Общо и сравнително езикознаниев ЮЗУ „Неофит Рилски“ – Благоевград. Тя е преподавател по Етнолингвистика и вПУ „Паисий Хилендарски“. Била е лектор по български език и култура в Пекинския университет за чужди езици, Китай и е автор на множество публикации в българскии чуждестранни периодични издания по въпросите на езикознанието.    „Рибния буквар“ на д-р Петър Берон може да бъде закупен на адрес    Сдружение „Българска история“   Основна задача пред сдружение „Българска история“ е съхраняването и популяризирането на българската история чрез развиване на един от най-големите образователни сайтове у нас, обиколки на училища с цел изнасяне на уроци по родолюбие, създаване на образователни клипове, документални поредици, късометражни филми и телевизионни предавания, посветени на бележити лица и събития от родното минало. От 2017 г.„Българска история“ развива активна издателска дейност. Портфолиото наиздателството съдържа над 50 образователни продукта, сред които книги, списания, карти, календари и др.   Фондация „Българска памет“   Фондация „Българска памет“ е учредена през    2007 г. от д-р Милен Врабевски. Тя се занимава с разработването на креативниевропейски проекти, както и с инициативи за съхраняване на българското културно наследство, историческа памет и национално самочувствие.Приоритетите на фондацията се реализират в четири основни направления:Утвърждаване на националното чувство у най-младите, чрез инициативи за опазванена културно-историческото наследство; Инициативи за борба с демографската кризав България; Образователни инициативи за интеграция и социализация на българските общности от историческата диаспора; Инициативи за изграждане на икономика на знанието и реализация на младите хора в България. Фондацията подкрепя национално отговорни инициативи в духа на демократичните ценности на Обединена Европа – плурализъм, толерантност, автономност и съгласие.         ", "date": "2018.11.21", "title": "С помощта на фондация „Българска памет“ излиза уникално фототипно издание на „Рибния буквар“"}
{"url": "http://epicenter.bg/article/Tramp-pomilva-dve-puyki-po-sluchay-Denya-na-blagodarnostta-/168687/7/0", "text": "Президентът на САЩ  и  на този американски празник, предаде АП, цитирана от Дарик. Тръмп обаче шеговито предупреди, че макар и да са  , може  , които от януари ще имат мнозинство в новия състав на Камарата на представителите и обещават да разследват действията и търговските контакти на президента републиканец. Белият дом организира  , за да се определи . Тръмп обяви, че . \"Това бяха честни избори. За жалост   на гласовете и все още сме в спор с Морков. Трябва обаче за съжаление да ти кажа, Морков, че резултатът не се е променил. Жалко за Морков\", пошегува се Тръмп. Той в крайна сметка  , където за тях  \"Предупредих ги, че има вероятност демократите от Камарата на представителите да им пратят призовки. За жалост не мога да ви гарантирам, че помилванията няма да бъдат блокирани от съда в Сан Франциско\", добави Тръмп, имайки предвид Федералния съд, който е отменил някои от решенията му. След това   и заяви, че в Деня на благодарността американците \"се обединяват в дух на любов, разбиране и радост като едно много гордо американско семейство\" и добави, че    Той също така благодари за съществуването на \"мъжете и жените, които защитават нашите семейства и нашето знаме\" и на дислоцираните в чужбина американски военнослужещи. по случай  бе създадена от президента Джордж Буш-баща през 1989 г.", "date": "2018.11.21", "title": "Тръмп помилва две пуйки по случай Деня на благодарността "}
{"url": "http://epicenter.bg/article/-quot-Ledena-kasha-quot--spava-podviga-na-Petar-Stoychev-vav-vodite-na-Antarktida-/168712/8/0", "text": "Световният шампион по плуване в открити води - Петър Стойчев, все още е в очакване на старта на екстремното състезание в ледените открити води на Антарктида. Българинът, който има рекордните 11 купи по плувен маратон, и още 15 състезатели от 9 страни трябваше да започнат екстремното състезание, но атмосферните условия все още не позволяват то да започне, предаде бТВ.  Причината е наличието на лед във водите, в които трябваше да се проведе маратонът с дължина 1000 м.  \"На работната среща, която имахме в Пунта Аренас, ни беше съобщено, че там, където отиваме, е спокойно и във водата няма лед. Лично капитанът ни показа локацията, която е на 3072 километра от пристанището в Чили, но при пристигането ни се оказа, че се намираме в залив пълен с лед. Нещо като ледена каша. Абсолютно невъзможно за плуване. Всички, които отговарят за нашето състезание, са добре запознати с района и бяха силно учудени, че според последните сателитни снимки там е чисто от към лед, но вероятно няколко часа преди нас се е разпаднал айсберг или ледник и е надробил водата. Според мен, можеше да не изминем толкова път и да попаднем в тази ситуация, но нищо вече не може да се направи. Със сигурност състезание ще има, в момента се правят нови изчисления за мястото на старта\", заяви Стойчев.  Българинът за първи път ще плува около водите на най-южния континент. Преди да замине на поредното си приключение, той заяви, че точна дата за старт на състезанието няма. Началото на надпреварата ще бъде дадено по усмотрение на организаторите и капитана на кораба.  ", "date": "2018.11.21", "title": "\"Ледена каша\" спъва подвига на Петър Стойчев във водите на Антарктида "}
{"url": "http://epicenter.bg/article/Robart-de-Niro-pak-se-razvede-s-Greys-Haytauar/168688/10/100", "text": "Американският актьор Робърт де Ниро пак се разведе със съпругата си Грейс Хайтауър, предаде Холивуд рипортър, цитиран от Новини.бг Звездата от кинокласиката \"Шофьор на такси\" и неговата колежка сложиха край на почти петнадесетгодишния си брак. Това е вторият развод на артистичното семейство. Те сключиха своя първи брак през 1997 г., но две години по-късно двамата се разделиха.  Хайтауър и де Ниро се събраха отново през 2004 г. Двамата имат син и дъщеря (съответно на 20 години на шест години).", "date": "2018.11.21", "title": "Робърт де Ниро пак се разведе с Грейс Хайтауър"}
{"url": "http://epicenter.bg/article/Melaniya-Tramp-vpechatli-s-palava-roklya--podchertavashta-figurata---/168690/10/84", "text": "  по време на  за връчване на , провела се в Белия дом. 48-годишната първата дама на САЩ застана до съпруга си, облечена в кралско синя рокля на  . Тоалетът, който може да бъде намерен на цена от 1140 долара, е с цип по целия гръб, очертавайки перфектната ѝ фигура. Явно  си харесва тази рокля, тъй като беше с нея и по време на дебатите на кандидатите за президент на САЩ от Републиканската партия през 2016 година. Президентският Медал на свободата е най-високото отличие на САЩ за граждански заслуги. Отличието се присъжда на творци, учени, спортисти, филантропи за техния принос към културата или мира.   Източник: Дарик", "date": "2018.11.21", "title": "Мелания Тръмп впечатли с палава рокля, подчертаваща фигурата ѝ "}
{"url": "http://epicenter.bg/article/Blizki-na-Grisho-se-obyaviha-protiv-vrazkata-mu-s-Nikol/168709/10/100", "text": "Григор Димитров е подложен на масирана психологическа атака от страна на приятели и роднини. Причината е, че близките на звездата не одобряват връзката му с певицата Никол Шерцингер.   Припомняме, че наскоро двамата се бяха изпокарали, дори се стигна до кратка раздяла, но искрите отново пламнаха и българинът и американката отново се събраха... и пак го удариха на живот – този път в Лос Анджелис. От обкръжението на Гришо обаче са категорични, че основната причина за неговия срив на корта се крие в американската певица. „Първо му намеквахме, после директно му казвахме да остави Никол. Та тя е като пиявица, която му изсмуква топките. А без топки, разбирайте без характер и психика, прогресът е немислим”, категорични са авери на най-добрия български тенисист за всички времена, цитирани от Блиц. Против връзката му с Никол е и неговият баща Димитър. Той обаче нямало как да бъде краен при разговорите си със сина си. Но често му правел намеци, че с американката всичко е изчерпано и е добре да настъпи промяна. „Никол е вече на 40 години. Едва ли мисли за деца и семейство. Тя обича този си начин на живот – купони, пътувания, секс и адреналин на макс. Но тези неща са до време. Хубаво е Григор наистина да помисли за рязък завой в друга посока”, философски заключават негови близки.", "date": "2018.11.21", "title": "Близки на Гришо се обявиха против връзката му с Никол"}
{"url": "http://epicenter.bg/article/Ninova-pita-Tsvetanov--Kato-chlen-na-US-na--quot-Evropol-quot--shte-informirate-li-partnyorite-ni-za-Pasportgeyt-/168705/2/0", "text": "Във връзка с Паспортгейт лидерът на БСП Корнелия Нинова отправи остро запитване към зам.-председателя на ГЕРБ Цветан Цветанов от парламентарната трибуна.   \"Като член на УС на \"Европол\" какво ще направи Цветан Цветанов, за да информира европейските страни за пробива в европейската сигурност, който допуска правителството на Бойко Борисов\", обърна се към шефа на депутатите от ГЕРБ Нинова. \"Г-н Цветанов, в името на европейското развитие на България ви питаме, подкрепяте ли политиката на правителството на Бойко Борисов, чрез която се издават фалшиви документи за европейско гражданство и се нанася удар по европейската сигурност. Какво ще направите като член на УС на \"Европол\", за да информирате европейските страни за пробива в европейската сигурност, които допуска правителството на Бойко Борисов и вицепремиерът, който носи отговорност за този сектор\", атакува Нинова.  ", "date": "2018.11.21", "title": "Нинова пита Цветанов: Като член на УС на \"Европол\" ще информирате ли партньорите ни за Паспортгейт?!"}
{"url": "http://epicenter.bg/article/Tsvetanov--BSP-ne-specheli-nishto-ot-debata---predizvikaha-konflikti--koito-shte-gi-srinat-na-izbori-/168706/2/48", "text": "БСП не спечели нищо от дебата – предизвикаха конфликти, защото си мислят, че ги крепят на повърхността, но те ще ги сринат на избори. Това каза председателят на ПГ на ГЕРБ Цветан Цветанов по време на дебатите по оставката на вицепремиера Валери Симеонов, предаде репортер на Агенция „Фокус“.  „Не мога да разбера кога колегите от БСП са искрени и кога не са. Колеги от БСП, спомням си думите, които бяха казани от ваш депутат и то в предизборна кампания“, каза още Цветанов и визира изказването на Крум Зарков в телевизионния ефир, че ще с бивши ченгета от ДС са замисляли да тормозят нечии дядовци.  „Това, което направи депутат от левицата - да обиди всички български граждани, като да каза, че 80% от тях са дебили. Този народен представител понесе ли някаква отговорност?“, попита Цветанов.  „Искам да попитам народният представител, който нарече всички депутати убийци, някой понесе ли отговорност за това? Или много е добре да се скрием за дадена тема“, заяви още Цветанов.  Той обърна внимание и на депутат от БСП, обвинен в пране на пари в особено големи размери и посочи, че само Вежди Рашидов има право да говори за олигарси. По отношение на коалицията ГЕРБ-„Обединени патриоти“, Цветанов коментира:  „Няма да скрия от вас, че имаме и различия, че емоцията е много по-голяма в тези отношения помежду ни. Имаме 4-годишна управленска програма и не сме направили отстъпление ежеседмично и годишно. Темата за хората с увреждания, майките и техните деца, нека си припомним какво направихте вие, когато имахте възможност да управлявате.“  „Нека не говорим колко беше минималната работна заплата във вашия управленски мандат само преди две три години. Нека да припомним какъв е ангажиментът на настоящото правителство – това е да увеличаваме ежегодно минималната работна заплата“, допълни още Цветанов. Той обърна внимание, че при БСП е имало средна работна заплата 828 лв., имаме средна работна заплата към настоящия момент 1117 лв.  По адрес на „Воля“, Цветанов заяви: „Някой път имат различия с управляващото мнозинство по секторни политики, но показват ангажимент към своите избиратели, че интересът на страната е по-важен от междуличностните пристрастия на всеки един от тях“, каза Цветанов. По думите му сега правителството е стабилно. Той посочи, че са видели при служебен кабинет какво прави президентът Радев. \"Да отива в спирала на една нестабилност\", каза Цветанов.  Валери Симеонов подава оставка, воден от националния и обществения интерес и за да намалим напрежението в обществото, каза още председателят на ПГ на ГЕРБ.  „Този дебат трябваше да бъде много по-продуктивен. Трябваше да бъде сблъсък на политики, а не на популизъм и това, което са свикнали да правят БСП. За тези, които смятаха, че ще бъде отнет гласът на опозицията - радвам се, че Корнелия Нинова се върна в пленарна зала. Тя отсъстваше от този дебат, за който настояваше да се проведе“, заяви Цветан Цветанов.  „Темата, която провокира сериозно обществено негодувание бе изказване на вицепремиера Валери Симеонов. Както премиерът, така и аз казахме, че подобни думи не трябва да си позволяват българските политици. Той ще понесе своята отговорност“, каза още Цветанов.  ", "date": "2018.11.21", "title": "Цветанов: БСП не спечели нищо от дебата – предизвикаха конфликти, които ще ги сринат на избори "}
{"url": "http://epicenter.bg/article/Pochina-bivshiyat-pravosaden-ministar-Vasil-Gotsev/168723/2/0", "text": "На 20 ноември внезапно почина в дома си видният български юрист и политик Васил Стоянов Гоцев, съобщиха неговите близки.   Панихидата ще се състои на 23 ноември в храм Света София, от 12 часа.   Васил Гоцев е роден на 21 юли 1929 година в София. Завършва право в Софийския университет \"Климент Охридски\" през 1951 година, след което работи като адвокат в Перник и София.   От 1986 година преподава гражданско право в Софийския университет. Гоцев става член на възстановената Демократическа партия, част от Съюза на демократичните сили, и от 1991 година е избиран три пъти за народен представител.   От 1997 до 1999 година e министър на правосъдието и правната евроинтеграция в правителството на Иван Костов. От 2001 до 2011 година Васил Гоцев е съдия в Конституционния съд от квотата на Народното събрание.", "date": "2018.11.21", "title": "Почина бившият правосъден министър Васил Гоцев"}
{"url": "http://epicenter.bg/article/Atanasova-kam-Ninova--Narodnoto-sabranie-ne-e-Ninovalend--Pokazhete-si-fisha-ot-zaplatata-/168725/2/0", "text": "Спор кой колко пари получава от парламентарната каса, се завихри днес в парламента. Поводът е обявеното от лидера на БСП Корнелия Нинова намерение червените да предложат замразяване на депутатските заплати на нивото им отпреди две години под предлога, че хората протестират срещу ниските доходи в страната и е неморално възнагражденията на законотворците да растат, като се актуализират на всеки три месеца.   В тази връзка Десислава Атанасова от ГЕРБ призова Нинова, която заедно с колегите си от БСП напоследък бойкотира пленарните заседания да оповести под каква сума се подписва самата тя.   \"От понеделник призовавам Корнелия Нинова, да покаже фиша си за заплата от последния месец, в който не ходи на работа, а представя \"визията\". Тъй като, личният пример е важен, а паметта изневерява, то е време да се върнем назад, в 2013 - та.   Тогава възнаграждението на депутат от ПП ГЕРБ беше различно, заради истинския бойкот на управлението \"Орешарски\" с мандатоносител БСП, аферата \"Костинброд\" и задкулисието. И тогава ПП ГЕРБ беше първа политическа сила! Заплатата на народен представител през 2013 беше 2196 лева, а получавах - 489 лева!   През 2013 година аз и колегите ми от парламентарната група на ПП ГЕРБ, съзнателно се лишихме от около 70% от възнаграждението си, пътуването в командировки и ползването на служебни автомобили, което не е факт днес, нито за Нинова, нито за някой от парламентарната група на БСП. Вие, само от 18% ли сте готови да се лишите, въпреки че не ходите на работа? - странен “бойкот”!   Кога или къде тези, които не работят, получават еднакво възнаграждение с тези, които работят? - При комунизма или в Парламента, когато там е Нинова? Само, че демокрацията Ви отне комунизма, а Народното събрание не е Ниноваленд! Ако греша, опровергайте ме - с факти и фиш! Корнелия, твой ред е!\".  ", "date": "2018.11.21", "title": "Десислава Атанасова показа каква заплата е получавала през 2013 година"}
{"url": "http://epicenter.bg/article/Mariyana-Nikolova--Ne-moga-da-komentiram--Ataka--izlachena-sam-ot--Obedineni-patrioti--/168728/2/0", "text": "Не мога да коментирам „Атака“, излъчена съм от „Обединени патриоти“ и съм избрана от Народното събрание. Това каза новият вицепремиер Марияна Николова на брифинг в Народното събрание, предаде репортер на Агенция „Фокус“. Тя посочи, че нейният приоритет ще са икономиката и демографската политика.  „Интерес за мен представляват децата – те са нашето злато. Искам да кажа, че ако ресорът на отговорност е свързан със Държавната агенция за закрила на детето, аз ще искам да ми бъдат представени конкретни мерки“, каза Николова.  Никога не съм членувала в политическа партия, нито съм била телевизионна водеща, отговори Николова на въпрос дали е работила в телевизия и дали е членувала в НДСВ.  Попитана дали изборът ѝ за вицепремиер ще укрепи правителството, Николова заяви: „По отношение на кабинета не мога да кажа до момента дали моята длъжност укрепва кабинета, или не“, каза още Николова.  Вицепремиерът заяви, че тя има подкрепата на кабинета.  „Считам, че ще има приемственост в последователната политика, която правителството води“, заяви още Николова.   Ако майките на деца с увреждания изявят желание за среща, аз съм готова да проведем такава, коментира още Марияна Николова.  „Моята кандидатура е излъчена от коалиция „Обединени патриоти“, но ще търся диалог с всеки народен представител. За момента не усещаме нежелание от тяхна страна за това“, обясни Николова.  Попитана каква е оценката й на протеста на майките на деца с увреждания, тя отговори: „Разбирам майките дотолкова, доколкото те наистина са преживели много. Аз също съм майка и това е важно да се отбележи. И един от моите приоритети ще бъде българското дете“.  Николова посочи, че ако някоя от майките иска диалог с нея, тя е готова на такъв. „Като член на кабинета при заявено искане за среща от страна на конкретна група, винаги съм готова за такава. С моето поведение и с моите действия към момента не съм направила нещо, с което да формулирам конкретно отношение към майки или към друг“, коментира тя.  На въпрос дали застава зад позицията на Валери Симеонов, че всичко е едва ли не изкривено от медиите и това, което той е казал, не е съвсем така, Николова отговори, че е гледала изявлението. „Но първоначално в медиите не беше дадено цялото изявление. След като вече се даде цялото, тогава се разбра неговият пълен смисъл. Това мога кажа.“  Попитана колко време й е трябвало да размисли дали да приеме поста на вицепремиер, Николова отговори: \"Всичко стана много бързо\". Тя посочи, че за нея тази длъжност е отговорност и чест. „Нека да видим какъв ще е възложеният ресор на отговорност от страна на министър-председателя и съответно мога да кажа какви конкретни действия и мерки ще предприема“, обясни тя. Николова посочи, че е готова да взаимодейства с всеки един народен представител. „А Валери Симеонов е народен представител“, каза още тя.   ", "date": "2018.11.21", "title": "Марияна Николова: Не мога да коментирам „Атака“, излъчена съм от „Обединени патриоти“ "}
{"url": "http://epicenter.bg/article/Liniyata-Petrich---Blagoevgrad-nyama-da-bade-vazstanovena-navreme/168729/2/0", "text": "Отварянето за движение на жп линията Петрич – Благоевград няма да бъде изпълнено в срок заради проливния дъжд, който възпрепятства работата на хората, разчистващи трасето, съобщи  bTV .   В понеделник върху релсите от участъка, който минава през Кресненското дефиле, се стовари огромна скална маса, която все още стои на трасето.   Вчера сутринта от Национална компания „Железопътна инфраструктура” съобщиха, че линията ще бъде отворена до 48 часа, но изглежда срокът няма да бъде спазен.   Служители на държавното предприятие разбиват огромната скала, а на място е пристигнал и помощен влак, който ще изтегли повредения вследствие на сблъсъка локомотив.   Състоянието на тримата служители на БДЖ вече е по-добро. Очаква се утре да бъде изписана началникът на локомотива.", "date": "2018.11.21", "title": "Линията Петрич – Благоевград няма да бъде възстановена навреме"}
{"url": "http://epicenter.bg/article/Vizhte-resheniyata-na-pravitelstvoto-ot-dnes/168731/2/0", "text": "  Правителството предлага на Президента на Република България да издаде указ за награждаване на Добрина Василева Харалампиева - Енева с орден „Св. Св. Кирил и Методий“ - първа степен за големите й заслуги в областта на културата.   Добрина Василева Харалампиева – Енева (Бина Харалампиева) има над 35 години професионален опит като театрален, оперен и телевизионен режисьор. Реализирала е над 100 постановки на различни сцени в страната и има 25 години опит като директор на театрални институции. В периода 1992-95 г. е директор на Врачански драматичен театър, а от 1995 г. - на Малък градски театър „Зад канала“.   Постановките на Харалампиева са награждавани на престижни театрални форуми в България и в чужбина и са играни в Македония, Чехия, Румъния, Израел, Австрия, Германия, Англия, Босна и Херцеговина и др.     Правителството одобри участието на България в 58-то издание на Международната изложба за изкуство - Венецианско биенале, което ще се проведе в периода 11 май – 24 ноември 2019 г. във Венеция.   С участието на страната ни се цели популяризиране на постиженията на съвременното българско изкуство, стимулиране на двустранното сътрудничество в областта на визуалните изкуства и мобилността на творците, утвърждаване имиджа на България и използването на капацитета на страната за постигане на значими външнополитически цели и приоритети в областта на културата и визуалните изкуства.   Биеналето е мултидисциплинарно и повече от 120 години е сред най-престижните културни институции в световен мащаб. Международната изложба за изкуство представлява своеобразен анализ на състоянието на визуалните изкуства по отношение пазара на изкуствата, мобилността на колекции и автори, обучения на професионалисти, междукултурното измерение и обмяна на опит.     Правителството прие Годишен доклад за състоянието и развитието на земеделието за 2018 г. - Аграрен доклад 2018. В него е направен обстоен анализ на състоянието и развитието на земеделието през 2017 г. и са представени прогнозни данни за 2018 г.   През 2017 г. брутната добавена стойност, създадена в отрасъл „Селско, горско и рибно стопанство“, възлиза на 4,1 млрд. лева по текущи цени, като бележи реален ръст от 8,9% спрямо предходната година.   Търговията с аграрни стоки продължава да формира значително положително салдо за България, в размер на над 1 млрд. евро за 2017 г. По схемите за директни плащания и преходна национална помощ за кампания ‘2017 към края на юни 2018 г. са оторизирани средства в размер на близо 1,7 млрд. лева - общо от Европейския фонд за гарантиране на земеделието и от националния бюджет.   В рамките на 2017 г. по Програмата за развитие на селските райони за периода 2014 - 2020 г. са извършени плащания в размер на 487,9 млн. лева. В подкрепа на земеделските производители в страната, през 2017 г. са предоставени 250,8 млн. лева под формата на държавни помощи.     Правителството одобри Списъка със защитени детски градини и защитени училища за учебната 2018/2019 година. Общо 260 са образователните институции, включени в него - 100 защитени детски градини и части от детски градини, които се намират в 100 населени места на 25 области, и 160 защитени училища, разположени в 106 общини на 26 области.   Списъкът е изготвен в резултат на мотивирани предложения на кметовете на общините след решения на общинските съвети, извършени проверки от регионалните управления на образованието и на анализ на информацията от информационните карти на детските градини и училищата в страната.   Включените в Списъка детски градини и училища отговарят на критериите за статут на защитени, тъй като децата и учениците нямат възможност да се обучават в най-близката детска градина или училище, или ще трябва да изминават повече от допустимите километри, за да пътуват до най-близките.   Поради несъответствие с критериите за защитени училища от Списъка, приет на 14 декември 2017 година, отпадат 10 защитени детски градини и части от детски градини.     Правителството прие актуализиран Списък на средищните детски градини и училища в Република България за учебната 2018/2019 година. След промяната общият брой на средищните детски градини, части от детски градини и училища, включени в Списъка, става 990 в 660 населени места.   Включени са 29 нови детски градини и части от детски градини и 4 нови училища, които отговарят на критериите и условията за получаване на статут на средищни. От Списъка отпадат 57 средищни институции, в това число 20 училища и 37 детски градини или части от детски градини, поради оптимизация на училищната мрежа и липса на минималния брой от 10 ученика или 4 деца, които пътуват от други населени места.   Общият брой на децата в новите средищни детски градини, включително части от детски градини, е 1 971, а пътуващите деца в задължителна предучилищна възраст са 163. Броят на учениците в четирите нови средищни училища е 487, а пътуващи до 16-годишна възраст ученици са 72.   Промените в Списъка са извършени по мотивирано предложение на кметовете на общините и след извършена проверка от регионалните управления на образованието. Децата и учениците, които са от населени места без детска градина и училище, се обучават в други съгласно разпоредбите на Закона за предучилищното и училищното образование с осигурен от съответните общини безплатен транспорт до детската градина или училище.     Предвид ротационния принцип за излъчване на представител от национално представителните организации на работодателите за член на Управителния съвет на Държавния фонд за гарантиране устойчивост на държавната пенсионна система (т. нар. Сребърен фонд), за 2019 година правителството избра за нов член Васил Велев. Той заменя досегашния представител на работодателите Людмила Векова. За целта МС измени свое решение от 17 юни 2010 г.   Заради настъпила персонална промяна в Министерството на финансите поради дългосрочен отпуск на титуляра на длъжността директор на дирекция „Държавен дълг“ Милена Бойкова, със същото решение за член на Управителния съвет на Фонда е определена Петя Кузева, която е настоящият директор на дирекцията.   Ръководството на т. нар. „Сребърен фонд“ се осъществява от Управителен съвет, който се състои от председател и осем членове. Министърът на финансите е председател, министърът на труда и социалната политика е заместник-председател, като председателят и заместник-председателят участват по право в Управителния съвет.     С Решение на правителството се сформира междуведомствена работна група, която да извърши анализ на действащата нормативна уредба, регламентираща условията и реда за осъществяване на комплекса от дейности, извършвани с боеприпасите, взривните вещества и пиротехническите изделия. Целта е да се набележат възможностите за оптимизиране нормативната база.   Ще се извърши и анализ на необходимостта, условията и възможностите за създаване, финансиране и функциониране на Център за утилизация на боеприпаси в Република България.     Правителството одобри промени по бюджета на Министерството на отбраната за 2018 година за допълнителни плащания в частта на финансирането на бюджетното салдо за сметка на централния бюджет в размер на 2 000 000 лева. Със сумата ще бъде увеличен капиталът на Многопрофилна болница за продължително лечение и рехабилитация - „ВИТА“ ЕООД във Велинград.   Средствата ще се използват за разширяване на дейността на лечебното заведение, изразяващо се в обновяване и модернизация на материалната база и апаратура, както и за възстановяване и обновяване на калолечебницата в Многопрофилна болница за продължително лечение и рехабилитация - „ВИТА” ЕООД - клон Поморие, с цел подобряване качеството на предлаганите медицински услуги и предоставяне на нови такива.     Правителството одобри допълнителни разходи/трансфери за 2018 г. за финансово подпомагане на общините за ремонт, възстановяване, изграждане и довършване на военни паметници.   Съгласно чл. 3 ал. 2 от Закона за военните паметници, военните паметници са публична общинска собственост, с изключение на определените от министъра на отбраната съгласувано с министъра на културата за публична държавна собственост. Много общини, чрез Областните комисии „Военни паметници“ и индивидуално, отправят до Министерството на отбраната, което отговаря за изпълнението на закона, предложения за ремонт, възстановяване, изграждане и довършване на военни паметници. След разглеждане от компетентната дирекция в Министерството на отбраната на многобройните предложения, са избрани такива, за които има готовност да бъдат реализирани в кратък срок.   Средствата в размер на 300 000 лв. ще бъдат разпределени между над 60 общини, сред които: Петрич, Средец, Сунгурларе, Свищов, Стражица, Ново село, Роман, Дряново, Добрич, Крумовград, Момчилград, Ловеч, Луковит, Гулянци, Чипровци, Перник, Ковачевци, Левски, Долни Дъбник, Марица, Тутракан, Силистра, Сливен, Елин Пелин, Своге, Казанлък, Любимец, Тунджа, Стралджа и други.     Министерският съвет отхвърли претенция на „Евро агент“ ЕООД за възстановяване на платени пристанищни такси за ползване на пристанище „Бургаски корабостроителници“.   Искането на „Евро агент“ ЕООД е свързано с отпадането на съдебно решение на разпоредби от Тарифата за пристанищните такси, събирани от ДП „Пристанищна инфраструктура“, действащи към момента на начисляването на таксите. Претенцията е отхвърлена като неоснователна като с подробни мотиви в решението е преценено, че не е необходимо преуреждане на отношенията между оператора и ползвателя на пристанището.     Министерският съвет одобри вътрешнокомпенсирани промени на утвърдените разходи по области на политики/бюджетни програми и на утвърдените разходи за персонал по бюджета на Министерството на финансите за 2018 година.   Предоставят се 9 млн. лв. по бюджета на Националния компенсационен жилищен фонд за изплащане на част от задълженията за левови компенсации на граждани, отговарящи на нормативно установените изисквания като притежатели на многогодишни жилищно-спестовни влогове.     Правителството прехвърля безвъзмездно на община Ботевград имоти - частна държавна собственост с обща площ 30 хил. кв. м. Имотите представляват стадион „Христо Ботев“ в града и поземлен имот в близост, който ще бъде използван за изграждане на паркинг и озеленени площи. По този начин ще бъдат задоволени нуждите на общината от обект за спортни дейности, а обособяването на зони за пешеходци и автомобили ще допринесе за по-безопасно придвижване в района около спортното съоръжение. Дейностите ще бъдат с изцяло неикономически цели, ще задоволят обществени потребности и ще подобрят общинската инфраструктура.    На община Пловдив безвъзмездно се прехвърля имот, чийто статут се променя от публична на частна държавна собственост. Имотът се намира в местността между Голямо Конарско и Пазарджишко шосе в града и е с площ 4999 кв. м. Той ще бъде използван от общината за дейности по овладяване популацията на безстопанствените кучета на нейна територия. Имотът досега е управляван от Министерство на вътрешните работи, но е с отпаднала за ведомството необходимост.   Безвъзмездно безсрочно право на строеж в полза на община Мадан се учредява върху част от имот - публична държавна собственост. Имотът с площ 34,42 кв. м се намира в гр. Мадан и е част от река Малка река, протичаща в съседство на здравното заведение. С покриване на част от коритото й общината ще може да изпълни обект „Паркинг към Многопрофилна болница за активно лечение „Проф. д-р Константин Чилов“ - гр. Мадан“. Той е част от проект „Изграждане на градска градина с кътове за отдих, площи с декоративно озеленяване и паркинг“. С реализирането на проекта, който е в интерес на общините Мадан, Златоград, Рудозем и други съседни, ще се осигурят места за паркиране на служебни автомобили и автомобили на пациенти, посещаващи здравното заведение, ще се подсигурят по-добри условия за пациентите и хора с увреждания. От паркинга ще може да се осъществява връзка и с двора на болницата, който ще бъде ползван от автомобилите на спешната помощ или като авариен изход. Тротоарът от страната на болницата ще преминава в рампа за директен достъп до двора на здравното заведение, като ще се обособят две зони, даващи възможност за сядане, разходка и отдих на пациентите и посетителите в зелена и природосъобразна среда.   От частна на публична  държавна собственост се променя статутът на имоти, управлявани от Агенцията за социално подпомагане. Те се намират на ул. „Ангел Кънчев“ № 1 в град Русе и представляват терен с площ 174 кв. м и два самостоятелни обекта на първия етаж в изградена в него сграда. С решението на Министерския съвет Агенцията запазва правото си на управление върху имотите, които се ползват за нуждите на Дирекция „Социално подпомагане“ в града.    От публична държавна в частна държавна собственост се променя статутът на сгради, предоставени за управление на ДП „Пристанищна инфраструктура“. Сградите са едноетажни постройки с обща застроена площ 495 кв. м. и са разположени в пристанищен терминал „Варна Изток“. Те са в много лошо техническо състояние и отпаднала необходимост от използването им по предназначение. Промяната ще даде възможност за събарянето на сградите и разчистването на терена в съответствие с изискванията на Закона за устройство на територията. Премахването на сградите ще увеличи откритите складови площи и ще даде възможност за привличане на повече товари, както и увеличение на обработените кораби в пристанището.   С друго Решение правителството предоставя на Комисията за противодействие на корупцията и за отнемане на незаконно придобитото имущество управлението върху части от имоти - публична държавна собственост в град София за нейните нужди, като ще позволи преместването в една сграда на структурите, които се вливат в Комисията с влезлия в сила Закон за противодействие на корупцията и за отнемане на незаконно придобитото имущество. Частите от имоти представляват част от сутерен с площ 151,80 кв. м и четвърти етаж с площ 577,03 кв. м в административна сграда, намираща се на пл. „Света Неделя“ № 6, кв. 204. Досега те са били в управление на Министерството на вътрешните работи. По решение на Министерския съвет сега то получава управлението на четири етажа в друга сграда на ул. „Г.С. Раковски“ № 112.    По реда на Закона за устройство на територията ще бъдат премахнати три сгради - частна държавна собственост, намиращи се в кв. „Източна промишлена зона“ в гр. Русе. Сградите са с обща площ 582 кв. м, а премахването им ще позволи на Агенция „Митници“ да направи реконструкция на инфраструктурата на трасе „Изход“ в зона „Запад“ на ГКПП „Дунав мост – Русе“. Ще се обособят два независими изходящи потока - за леки и за товарни автомобили. Подобрената организация на движение ще допринесе за по-качествено и експедитивно изпълнение на задачите на митническата администрация по контрол на превозни средства, стоки и товари и ще се увеличи пропускателната способност на трасетата.   По предложение на Междуведомствения съвет за управление на отнетото имущество, Министерският съвет възложи на Националната агенция за приходите да продаде по реда на Данъчно-осигурителния процесуален кодекс имущество, отнето в полза на държавата с влезли в сила съдебни решения по 7 случая.   Правителството даде съгласието си ДП „Транспортно строителство и възстановяване“ да продаде недвижим имот, частна държавна собственост, чрез търг с тайно наддаване. Имотът се намира в местност „Сръбчето“  в  гр. Русе и е с обща площ от 7 409 кв. м., вкл. сграда със застроена площ 1 459 кв. м. Той не е необходим за дейността на предприятието.     Правителството назначи Андрю Джош Маркъс, гражданин на САЩ, за почетен консул в щата Флорида със седалище в Маями.   Андрю Джош Маркъс е практикуващ адвокат с над 40 години професионален опит. Той е член на Американския институт по право и на Управителния съвет на Американската адвокатска колегия.     Министерският съвет предлага на Народното събрание да ратифицира Протокола за изменение на Споразумението за многостранните разплащания в преводни рубли и организацията на Международната банка за икономическо сътрудничество (МБИС), на Устава на Банката и на Протокола за изменение на Споразумението за организацията и дейността на Международната банка за икономическо сътрудничество от 22 октомври 1963 година (с измененията, внесени с Протоколите от 18 декември 1970 година, 23 ноември 1977 година и 18 декември 1990 година) и на Устава на Международната банка за икономическо сътрудничество (с измененията, внесени с Протоколите от 18 декември 1970 година, 23 ноември 1977 година и 18 декември 1990 година).   МБИС е основана през 1963 г. в Москва по силата на международно споразумение - Споразумение за многостранните разплащания в преводни рубли и организацията на Международната банка за икономическо сътрудничество от 22 октомври 1963 г., с измененията, внесени с протоколи от 18 декември 1970 г., 23 ноември 1977 г. и 18 декември 1990 г. (Споразумението). България е със статут на страна-учредител.   През 2013 г. учредителните документи на МБИС са актуализирани и приведени в съответствие със съвременните условия, в които функционира финансовата институция. Новата редакция на учредителните документи е предложена с Протокола за изменение на Споразумението за организацията и дейността на Международната банка за икономическо сътрудничество и на Устава на Международната банка за икономическо сътрудничество, като протоколът е подписан от името на Република България на 25 ноември 2014 г. във Варшава, Полша. С този Протокол са направени и промени в учредителните документи на международната институция - наименованията на страните-членки се привеждат в съответствие с действащите им към момента имена. Предвид отказа от участие на Република Куба и Унгария и излизането им от Банката, се привеждат в съответствие и се актуализират текстове, свързани с дяловото участие на тези страни, както и с наименованията на валутата и депозитаря.     Министерският съвет одобри позициите на българската делегация за първото заседание на Съвета на управителите и на Съвета на директорите на Международната инвестиционна банка (МИБ) и за 132-рото заседание на Съвета на Международната банка за икономическо сътрудничество (МБИС), както и на работната група на представителите на ръководителите на делегации на страните членки на МБИС, които ще се проведат в периода 3-6 декември 2018 г. във Варадеро, Куба.   На предстоящите заседания ще бъдат обсъдени и гласувани следните въпроси, по които Република България като акционер ще изложи своята позиция: програма за капитализация на Международната инвестиционна банка за периода 2018-2022 година; предложение за преместване на седалището на Международната инвестиционна банка от Москва в Будапеща; както и концепцията за създаването на Банкова група с участието на МИБ и на МБИС и приемането на МБИС за пълноправен член в МИБ.   България ще изрази подкрепа за предприеманите стъпки от двете международни финансови институции за подобряване на икономическата им ефективност, за реализиране на балансирано консолидиране на потенциала им, включително на тяхната ресурсна база и натрупания опит за целите на динамичното им развитие в изпълнение на техните мисии и за създаването на основи за стратегическо партньорство в полза на техните акционери.   Международната инвестиционна банка е многостранна финансова институция за развитие, учредена съгласно Споразумението за основаването на Международната инвестиционна банка, регистрирано на 10 юли 1970 г. в Секретариата на ООН, и нейния устав. Страните-членки на МИБ са България, Виетнам, Куба, Монголия, Унгария, Румъния, Русия, Словакия и Чехия. България е член на МИБ от създаването й.   Международната банка за икономическо сътрудничество е международна финансова институция, основана през 1963 г. в Москва. Дейността на банката се осъществява съгласно Споразумението за създаване на Международната банка за икономическо сътрудничество от 22 октомври 1963 г., регистрирано на 20 август 1964 г. в Секретариата на ООН, и нейния устав. Страни-членки на банката са България, Виетнам, Монголия, Полша, Русия, Румъния, Словакия и Чехия. България е със статут на страна-учредителка.     България и Катар ще си сътрудничат при изграждането на нова инфраструктура за доставки на втечнен или компресиран природен газ от Държавата Катар за нашата страна и региона на Югоизточна Европа. Това е предвидено в Меморандума за разбирателство между Министерството на енергетиката на Република България и Министерството на енергетиката и индустрията на Държавата Катар за сътрудничество в областта на енергетиката, подписан на 8 март в София. Министерският съвет утвърди меморандума на днешното си заседание.   Меморандумът цели създаването на необходимата база за разширяване на енергийното сътрудничество между двете страни. Предвижда се смесена българо-катарска работна група да работи за задълбочаване на двустранното партньорство в областта на енергетиката.   С повече от 24 трлн. куб. м. Катар заема трето място в света по доказани газови запаси - около 14% от световния дял. Страната е най-големият производител и износител на втечнен природен газ в света с пазарен дял около 30%. Активизирането на двустранното сътрудничество между Република България и Държавата Катар в областта на енергетиката е в синхрон със стремежа на страната ни за диверсификация на източниците и маршрутите за газови доставки.     Правителството одобри сключването на Меморандум за сътрудничество с Организацията на евреите в България „Шалом“ и Световния еврейски конгрес. Документът ще бъде подписан от заместник-министъра на външните работи Георг Георгиев в качеството му на национален координатор за борба с антисемитизма.   Меморандумът за сътрудничество е поредна стъпка, чрез която страната ни засвидетелства последователната си политика по защита на правата на човека. Той подпомага в значителна степен усилията на България за пълноправно членство в Международния алианс за възпоменание на Холокоста.   Документът ще подпомогне сътрудничеството в образователните и културни програми и дейности, насочени към младежите, държавните служители и широката общественост, с оглед повишаването на информираността и разбирането за антисемитизъм и насърчаване на толерантността. Обръща се внимание и на мерките за противодействие на речта на омраза в интернет пространството.     Министерският съвет одобри като основа за водене на преговори Протокол за изменение и допълнение на Меморандума между правителствата на България и Румъния за извършване на задълбочени проучвания за изграждане на нови мостови съоръжения на река Дунав, подписан на 28 октомври 2014 г., в гр. Букурещ, Румъния.   Анализът показва многократно нарастване през последните години на автомобилния трафик през Дунав мост Русе - Гюргево, както и на търговския обмен по коридор от основната Трансевропейската транспортна мрежа „Рейнско-Дунавски“. Съществуващото съоръжение е открито за експлоатация преди повече от 60 години и техническите му възможности не водят до облекчаване на трафика. Поради дългата му експлоатация се налага рехабилитация на конструкцията и спирания на движението. Това води до значителни задръствания, натоварване на инфраструктурата и други затруднения. Изграждането на ново съоръжение при Русе - Гюргево ще облекчи значително съществуващия трафик, ще намали негативното въздействие върху околната среда и ще има цялостен положителен икономически ефект за двете страни.   С подписването на Протокола двете страни ще подкрепят извършването на проучвания за изграждане на нов мост над река Дунав при Русе - Гюргево, чрез което се поставя основа за разширяване на транспортните връзки и повишаване на икономическата активност. Същевременно се отчита изразената воля на лидерите на балканските страни за подобряване на транспортната свързаност в региона. Подкрепа за изграждането на ново съоръжение на р. Дунав при Русе - Гюргево е изразена и от местните и регионални власти на двете страни.     Правителството реши да отпусне допълнително еднократна финансова подкрепа в размер на 100 лева на всички лица и семейства, които са получили целева помощ за отопление през отоплителен сезон 2018/2019 година. Решението на кабинета е отражение на последователно провежданата политика за осигуряване на по-добра социална защита на най-уязвимите рискови групи от населението.   Целта на допълнителната финансова подкрепа е да се ограничи неблагоприятния ефект от повишаването на цените на електроенергията и останалите енергоизточници. Агенцията за социално подпомагане е създала необходимата организация, за да може помощта да се плати на около 210 000 лица и семейства през втората половина на декември.   Решението на правителството няма да доведе до пряко и/или косвено въздействие върху държавния бюджет, тъй като необходимите средства в размер на 21 млн. лв. са за сметка на разходите по бюджета на МТСП за 2018 година.   Месечният размер на целевата помощ за отопление за настоящия зимен сезон е 74,83 лв. или общо 374,15 лв. за целия отоплителен сезон от ноември 2018 до март 2019 г. С допълнително отпуснатите средства подкрепата ще се увеличи до 474,15 лв.     Правителството даде съгласието си Управляващият орган на Оперативна програма „Околна среда 2014 - 2020 г.“ да подпише договор със Столична община в партньорство с „Топлофикация София“ ЕАД за изграждане на инсталация за комбинирано производство на енергия в София с оползотворяване на RDF отпадък.   Проектът се финансира от оперативна програма „Околна среда 2014 - 2020 г.“, като общата му стойност е приблизително 370 милиона лева, а отпуснатите безвъзмездно средства са приблизително 180 милиона лева. С приетото решение става възможно стартиране на дейностите по изграждането на инсталация за оползотворяване на RDF отпадък, образуван от работата на инсталацията за механично биологично третиране (МБТ) на битовите отпадъци на Столична община преди окончателното одобрение на проекта от Европейската комисия.   Целта на проекта е да се осигури оползотворяването на образуваната в инсталацията за МБТ на Столична община RDF фракция, с което ще се осигури цялост и устойчивост на управлението на битовите отпадъци на Столична община.     Министерският съвет одобри измененията в Закона за защита от вредното въздействие на химичните вещества и смеси. Целта им е да въведат изискванията на Директива (ЕС) 2017/2102 на ЕП и на Съвета за изменение на Директива 2011/65/ЕС относно ограничението за употребата на определени опасни вещества в електрическото и електронното оборудване.   С промените ще се постигне съответствие на националното законодателство с това на ЕС. Разпоредбите на закона влизат в сила от юни 2019 г., като от 22 юли с.г. ограниченията за употреба на определени опасни вещества ще се прилагат за всички изделия - електрическо и електронно оборудване, които се пускат на пазара, като се дава възможност за повторна употреба на резервни части за определен период.   Изключения от изискванията за съдържание на определени опасни вещества се правят за музикални тръбни органи, използващи електрически компоненти и съдържащи олово, поради липса на заместители на оловото за тази употреба, както и за жична мобилна техника (машини) за професионална употреба, задвижвани от тяга и непредназначени за движение по път. Разрешават се дейностите по вторичния пазар (вкл. ремонт) за кабели и резервни части за електрическо и електронно оборудване, които се пускат на пазара до 22 юли 2019 г. Измененията разрешават повторната употреба на резервни части, възстановени от електрическо и електронно оборудване, за дадена подкатегория изделия, като са предвидени различни преходни периоди за съответствие с изискванията за ограничаване съдържанието на определени опасни вещества.     Правителството одобри позицията на България за участие в редовното заседание на Съвета по образование, младеж, култура и спорт на ЕС, което ще се проведе на 26 и 27 ноември в Брюксел.   Съветът във формат „Образование“ ще постигне частичен общ подход по предложението за регламент за създаването на новата програма „Еразъм“. Ще се приеме препоръка относно насърчаване автоматичното признаване на дипломите за висше образование и за завършен гимназиален етап на средно образование. По точката за дебат ще бъде обсъдена темата „Европейското образователно пространство: от визия към изпълнение“.   Във формат „Младеж“ ще бъде обсъдено предложението за регламент относно Европейския корпус за солидарност (2021-2027), ще се приеме резолюция относно стратегията на ЕС за младежта (2019-2027) и заключения за работата с младежта по въпросите на миграцията и бежанците. По точката за дебат ще бъде обсъдена темата за стратегията на ЕС за младежта (2019-2027): от визия към изпълнение.   Във формат „Култура“ Съветът ще приеме доклад за напредъка по предложението за регламент по програмата „Творческа Европа“ (2021-2027). Съветът ще приеме и заключения относно работния план за култура за 2019-2021 г. и относно засилването на европейското съдържание в цифровата икономика. По точката за дебат ще се обсъдят предизвикателствата пред медийната среда във връзка с борбата с разпространението на дезинформация онлайн.   Съветът във формат „Спорт“ ще приеме заключения относно икономическото измерение на спорта и социално-икономическите ползи за него. Темата за дебат на министрите е „Значимите спортни събития като движеща сила за иновации“.     Правителството одобри промени в Наредбата за допингов контрол при тренировъчна и състезателна дейност. Предвижда се специален ред, приложим в случаите, в които спортисти и други лица (спортно-технически персонал) незабавно признаят нарушаване на антидопинговите правила. Налагането на намаления размер наказание следва да се извършва от изпълнителния директор на Антидопинговия център, с одобрението на Световната антидопингова агенция и съгласието на състезателя или другото лице (спортно-технически персонал), за разлика от общия случай, при който наказанията се налагат от Дисциплинарната комисия към Българския олимпийски комитет. Изменението кореспондира с разпоредбите на Световния антидопингов кодекс.     Правителството одобри проект на Меморандум за разбирателство между Министерството на труда и социалната политика на България и Министерството на труда, инвалидите и социалните въпроси на Виетнам. Документът предвижда двете институции да задълбочат обмяната на опит и добри практики за ефективно управление в сферата на труда, заетостта и интеграцията на хората с увреждания.   България и Виетнам ще обменят опит относно усъвършенстването на трудовото и социално-осигурителното законодателство и прилагането на държавни политики за насърчаване на заетостта и професионалното обучение на заети и безработни. Двете страни ще реализират съвместни инициативи и в областта на трудовите отношения, превенцията на недекларираната заетост и борбата с бедността и социалното изключване.     Правителството прие днес решение за създаване на смесена комисия за сътрудничество с Арабска република Египет. Целта е засилване на сътрудничеството в политическата, икономическата, търговската, културната, информационната, земеделската научната и техническата сфери, както и във всеки друг аспект от двустранен интерес.   Делегациите в комисията ще се ръководят от двамата министри на външните работи. Комисията ще изработва политиките в набелязаните области и ще следи за тяхното изпълнение. Комисията ще се събира поне веднъж годишно при разменени домакинства.     Министерският съвет одобри днес позицията на България за предстоящия на 25 ноември в Брюксел Европейски съвет по чл. 50 относно преговорите за оттегляне на Обединеното кралство (ОК) от Европейския съюз.   България подкрепя постигането на Споразумение за урегулирано оттегляне на ОК от ЕС с преходен период, което да гарантира максимално възможна последователност и приемственост в редица важни за страната ни области.   Република България се обявява за постигането на възможно най-всеобхватно и тясно сътрудничество на ЕС с ОК след Брекзит, отчитащо значимостта на страната за Европа.     След 1-ви януари 2020 г. се очаква значителна промяна в маршрутите на доставка на природен газ през територията на България от Север-Юг на Юг-Север, както и потенциално намаляване на транзитираните през страната количества. Предстои изграждане на ключови инфраструктурни проекти в региона, които ще променят основната посока и маршрути на потоците природен газ. Такива са „Турски поток“, проектите от „Южния газов коридор”, Транс-анадолският газопровод, Транс- адриатическият газопровод, междусистемната връзка Гърция-България, както и проектът за нов терминал за втечнен газ в гр. Александруполис. Във връзка с необходимостта от предприемане на действия от ключово значение за развитието на газопреносната инфраструктура на България, Министерският съвет прие решение за изменение и допълнение на Енергийната стратегия на Република България до 2020 г.   Във връзка с променената среда по отношение на изграждащата се в региона енергийна инфраструктура, Съветът по енергийна сигурност одобри актуализацията на стратегията по време на заседание на 31-ви октомври 2018 г. От стратегическо значение е запазване ключовата роля на България на газовата карта на Европа. С актуализиране на стратегията и предприемане на необходимите стъпки за изграждане на газова инфраструктура ще се гарантира сигурността и диверсификацията на доставките на природен газ, както за България, така и в региона.     Правителството одобри проект на Закон за изменение на Закона за лечебните заведения. Промяната предвижда отмяна на § 5 от Преходните и заключителните разпоредби на закона, съгласно който болница „Лозенец“ е лечебно заведение към Министерския съвет по смисъла на чл. 5, ал. 1 от закона и е второстепенен разпоредител с бюджет по бюджета на МС.   Болница „Лозенец“ е единственото лечебно заведение по чл. 5, ал. 1, по отношение на което статутът е определен на законово ниво. Отмяната на параграфа ще създаде възможност за правителството да вземе решение по отношение на статута на болницата, превръщайки я в първото многопрофилно лечебно заведение за болнична помощ, осигуряващо комплексно лечение на деца.     Правителството определи Иван Димитров за председател на Комисията за регулиране на съобщенията. Той заема поста, след като предишният председател на Комисията Росен Желязков беше освободен от длъжността поради избирането му за министър на транспорта, информационните технологии и съобщенията. Димитров ще довърши изтичащия през януари 2023 г. 5-годишен мандат.   Иван Димитров е магистър по право във Великотърновския университет „Св. Св. Кирил и Методий“ и инженер по съобщителна и осигурителна техника в Техническия университет – София. До момента заема длъжността директор на дирекция „Информационни системи и аналитична дейност“ в Агенция „Митници“. Работил е в Министерство на вътрешните работи и в Министерство на съобщенията.     Правителството прие Решение, с което одобри преместването в гр. Пловдив на Музея на авиацията - Крумово, филиал на Национален военноисторически музей. Необходимите средства за изпълнението на решението се осигуряват по бюджета на Министерството на отбраната в рамките на следващите бюджетни процедури.   С приемането на правителственото решение ще се обогати културният профил на град Пловдив и ще се създаде възможност за индивидуални посещения от ученици и млади хора.", "date": "2018.11.21", "title": "Вижте решенията на правителството от днес"}
{"url": "http://epicenter.bg/article/Ministar-Kralev-predstavi-na-iranskiya-si-kolega-Masud-Soltanifer--quot-Arena-Armeets-quot--i-zlatnite-momicheta/168737/2/0", "text": "Министърът на младежта и спорта Красен Кралев представи на министъра на спорта и младежта на Ислямска република Иран Н.Пр. Масуд Солтанифер най-голямата зала в България \"Арена Армеец\".   Кралев, неговият заместник доц. Стоян Андонов и изпълнителният директор на Национална спортна база ЕАД Пламен Манолов запознаха делегацията от Иран с условията за провеждане на тренировъчен процес и възможностите за състезателна дейност и големи концерти, които предлагат голямата зала и помощните помещения към нея. Това съобщиха от пресцентъра на Министерството на младежта и спорта.   По време на обиколката двамата министри посетиха и тренировъчната зала на „Арена Армеец“, където множество деца и националните ни отбори ансамбъл и индивидуално провеждаха тренировка по художествена гимнастика. Кралев направи пред гостите презентация на красивия спорт и ги запозна с историята на българската художествена гимнастика и с успехите на грациите ни през годината.   Българският министър показа на иранския си колега и множеството постери на български спортисти, които красят залата и му разказа за постиженията им.   Както е известно, в понеделник Кралев и Солтанифер подписаха меморандум за разбирателство в областта на младежта, а между двете държави има подписан и меморандум за разбирателство и сътрудничество в областта на физическото възпитание и спорта.   Министър Солтанифер благодари за добрата организация по време на престоя си в София и отправи покана към Красен Кралев да посети Иран.   „Направихме много срещи, на които обменихме ценен опит и аз вярвам, че ще продължим да развиваме доброто си сътрудничество във всички области“, заяви министър Солтанифер. Иранският министър обяви, че има интерес спортисти от неговата държава да се възползват и от възможностите, които България предлага в зимните спортове.   Кралев уведоми госта си, че вече е провел срещи с Българската федерация по борба за съвместни лагери между състезателите от двете държави.   Министър Кралев подари на Масуд Солтанифер книгата „Всичко е борба“, разказваща за живота и успехите на легендарния български борец Валентин Йорданов, който е много уважаван в Иран.  ", "date": "2018.11.21", "title": "Министър Кралев представи на иранския си колега Масуд Солтанифер \"Арена Армеец\" и златните момичета"}
{"url": "http://epicenter.bg/article/Valeri-Naydenov--Tselta-na-nyakoi-ot-manipulantite-na-protesta-e-nova-konfiguratsiya-v-upravlenieto/168739/2/0", "text": "Това е битка между различни части на елита, която в крайна сметка не дава нищо на населението. Това посочи в интервю за БНР Валери Найденов в коментар на протестите в страната. Според него те са „генерална репетиция за напролет, тъй като трябва европейските избори да се посрещнат с весела атмосфера“.   „Така че някъде март - април ще видим по-сериозни протести“, прогнозира журналистът, както и уточни, че е „за“ протестите, „които дават повече власт на избирателя и на народа“, но „този протест няма тази цел“ и затова по-скоро е за „отработване на политическа технология“:   „Просто тълпата се меси като тесто - първо се създават едни общности в социалните мрежи, нагнетяват се, амбицират се и после им се посочва къде да се явят, но основното, което забелязвам е, че се издигат едни искания, които са абстрактни и в които няма нищо конкретно и до нищо не водят, а основното, което звучи е „оставка“. Нищо конкретно не виждам в тези протести“, добави Найденов, който разграничи от протестите без конкретни искания тези на родителите на деца с увреждания.   „Имахме референдум с над 50% активност, който категорично поиска мажоритарен вот - това не трябва да го забравяме, а изглежда, че и Слави Трифонов го е забравил. Той агитира за протестите в момента, но едвам споменава за онзи референдум, а какво друго може да иска един протест, ако не да се уважи този референдум“, попита журналистът, коментирайки протестите с искания за смяна на системата и модела на управление, наричайки исканията им „кухи лозунги“.   „Това е борба в рамките на властта. Ако погледнем властта като нещо общо - елит и контра елит, то контра елитът е този, който чака да седне на освободените кресла. Това дори укрепва властта на елита, тъй като се пуска парата на недоволството, изгаря един бушон - в случая Валери Симеонов, и се успокояват нещата“, коментира още журналистът, според когото Симеонов по принцип е бил „предназначен да бъде бушон“. „Властта би трябвало да е доволна от това, че са успели да пуснат парата, без да се изявят никакви реални претенции към самата власт, както стана в този протест“, каза още Найденов. „Целта на някои от манипулантите на протеста не е дори да предизвика избори, а по-скоро нова конфигурация в управлението - да отпаднат патриотите и да влезе най-вероятно ДПС“, подчерта Валери Найденов:   „ГЕРБ в момента е поставен в малко по-трудно състояние от времето на Плевнелиев, тъй като, ако Бойко Борисов реши сега да си хвърли мандата, както го е правил вече, служебното правителство ще го назначи президентът, който явно също е изровил томахавката и може да има тримесечни проблеми, които не се знае как ще завършат. Подозирам, че и правните органи и то най-вече прокуратурата може би ще заработят срещу ГЕРБ, тъй като видяхме вече някои удари по коалицията. Всичко това е много рисково и затова Бойко Борисов, според мен, няма да избърза да си хвърли оставката, освен ако не е принуден. ГЕРБ в коалиция в ДПС означава край на доминацията на ГЕРБ на първите следващи избори“.", "date": "2018.11.21", "title": "Валери Найденов: Целта на някои от манипулантите на протеста е нова конфигурация в управлението"}
{"url": "http://epicenter.bg/article/Vav-Varna-zapochva-Svetovniyat-matematicheski-shampionat/168741/2/0", "text": "IX Световен математически отборен шампионат започва във Варна. Събитието, което се провежда за първи път в Европа, се организира от Съюза на математиците в България, Община Варна и Математическа гимназия \"Д-р Петър Берон\". Това е едно от най-престижните отборни състезания по математика в света. В него участие ще вземат 390 ученици от Европа, Америка, Африка, Азия и Австралия, сред които и 18 ученици от варненската Математическа гимназия - в трите възрастови групи, съобщиха от пресцентъра на Община Варна.   Програмата предвижда в 13,30 ч. утре участниците да заемат местата си в зала в Двореца на културата и спорта, а надпреварата ще продължи точно три часа. Церемонията по награждаване на победителите и закриването на форума ще бъде в неделя, в 19,30 ч. в ДКС.   Провеждането на Световния математически шампионат във Варна е поредно признание за морската столица като притегателен център за образователни, научни и културни събития с висок международен престиж, както и за нивото на подготовка на варненските ученици.   Преди дни екипът на Дигиталната Национална Коалиция (ДНК) избра Математическа гимназия \"Д-р Петър Берон\" за Дигитално училище на 2018 г. Призът отразява високото общо ниво на владеене на дигиталните компетентности на учениците и отличните постижения на най-изявените сред тях на национални и международни състезания и изяви през учебната 2017-2018 година.", "date": "2018.11.21", "title": "Във Варна започва Световният математически шампионат"}
{"url": "http://epicenter.bg/article/Kaloyan-Pargov-kam-Sayuza-na-pisatelite--Vie-branite-balgarskiya-duh/168742/2/0", "text": "Калоян Паргов бе сред официалните гости на честването на 105-ата годишнина от създаването на Съюза на българските писатели в НДК. Председателят на БСП - София поздрави творците, събрани в една организация, която до ден-днешен продължава да брани българския дух.  На тържеството присъстваха президентът на България Румен Радев, председателят на БСП Корнелия Нинова, бившият министър на културата Георги Йорданов, доайенът на перото Анжел Вагенщайн и много други български писатели и поети.  \"Вие сте истински летописци на времето, в което живеем, на българската история и култура, пише Калоян Паргов в поздравителния си адрес до председателя на Съюза на българските писатели Боян Ангелов. - В хилядолетната ни история българската литературна общност се вписва със своя достойна 105-годишна биография, която ни дава пълното основание да се поклоним и с признателност да отдадем заслуженото внимание към самобитните индивидуалности, събрани и днес в най-старата авторитетна писателска организация у нас. За съжаление, литературата днес не е сред най-обичаните, ухажвани и обгрижени деца в семейството на българската култура, но тя и при тези условия е израз на усилията да се съхрани българският дух, да бъде основен автор на страниците, описали народните страдания и съдбините на отечеството ни и в години на подем, и в периоди на трагични обстоятелства. Ние и затова правим проекти за нова Визия за България, за каузата България, за да оставим свой почерк и заедно с Вас да покажем, че всяко време си има и своята алтернатива\".  ", "date": "2018.11.21", "title": "Калоян Паргов към Съюза на писателите: Вие браните българския дух"}
{"url": "http://epicenter.bg/article/Dzhema-Grozdanova-razgovarya-s-predsedatelya-na-Varhovnata-Rada-Andrey-Parubi/168745/2/0", "text": "В рамките на посещението в Украйна 19 - 22 ноември 2018 г. в качеството си на докладчик на Съвета на Европа председателят на Комисията по външна политика Джема Грозданова се срещна с председателя на Върховната Рада на Украйна Андрей Паруби.  За няколко години Украйна направи много в областта на законодателството, свързано с борбата с корупцията и с децентрализацията на местната власт. Висока оценка получиха последните промени в Конституцията през 2016 г., които са свързани с правосъдната реформа. Андрей Паруби информира, че приоритет в бюджета за 2019 г. са средствата за отбрана предвид външната заплаха за сигурността на страната. В Съвета на Европа мнозинството държави подкрепят санкциите срещу Русия след анексирането на Крим, други настояват за компромис, въпреки че тези действия представляват нарушаване на международното право.  „Украйна има подкрепата на международната общност и следва да има самочувствието за извършване на промените, свързани със сближаване на стандартите на Съвета на Европа и ЕС.“, подчерта Джема Грозданова. Тя изрази надежда, че предстоящите през 2019 г. президентски и парламентарни избори няма да забавят законодателния процес.  Изборът на Украйна за пълноправно членство в ЕС и НАТО е ясен. Очаква се това да бъде записано и в Конституцията на страната.  ", "date": "2018.11.21", "title": "Джема Грозданова разговаря с председателя на Върховната Рада Андрей Паруби"}
{"url": "http://epicenter.bg/article/Do-kraya-na-mesetsa-obnovenoto-tramvayno-trase-po-ul---Graf-Ignatiev--shte-bade-gotovo-/168746/2/98", "text": "До 30 ноември ще приключи работата по трамвайното трасе на ул. „Граф Игнатиев“. Това съобщиха от пресцентъра на Столичен общински съвет. От фирмата, която ремонтира зона 2 от централната градска част, „Джи Пи Груп“ отчетоха пред постоянната Комисия по архитектура и градоустройство към Столичен общински съвет, че приключват с настилката около новите релси и в момента правят битумната фуга.  Веднага след това обектът трябва да бъде приет от ДНСК и да бъдат направени изпитания с трамвайна мотриса. Готов е участъкът от площад „Гарибалди“ до „Славейков“, чака се контрол от приемателната комисия на възложителя. Работата по двата площада обаче продължава.  Изпълнителят обяви, че при изминали 47% от времето за изпълнение на проекта са изпълнили 86% от работата. В следващите седмици ще се работи за поетапното премахване на огражденията, при гарантирана безопасност на преминаващите, за да може хората да имат по-лесен достъп до търговските обекти и сградите в района. Това не значи, че ремонтът е приключил, уточниха от фирмата и представителите на строителния надзор пред общинските съветници. При строителните работи, които изискват допълнителни мерки за безопасност ще се слагат временни огради.  В рамките на няколко дни ще бъде положен втори пласт асфалт по ул. „Цар Иван Шишман“ в участъка от ул. „Граф Игнатиев“ до ул. „Паренсов“, продължава работата по тротоарите. Асфалтовата настилка ще е временна, защото ремонтът на ул. „Цар Иван Шишман“ предстои през следващата година. По проект тротоарът от страната на жилищните сгради и магазините, който в момента е около 1.60 м ще бъде увеличен до 3 м, обясни проектантът арх. Радомира Методиева.  По време на заседанието на Комисията беше отчетена и срещата между представители на общинския съвет и бизнеса в района, която се проведе на 9 ноември т. г. От строителната фирма докладваха, че са изпълнили голяма част от препоръките на търговците. Дървените плоскости за пешеходци се подменят с такива, които са безопасни при дъжд и сняг, увеличено е осветлението в района на 6 ОУ, вече се пускат и обновените улични лампи.  „За хората, които работят и живеят в района, всеки четвъртък след 11.00 часа представители на строителите и проектанта приемат сигнали и дават информация във временния комуникационен център на ъгъла на улиците „Паренсов“ и „Цар Иван Шишман“, съобщи председателят на Комисията Силвия Христова. Тя уточни, че Общината изрично е поискала по-бързото премахване на огражденията, за да улесни работата на бизнеса в района с оглед на идващите празници, но подчерта, че строителните дейности на обекта не са приключили.  До края на месеца свършва и основната работа по градинките „Кристал“ и „Св. Климент Охридски“, и тротоарите на бул. „Васил Левски“ и ул. „Московска“, отчетоха от „ПСТ Груп“, които ремонтират зона 4 на столичния център. Настилките са почти готови, голяма част от новото озеленяване в градините също е факт. По първият етап на обновяването на зоната ще има довършителни работи и през декември, следващият етап е догодина.  ", "date": "2018.11.21", "title": "До края на месеца обновеното трамвайно трасе по ул. „Граф Игнатиев“ ще бъде готово "}
{"url": "http://epicenter.bg/article/Rusentsi-zapochvat-shtafetna-gladna-stachka-v-podkrepa-na-Desislava-Ivancheva-i-Bilyana-Petrova/168748/2/0", "text": "33-ма русенци започват щафетна гладна стачка в подкрепа на Десислава Иванчева и Биляна Петрова, съобщава БНР. Техният протест е срещу нарушените човешки права на двете задържани и ще продължи до освобождаването им.  Група от русенци с активна гражданска позиция се обявиха в подкрепа на обвинените в искане на подкуп Иванчева и Петрова и започнаха щафетна гладна стачка.   Първа е вече пенсионираната учителка по български език и литература Антоанета Антонова:  \"Аз съм имала куче. На кучето не съм давала такава закуска. Може ли такова унижение на човек, на човешко същество, на един човек, който иска да направи нещо по-добро, справедливо за всички нас. Не за себе си. За обществото\".  Към протеста им ще се присъединят техни съмишленици от Канада, от САЩ, от Испания, от Великобритания и от други европейски страни:  \"Аз съм Иванчева\". Така ще наричаме нашата група. Всички ние сме \"Иванчеви\".  Бившата кметица на столичния район \"Младост\" Десислава Иванчева и нейната заместничка Биляна Петрова, които са подсъдими за искане на подкуп, вече нямат право да напускат България, реши вчера Специализирания съд. Това стана по искане на прокуратурата, а защитниците на подсъдимите не възразиха.  ", "date": "2018.11.21", "title": "Русенци започват щафетна гладна стачка в подкрепа на Десислава Иванчева и Биляна Петрова"}
{"url": "http://epicenter.bg/article/edinenie/168749/2/0", "text": "Привържениците на националното единение свикват Всенароден сбор.   На 26 ноември, в Народния театър “Иван Вазов” за пръв път ще прозвучи песента “Молитва”, в която се пее “ Стига вече омраза”. Текстът е на поета Александър Петров, написан през 1994 година, а музиката – на Борис Карадимчев. Тогава се прави записа с участието на известни български певци, но е спрян от разпространение. Не ѝ било дошло времето! По-късно група “Фактор” прави нов запис, но на английски, по музика на Весо Тодоров.    Според организаторите, тази песен ще се превърне в химн на Сдружението, което обединява учени, бизнесмени, общественици и интелектуалци от всички цветове, както и 26 граждански организации и ще играе важна роля в обществения живот на страната. Инициаторите на Сдружението отхвърлят всякаква обвързаност с политически партии и държавни институции.   На 26 ноември привържениците на единението ще предложат да се създаде Институт за национална памет, който да направи исторически обективна оценка на дейността и архивите на органите на Държавна сигурност от 1925 година до сега. В Института да се включи и дейността на Комисията по досиетата.  Според авторите, това ще бъде съществена стъпка към национално помирение.  ", "date": "2018.11.21", "title": "Да се създаде Институт за национална памет, настояват от Сдружението на национално единение"}
{"url": "http://epicenter.bg/article/Chast-ot-protestiralite-na-Petrohan-v-nedelya-sa-poluchili-ot-politsiyata-aktove-za-nepravilno-presichane-/168751/2/0", "text": "Част от хората, които в неделя протестираха срещу поскъпването на живота и ниското заплащане на труда на хората в България и блокираха движението на автомобили по пътя Монтана-София в старопланинския проход Петрохан, са получили актове за неправилно пресичане от Районното управление на МВР в Берковица, съобщиха протестиращите, предава БТА.  Актовете са на стойност от 20 до 50 лева и са съставени по Закона за движение по пътищата. Протестиращите заявиха, че ще ги обжалват и ще продължат протестите и блокадите на пътя. Според тях \"ножът е опрял до кокала\" и няма как да се живее повече с тези ниски заплати в региона и с високи цени на всичко.  При протест на хора от Монтана от 17 до 20 часа снощи полицията е съставила 28 предупредителни протокола на участващи в проявата, обявиха от ОД на МВР в Монтана. За разлика от предишните дни, сега протестиращите не са блокирали пътища и бензиностанции, уточниха от полицейската дирекция в Монтана.  ", "date": "2018.11.21", "title": "Част от протестиралите на Петрохан в неделя са получили от полицията актове за неправилно пресичане "}
{"url": "http://epicenter.bg/article/Parlamentat-shte-glasuva-ostavkata-na-vitsepremiera-Valeri-Simeonov/168676/2/0", "text": "Парламентът ще гласува оставката на вицепремиера Валери Симеонов. Това предвижда седмичната проектопрограма за работа на Народното събрание. На вниманието на депутатите се поставя проекторешение за персонални промени в състава на Министерски съвет, внесено от министър-председателя Бойко Борисов.   В него се предлага народните представители да освободят Валери Симеонов от поста заместник министър-председател по икономическата и демографската политика и на негово място като вицепремиер да изберат Марияна Николова.   Валери Симеонов подаде оставка на 16 ноември – след 26 дни на протести на майките на деца с увреждания, породени от негово изказване от октомври, когато той нарече майките „кресливи жени“, а децата им „уж болни“. Оставката на Симеонов ще е петата в кабинета „Борисов“ 3 след тази на министрите Николай Петров, Николай Нанков, Валентин Радев и Ивайло Московски. Депутатите ще разгледат промените в Закона за гражданското въздухоплаване на първо четене. Измененията са внесени от Министерски съвет. Първата група промени произтичат от европейски актове и създават мерки по прилагане на европейските регламенти в областта на въздухоплаването, както и се отстраняват констатирани несъответствия от Агенцията за авиационна безопасност на Европейския съюз. С втората група изменения се прецизират текстове, касаещи необходимостта от съгласуване на терминология и функции съобразно приложимите понятия в други закони и документите по Международната конвенция за гражданско въздухоплаване.    Народните представители ще се занимаят с промените в Закона за експортното застраховане, които ще бъдат подложени на второ гласуване. Промените касаят отпадането на Междуведомствения съвет по експортно застраховане като орган, който взема решения по приемане на краткосрочни и дългосрочни стратегии за подкрепа на износа на български стоки и услуги, осъществяване на български инвестиции в чужбина и изпълнение на проекти, свързани с износ на български стоки и услуги, включително в случаите на финансиране на проекти извън територията на Република България, да определя експозициите по държави. Идеята е той да бъде заменен с надзорен съвет на Българска агенция за експортно застраховане. По предложение на председателя на Комисията по енергетика и депутат от ГЕРБ Делян Добрев ще бъде изслушан енергийният министър Теменужка Петкова за процедурата по избор на стратегически инвеститор за изграждането на АЕЦ „Белене“ и възможности за структуриране на проекта.    След пленарното заседание 6 парламентарни комисии ще проведат заседания. Комисията по вероизповеданията и правата на човека и Комисията по правни въпроси ще проведат съвместно заседание, на което ще разгледат годишния доклад на министъра на правосъдието по изпълнението на решенията на Европейския съд по правата на човека по дела срещу Република България през 2017 г.  ", "date": "2018.11.21", "title": "Парламентът ще гласува оставката на вицепремиера Валери Симеонов"}
{"url": "http://epicenter.bg/article/Mariyana-Nikolova-e-predlozhena-za-vitsepremier/168671/2/0", "text": "  Преди началото на заседанието на правителството се очаква Валери Симеонов да направи изявление и да представи официално кандидатурата на Марияна Николова за вицепремиер.   Досегашният началникът на кабинета на подалия оставка Валери Симеонов - Марияна Николова ще заеме мястото му като вицепремиер по икономическата и демографската политики. Това сочи документ, прикачен към програмата на Народното събрание за днешното заседание, подписан от премиера Бойко Борисов.    Проекторешението за промени в  Министерския съвет е публикувано на сайта на Народното събрание. С него премиерът Бойко Борисов предлага на парламента да освободи Симеонов като заместник министър-председател по икономическата и демографската политика във връзка с подадена от него оставка и на негово място да избере Марияна Николова. В предложението не са посочени структурни промени на МС. Очаква се персоналните промени да бъдат гласувани още днес от депутатите. Парламентът ще освободи и вицепремиера Валери Симеонов. Той се завръща като депутат в групата на ОП.    Марияна Николова е адвокат по професия. От 2015 г. до 2017 г. е ръководител на отдел „Договорно-правен и правна защита\" . Преподавател е по структура на администрацията и административен процес в Института по публична администрация към МС. И в ГЕРБ, и в \"Обединените патриоти\" имало резерви към номинацията. След близо 9 часа разговори в различни формати между коалиционните партньори вчера Волен Сидеров си тръгна ядосан от коалиционния съвет, защото не беше съгласен с предолежаната кандидатура.   Другият вицепремиер Красимир Каракачанов не е изявил претенции. Сидеров беше лаконичен, че противоречията в \"Обединени патриоти\" са преодолени, а коалицията остава. И все пак документът е изготвен без подписа на председателя на ПГ на „Обединени патриоти“ и лидер на ПП „Атака“ В олен Сидеров.   Най-недоволен от предложенията се оказа лидерът на \"Атака\" Волен Сидеров, който вчера напусна Министерски съвет около два часа преди края на коалиционния съвет. Пред сградата на Министерския съвет, отказвайки да спре за коментар пред журналистите, ходейки той обяви, че коалицията е стабилна, а премиерът Бойко Борисов ще реши кой да бъде вицепремиер на мястото на Валери Симеонов. В крайна сметка така и стана.  ", "date": "2018.11.21", "title": "Марияна Николова е предложена за вицепремиер (обновена)"}
{"url": "http://epicenter.bg/article/Skandal--Predsedatelyat-na-parlamenta-ne-dava-dumata-na-lidera-na-opozitsiyata-Korneliya-Ninova/168686/2/0", "text": "Скандал избухна в парламента, където се гледа оставката на вицепремиера Валери Симеонов и избирането на Мариана Николова на поста му. Във времето за дебати почти никой от депутатите не взе дума за реплика или дуплика. \"Това е несериозно колеги\", заяви Емил Христов, който води днешното парламентарно заседание. В това време лидерът на опозицията  Корнелия Нинова вдигаше ръка за изказване, но водещият заседанието Емил Христов не я видя  и закри дебатите. Тогава Нинова поиска думата по водене на заседанието и заяви .   \" . Не се страхувам от това, което се е случило с хората, които са били тук преди мен. Аз мога във всеки един момент да понеса отговорност за това, което правя\", отвърна ѝ Емил Христов.   Бившият председател на парламента се обърна към Нинова: \"Не знам какво точно ми се е случило, за да плашите, само че аз си подадох оставката\", припомни той на соцлидерката. И й напомни, че няма как да поиска оставката на Емил Христов, тъй като вече парламентарната й група не наброява 80 депутати, а е с един по-малко.   Междувременно от ДПС също разкритикуваха Емил Христов, че допуска погазване на парламентарния правилник не за първи път. Сега повод беше предложението на Халил Летифов за разделно гласуване на оставката на Валери Симеонов и назначението на Марияна Николова за вице.   Веднага след ДПС Данаил Кирилов поиска поименна проверка и Христов тръгна да пренебрегва поисканото от ДПС, с което си спечели мъмрене и от тяхната група. В крайна сметка Христов направи най-напред поименната проверка по искане на ГЕРБ, а след това мнозинството отхвърли предложението на ДПС.   \" каза председателят на ПГ на ГЕРБ Цветан Цветанов в процедура по начина на водене. „Няколко пъти вие г-н председател,  се обърнахте и попитахте дали има желаещи за изказване. Нямаше нито един, който да вдигне ръка“, каза още Цветанов.      \"Не ви зависи столът от г-н Цветанов, не се гънете, скастри го Георги Свиленски. Ако вие сте решили, че с Правилника на НС можете да се налагате над свободата на словото, е лош знак, добави и Жаблянов. Прегледайте буквата на закона и ни дайте думата, за да не я вземем от друго място, заплаши го соцдепутатът.   „Не може само преди три минути да сте казал, че сте видели г-жа Нинова, след което става народен представител, накарва ви се пред всички в залата и пред медите и вие започвате да се гънете“, каза още Свиленски.  По думите му ПГ на „БСП за България“ има време за изказване в условията на дебати. От своя страна председателстващият НС   „Драгомир Стойнев направи силно изказване, ние искаме БСП да се изказват, но не четете правилника, както Дяволът Евангелието“, каза пък лидерът на „Воля“ и заместник-председател на Народното събрание Веселин Марешки. Той се обърна към колегата си председателстващ заседанието Емил Христов: „Не се поддавайте на натиска и да не нарушаваме законите в Република България. В крайна сметка ние сме гласували този правилник, имаше достатъчно време. Няколко пъти подканихте всеки желаещ да се изкаже. Направихте закриване, и след това имаше няколко вдигнати ръце от БСП. Аз не искам да вземам думата. Срещу този двоен стандарт протестират всички български граждани“. От ДПС предложиха 15 минути почивка и заседанието беше закрито.  ", "date": "2018.11.21", "title": "Скандал! Председателят на парламента не дава думата на лидера на опозицията Корнелия Нинова"}
{"url": "http://epicenter.bg/article/-IM-riud-f/168691/2/0", "text": "  Социалистите изтъкнаха, че едно е отсъствието на Борисов по време на вот на недоверие, но този случай изисква той да обясни защо подаде оставка Валери Симеонов и защо ще бъде сменен от неговата началничка на кабинета Марияна Николова.   Най-достоверният източник за мотивите за тази оставка е министър-председателят, обяви Валери Жаблянов. Сегашното действие го разглеждаме като неуважение към Конституцията и към българското общество, добави соцдепутатът. Настояваме премиерът да дойде в залата, повтори той, цитиран от Канал 3.   Недопустимо е малкият коалиционен партньор да си представя промените в кабинета, скочи и червеният Иван Иванов.   Предложението на социалистите бе неглижирано от водещия на заседанието Емил Христов. Кандидатурата й бе представена от вицепремиера на ОП Красимир Каракачанов.   Усилията му да остане вкопчен в стола си е срамна, но ярка картина на това управление, възмути се от трибуната поадрес на отсъстващия Валери Симеонов и  Драгомир Стойнев.   ДПС пък поиска разделно гласуване на освобождаването на Валери Симеонов и избирането на Марияна Николова. От ГЕРБ отказаха с мотива, че няма структурни промени в кабинета, а само персонални.", "date": "2018.11.21", "title": "БСП настоява Борисов да мотивира пред парламента защо Марияна Николова му става вице"}
{"url": "http://epicenter.bg/article/Ramadan-Atalay-kam-GERB--Ne-praavete-politika-na-inat-/168693/2/0", "text": "    \"Дайте възможност на колегите да се изкажат, виждам, че ГЕРБ пърхат и ще литнат. Нека да се успокоят и да отидат на Председателски съвет, където да решат съдбата на парламента\", призова депутатът от ДПС. Това не е във ваша полза, нито е в полза на парламента, предупреди той. Предложението му бе веднага прието, предаде Канал 3.    Минути по-рано депутатите от ГЕРБ и БСП се разправяха кой кога е вдигнал ръка - дали преди закриването на дебатите от страна на председателстващия Емил Христов, или преди това. Според Данаил Кирилов от ГЕРБ соцлидерката Корнелия Нинова е вдигнала ръка след закриването на дискусията. Завърза се диалог между него и соцдепутата Свиленски.  ", "date": "2018.11.21", "title": "Рамадан Аталай към ГЕРБ: Не правете политика на инат!"}
{"url": "http://epicenter.bg/article/Valeri-Simeonov-nyama-da-pravi-izyavlenie-vav-vrazka-s-vcherashniya-koalitsionen-savet-/168694/2/0", "text": "Вицепремиерът в оставка Валери Симеонов няма да прави изявление във връзка с вчерашния коалиционен съвет. Това съобщиха пред журналисти в Министерския съвет от правителствената информационна служба, предаде Агенция \"Фокус\".  Очакваше се това да стане преди началото на днешното правителствено заседание. Кадровите промени в кабинета бяха разисквани в продължение на няколко часа през вчерашния ден, като преговорите завършиха без Сидеров, който напусна по-рано коалиционния съвет на \"Обединени патриоти\".  На излизане от Министерски съвет лидерът на \"Атака\" бе кратък в коментара си пред медиите и не пожела да даде подробности за това как е преминала срещата.  \"Всичко изчистихме, всичко е наред, всичко е прекрасно\", каза той. Попитан остава ли коалицията \"Обединени патриоти\", Сидеров отговори: \"Да, разбира се, че остава, няма проблем. Няма никакъв проблем, аз не виждам защо се вълнувате толкова\".  \"Няма нищо какво да кажа специално. Аз съм само един прост депутат\", допълни още той.  По-късно вечерта стана ясно, че Марияна Николова е предложена за вицепремиер на мястото на Валери Симеонов, но документът с проекторешението за това е изготвен без подписа на лидера на „Атака“.  ", "date": "2018.11.21", "title": "Валери Симеонов няма да прави изявление във връзка с вчерашния коалиционен съвет "}
{"url": "http://epicenter.bg/article/Deputatite-na-Volen-Siderov-boykotirat-izbora-na-vitse/168695/2/0", "text": "  Народните представители отсъстват от пленарната зала по време на дебатите около персоналната промяна в кабинета, заради подадената оставка от Валери Симеонов, съобщи Канал 3.      обясниха за Канал 3 народни избраници. С това останалите не се съгласили и изтъкнали аргумента, че вицепремиерският пост няма нищо общо с договорка за евроизборите.     Още вчера   Това бе и причината той да си тръгне предсрочно от коалиционния съвет на ОП.   По време на това заседание вчера  \"Не искам да те лъжа\", отговорил му Валери Симеонов. \"Не, искам сега!\", настоявал Сидеров, който от 8 часа сутринта до 16.30 часа, когато напусна гневен заседанието, изпил една бутилка уиски от резервите на премиера Борисов.    Премиерът се опитвал на няколко пъти да сдобрява \"патриотите\", пасторски да им говори.  но това не променило позицията на Сидеров, който отговор на това, че не получил подкрепа за мястото си в евролистата, отказа да подкрепи номинираната от Валери Симеонов за вицепремиер Мариана Николова.  ", "date": "2018.11.21", "title": "Депутатите на Волен Сидеров бойкотират избора на вицепремиера, посочен от Валери Симеонов"}
{"url": "http://epicenter.bg/article/Ninova--Za-poreden-pat-ministar-predsedatelyat-unizhi-Narodnoto-sabranie/168696/2/0", "text": " Това каза лидерът на БСП Корнелия Нинова по време на дебатите по оставката на вицепремиера Валери Симеонов, предаде репортер на Агенция „Фокус“.   „Уважаеми български граждани, днес получихте още едно доказателство за вашата правота, когато искате оставката на цялото правителство и смяна на модела на управление. Получихте го това доказателство тук, в най-важната институция на България - българският парламент.  Днес получихте и доказателство, че управляващото мнозинство изтри думата морал от българския език.  “, допълни Нинова.    каза още Нинова.   . Това каза лидерът на БСП Корнелия Нинова по време на дебатите по оставката на вицепремиера Валери Симеонов, предаде репортер на Агенция „Фокус“.   „Коалицията между ГЕРБ и „Обединени патриоти“ е обречена от самото начало“, подчерта Нинова.   „Две години скандали и нестабилност в управлението, които доведоха до нестабилност в държавата. Вие помните ли за нещо друго коалиционните партньори и министрите да са спорили две години освен за това кой какъв пост да заеме“, заяви още лидерът на БСП.     Лидерът на БСП обърна внимание, че  . „Поне от две години ви говорим как виждаме промяната в модела и кой е този модел“, каза още Нинова.   „Вие дадохте ярки примери за този модел, като внесохте законопроекта, с който да опростите задължения на един олигарх в държавата и няколко закона, с които да съдерете три кожи от народа с нови данъци“, допълни Нинова. Тя посочи, че увеличението на заплатите на политическия елит също е доказателство за този модел.   \"  добави Нинова.   ията и нито едно представяне на новия кандидат за вицепремиер. Какво говори това? Обърканост и страх от вас, защото сте прави в исканията си за промяна на този модел и оставка. Тази оставка е поредната, но тя е следствие и няма да реши нищо“, заяви Нинова.  ", "date": "2018.11.21", "title": "Нинова: За пореден път премиерът унижи Народното събрание (ПЪЛНИЯТ ТЕКСТ НА ДЕКЛАРАЦИЯТА)"}
{"url": "http://epicenter.bg/article/Tsvetanov--Ne-sme-protiv-prisastvieto-na-premiera--no-toy-dnes-ima-zasedanie-na-Ministerski-savet-/168697/2/0", "text": "Не сме против присъствието на премиера Бойко Борисов в пленарна зала, но той днес има заседание на Министерски съвет. Това обясни председателят на ПГ на ГЕРБ Цветан Цветанов пред журналисти, по повод отсъствието на премиера и добави, че предложението за смяната на Валери Симеонов с Марияна Николова е било мотивирано от вицепремиера Красимир Каракачанов, предаде Агенция \"Фокус\".  Волен Сидеров не е подписал предложението за вицепремиер в лицето на Марияна Николова, обясни още Цветанов. Цветанов призова да се попита Волен Сидеров защо и подчерта, че не коментира взаимодействието между коалиционните партньори пред медиите.  Във връзка с казаното от премиера Бойко Борисов, че ще се счупи коалицията, ако поиска оставката на вицепремиера Валери Симеонов, Цветанов заяви: \"Сега имаме друга хипотеза\".  На въпрос дали \"Обединени патриоти\" са имали представител на председателския съвет в НС, Цветанов заяви, че не са имали.  \"Имаме пълно съгласие по всички теми, които бяха подложени на гласуване\", каза още Цветанов. Той обясни, че са постигнали консенсус да се проведе дебат.  Той поясни, че се надява \"Атака\" да подкрепи Марияна Николова.  ", "date": "2018.11.21", "title": "Цветанов: Не сме против присъствието на премиера, но той днес има заседание на Министерски съвет "}
{"url": "http://epicenter.bg/article/Borisov-provezhda-sreshta-sas-sindikati-i-rabotodateli-v-Ministerski-savet-/168700/2/0", "text": "Министър-председателят Бойко Борисов провежда среща с представители на синдикалните и работодателските организации в Министерски съвет, предаде репортер на Агенция „Фокус“.  Очаква се след срещата да бъдат дадени изявления.  ", "date": "2018.11.21", "title": "Борисов провежда среща със синдикати и работодатели в Министерски съвет "}
{"url": "http://epicenter.bg/article/Otpuskat-po-oshte-100-leva-energiyna-pomosht-za-bednite-/168702/2/0", "text": "Лицата и семействата, на които е отпусната целева помощ за отопление за сезон 2018 – 2019 г., ще получат допълнително по още 100 лв. Това каза на брифинг в Министерски съвет министърът на труда и социалната политика, предаде репортер на Агенция „Фокус“.  „Днес на редовното си заседание Министерски съвет взе решение за отпускане на еднократна финансова подкрепа на лицата и семействата, на които е отпусната целева помощ за отопление за отоплителен сезон 2018 – 2019 г. Целта на това решение е да бъдат допълнително защитени най-уязвимите групи от населението срещу поскъпването на цените на някои от енергоизточниците. Това е най-всеобхватната група от населението, която включва 17 целеви групи – възрастни хора, самотно живеещи хора, хора с увреждания и др. По данни на Агенцията за социално подпомагане близо 210 хил. лица и семейства са одобрени за тази помощ, която тази година за петте месеца, които представляват отоплителния сезон, възлиза а 374,15 лв.“, заяви Петков и посочи, че към тях ще бъдат изплатени допълнително 100 лв. на основа на взетото днес решение от правителството.  Социалният министър коментира, че средствата, които са необходими за изплащане на тази допълнителна финансова подкрепа в размер на 21 млн. лв., са осигурени по бюджета на Министерството на труда и социалната политика и няма да бъдат необходими допълнителни финансови средства от централния бюджет.  „С днешното решение правителството реагира на поскъпването на някои от енергоизточниците и осигурява средства за компенсиране на това поскъпване. Като Агенцията за социално подпомагане ще изплати сумите през декември, започвайки от 12 декември, по банковите сметки или по касов път, в зависимост от избора на лицата“, каза още министър Петков.  Той обясни, че помощ ще получат всички, които са одобрени за получаване на целева помощ за отопление, независимо от енергоизточника, който ползват.  ", "date": "2018.11.21", "title": "Отпускат по още 100 лева енергийна помощ за бедните "}
{"url": "http://epicenter.bg/article/Ramadan-Atalay--GERB-da-kazhat-ostavat-li-pod-natiska-na-natsionalistite-i-dokoga-shte-im-ugazhdat-/168704/2/48", "text": "ГЕРБ трябва да кажат остават ли под натиска на националистите и докога ще продължат да им угаждат - с оставката на Валери Симеонов не променят нищо, виждаме, че нямат и нагласа. Това каза народният представител от ПГ на ДПС Рамадан Аталай по време на дебатите по оставката на вицепремиера Валери Симеонов, предаде репортер на Агенция \"Фокус\".  Той попита ГЕРБ дали са харесвали езика на така наречения вицепремиер Валери Симеонов.  \"Имате време да управлявате, не да властвате\", каза Аталай. \"Оставката толкова закъсня, че няма нито един от нас идея как и по какъв начин ще се измъкнем от всичко това, което е създадено в обществото с протестиращите, с бунтуващите се, с това, че премиерът не идва в парламента\", каза още той.  По думите му няма как ГЕРБ да са доволни, след като патриотите ги дърпат надолу. Той поясни, че е очаквал от управляващите да кажат дали ще променят политиката, или ще продължат със скандалите.  \"Ние не се радваме и не стреляме фойерверки, че един вицепремиер си подаде оставката, ние гледаме със загриженост на всичко това, което се случва и в опозицията, и в управляващите, затова еволюцията ни е необходима\", допълни още Аталай.  \"Уважаеми управляващи, видяхте ли, че няма нищо страшно да се води един дебат, защото парламентът е мястото, където трябва да се кажат онези неща, които интересуват обществото и разбира се, основното нещо, което е, че не трябва да забравяме за какво сме се събрали днес. Темите станаха няколко. Темата стана необходима ли ви е еволюция. Някои от вас достатъчно мимикрират. Повдигнахте още една тема за основополагащ разговор за изборите, за онези 1,5 млн., които са гласували за вас\", заяви още депутатът от ДПС.  \"Основната тема днес е оставката на вицепремиера и тук искам да ви задам един въпрос. Вие доволни ли сте от вашето управление, колеги? Вие от малката коалиция, доволни ли сте от всичко това, което направихте за година и половина? Няколко акцента - скандали всяка сутрин, а същевременно премиерът вече, виждам го, че не му е удобно да седне до вас, г-н Каракачанов. Със синята каска, докато се опитвате да примирите онези, които си търсят личния интерес в това управление, премиерът се чуди по какъв начин и как да събере Балканите. Как да направи така, че обществото да е доволно от това, след като нищо не се случва в техен интерес\", заяви още Аталай.  ", "date": "2018.11.21", "title": "Рамадан Аталай: ГЕРБ да кажат остават ли под натиска на националистите и докога ще им угаждат "}
{"url": "http://epicenter.bg/article/Magdalena-Tasheva--Ataka--Mariyana-Nikolova-e-chovek-na-energiynite--quot-vampiri-quot--monopolistite-/168707/2/0", "text": "Бившата депутаттка на Атака и журналист Магдалена Ташева разкритикува със свой пост във фейсбук номинацията на Марияна Николова за вицепремиер. От поста на Ташева става ясно, че партията й не приема това предложение и смята избора й за \"задкулисен\".   Ето какво написа Ташева:  ПОНЕЖЕ всички в АТАКА и ТВ АЛФА, аз в това число днес получихме много обаждания, чувствам задължение да кажа две приказки. Първо, нямам представа за преговорите на \"Дондуков\" 1. Всички очакваме изявленията на тримата лидери и на премиера Борисов. Второ, от това, което изтече в медиите става ясно, че номинациите на Марияна Николова и Християн Митев оставят Валери Симеонов ДЕ ФАКТО вицепремиер.  Търсен е човек, който да топли мястото, а всъщност Симеонов както досега да взема решенията зад завесата. Тази кадрова рокада явно е била взета в деня на подаване на оставката на Симеонов. Допускам, че заради това той така лесно и изневиделица подаде оставка, след като цял месец преди това се кълнеше, че няма да я подаде. Обещана му е била задкулисна власт вместо официално загубената.  Оставката на Валери Симеонов е формална.  Мъчно ми е за майките... Те мислят, че са удържали победа.  Нечувано е заместник-министър-председател да предлага секретарката си да заеме неговото място. Марияна Николова, освен това, е герберка, а преди това - царистка (НДСВ), тя няма нищо общо с патриотизма. Номинацията й е прекрасен изход от ситуацията и за Борисов, и за Валери Симеонов (който със същия успех можеше да предложи и Венера Т. :-) ) Като юристконсултка на \"Топлофикация София\" и на НЕК Марияна Николова е натрупала опит в защита на олигархичните интереси срещу обществения интерес.  Тя е човек на енергийните \"вампири\" - монополистите. Тя неслучайно е била назначена за шеф на неговия кабинет от 9 души, в който преобладаваха царски протежета като бившата (анти)социална министърка Христина Христова в кабинета Сакскобургготски-Доган.  Християн Митев е лице без собствена политическа физиономия, покорен и изпълнителен. Безсилен човек, който ще прави и говори това, което Симеонов му каже.  Това са моите впечатления от днешния ден, това мога да кажа засега.", "date": "2018.11.21", "title": "Магдалена Ташева, Атака: Марияна Николова е човек на енергийните \"вампири\" монополистите "}
{"url": "http://epicenter.bg/article/Mareshki-reklamira-bezplatno-hapcheta-i-benzin-ot-tribunata-na-parllamenta/168711/2/0", "text": "Бизнесменът Веселин Марешки, който по  волята на електората стана и зам.-председател на Народното събрание, направи безплатна реклама на бизнеса си от парламентарната трибуна. Той не бе спрян, нито санкциониран за това, предаде Канал 3.   \"Явно няма да има дебати. Явно след два часа и половина правилно съм разбрал, че е време за реклама\", обяви от парламентарната трибуна Веселин Марешки. Аптекарският бос със свален депутатски имунитет показа, че го е изговорил буквално, а не метафорично \"3 млн. са клиенти на нашите аптеки и нашите бензиностанции, аз не искам да са ми клиенти, но единствените места, където няма протести, са пред нашите аптеки и нашите бензиностанции\", похвали се Марешки.   Почти от всеки град му се обаждали с искания да разкрива аптеки и бензиностанции. Рекламните минути от парламентарния екран продължиха: \"От тези 3 млн. души, които си купуват лекарства, и няколкостотин хиляди си зареждат от нашите бензиностанции, го правят от родолюбие\". Други пък направо нямало да живеят, ако ги нямали неговите аптеки. \"Те не могат да си купят лекарствата, ако не са отстъпките от 30 до 70, те умират\", продължиха рекламните минути на зам.-председателя на парламента. А към края на рекламата Емил Христов се сети да му направи забележка да не се отклонява по темата лекарства.   Марешки пристъпи към разсичане на \"картела в горивата\", при което Христов пак се обади: \"И оттам да се отдалечим\". Лидерът на Воля обаче акостира при мъжа на Корнелия Нинова, който работи в \"Лукойл\", и отново я захапа по темата. \"А нашите избиратели страдат покрай вашите\", обобщи бензиновият и аптекарски бос.", "date": "2018.11.21", "title": "Марешки рекламира безплатно хапчета и бензин от трибуната на парламента"}
{"url": "http://epicenter.bg/article/Parlamentat-prie-ostavkata-na-vitsepremiera-Valeri-Simeonov-i-izbra-Mariyana-Nikolova-na-negovo-myasto-/168716/2/0", "text": " До момента тя бе началника на кабинета на заместник министър-председателя.   Вицепремиерът Валери Симеонов е дошъл сутринта в парламента и по непотвърдена информация е бил в кабинета на зам.-председателя на Народното събрание Емил Христов от ГЕРБ.    Имаше и заседание на председателския съвет на парламента, по време на което бе разискван този въпрос. Зам.-председателят на ГЕРБ Цветан Цветанов обясни пред журналисти, че в момента Борисов има заседание на Министерския съвет.   В парламента сутринта бяха вицепремиерите Красимир Каракачанов, Томислав Дончев и Екатерина Захариева, както и министри от кабинета, но после си тръгнаха.   Лидерът на \"Атака\" Волен Сидеров е бил в парламента, но не и в пленарната зала, нито на заседанието на председателския съвет.   Проекторешението бе внесено в деловодството на парламента от премиера Бойко Борисов.   Валери Симеонов подаде оставка на 16 ноември – след 26 дни на протести на майките на деца с увреждания, породени от негово изказване от октомври, когато той нарече майките „кресливи жени“, а децата им „уж болни“.   Оставката на Симеонов е петата в кабинета „Борисов“ 3 след тази на министрите Николай Петров, Николай Нанков, Валентин Радев и Ивайло Московски.     Парламента ще трябва да напусне Миглена Александрова от „Атака“. С това балансът на силите в „малката“ коалиция се променя - ВМРО остава с 11 депутати, докато НФСБ ще е с 9, а „Атака\" - със 7.   Веднага след прегласуването Марияна Николова положи клетва в пленарна зала и подписа клетвения лист.   Новият вицепремиер Марияна Николова до вчера беше шеф на кабинета на Валери Симеонов. Близка до него и доверено лице. По образование тя е юрист. Заемала е различни експертни длъжности в държавната администрация. От средата на юни 2015 г. до 2017 г. е ръководител на отдел „Договорно-правен и правна защита\" в „Национална електрическа компания\" ЕАД. Преди това Николова оглавяваше няколко години и правната дирекция в Министерството на земеделието.  Преподавател е по структура на администрацията и административен процес в Института по публична администрация към Министерския съвет. От май 2017 г. е началник на политическия кабинет на Симеонов. Това е официалната и публична информация за бъдещият вицепремиер.", "date": "2018.11.21", "title": "Парламентът прие оставката на вицепремиера Валери Симеонов и избра Марияна Николова на негово място "}
{"url": "http://epicenter.bg/article/Poslanikat-na-SASht--Iztrebitelite-F-16-shte-sa-nay-dobrata-investitsiya-za-Balgariya/168717/2/0", "text": "Ако България реши да закупи изтребители Ф-16, това ще е най-добрата инвестиция, не само за въоръжените сили, но и за страната като цяло. Това заяви американският посланик Ерик Рубин на бизнес-среща на тема „САЩ и България: укрепване на стратегическото партньорство“, организирана от Американската търговска камара в България,  съобщи  „Труд“.   Посланик Рубин направи ретроспекция на развитието на бизнес отношенията и индустриалното сътрудничество между България и САЩ. Той подчерта, че сътрудничеството във военната област датира от 1990 г.   Дипломатът изрази задоволство от решението на страната ни да предостави домакинство на 4 военни бази за нуждите на НАТО на своя територия и посочи, че те засилват позициите на блока в Балканския регион. Припомни също, че България е била домакин на големи учения на Алианса.   Според Рубин, сътрудничеството се развива не само във военната област, но и в реализиране на хуманитарни проекти в Пловдив и Бургас, като ремонт на училища, детски градини и изграждане на центрове за деца с увреждания.   На форума, на който присъства и директорът на \"Програмата за международно бизнес развитие-F-16\" към компанията производител Lockheed Martin Джеймс Робинсън, бе изтъкнато, че F-16 е най-използваният боен самолет в Света.   В момента той е на въоръжение в 15 държави в Европа. Други пък са в процес на придобиване на такива изтребители.   Стартирайки проектите за закупуване на нови изтребители за ВВС България получи четири оферти за нов тип боен самолет. Две от тях бяха от САЩ. Първата бе за нови F-18, втората за F-16.   Впоследствие първата отпадна, а същевременно от Lockheed Martin дадоха да се разбере, че са готови да предоставят на страната ни машини от последното поколение на претърпелия множество модернизации F-16, носещо името Viper. Останалите оферти са за нови \"Gripen\" от Швеция и за втора ръка \"Eurofighter\" от Италия.   Проектът за модернизиране на ВВС включва първоначална покупка с разсрочено плащане на една ескадрила изтребители за около 1,8 милиарда лева, а впоследствие на още толкова машини.    ", "date": "2018.11.21", "title": "Посланикът на САЩ: Изтребителите Ф-16 ще са най-добрата инвестиция за България"}
{"url": "http://epicenter.bg/article/Korneliya-Ninova-kam-pisatelite--Bez-vas-i-vasheto-slovo-nyama-da-ya-ima-Balgariya/168677/2/0", "text": "\"Приемете моите и на членовете на Националния съвет на Българската социалистическа партия, и на Парламентарната група \"БСП за България\" поздрави по повод 105-годишнината от основаването на Съюза на българските писатели. Вашият съюз е една от най-дълголетните и значими творчески организации с решаващо влияние за развитието и утвърждаването на съвременната българска култура\".   Това написа председателят на НС на БСП Корнелия Нинова в поздравителния си адрес по повод 105-та годишнина от основаването на Съюза на българските писатели.   Тя добавя, че под почетното председателство на Иван Вазов, през 1913 г. в него се обeдиняват да членуват най-големите майстори на българската литература- творци, отстояващи с острия връх на перото и с несъкрушимата сила на писменото слово, своя творчески потенциал, творци с активна гражданска позиция в защита на свободата, хуманизма, социалната справедливост, демократичността, родолюбието, националното самосъзнание, здравите родови корени, любовта, добротата.   \"Съюзът на българските писатели винаги е обединявал автори с различни политически пристрастия, идейни възгледи и творчески търсения. Но именно в това е неговата сила. Сила, помогнала му да оцелее през периодите на сътресения и кризи в българското общество\", пише още лидерът на левицата. Нинова добавя, че поетите и писателите винаги са вдъхвали кураж на хората, винаги са били в челото на борбата за по-добър и справедлив живот, имали са своята достойна обществена позиция.   \"Да си член на Съюза на българските писатели не носи материални облаги, а е въпрос на престиж и доказано творческо майсторство. Затова ще си позволя да се обърна към вас, съвременни рицари на перото! Продължавайте да творите. Продължавайте да градите камък по камък стените на българската духовност. Без вас и вашето слово, достигащо сърцата и възвисяващо умовете и душите, няма да я има България\", завършва Корнелия Нинова.    ", "date": "2018.11.21", "title": "Корнелия Нинова към писателите: Без вас и вашето слово няма да я има България!"}
{"url": "http://epicenter.bg/article/Sadiya-Krasimir-Mazgalov/168678/2/0", "text": "Делото за ул. \"Алабин\" е минало само на първа инстанция и не е завършило, затова не е редно да се коментира. 10 години са се изготвяли експертизи по него, съдебната фаза е едва от 2 години.   Това каза в ефира на БТВ Красимир Мазгалов, член на УС на Съюза на съдиите. Думите му са по повод решението на Софийски градски съд, който обяви за невинни 4-мата подсъдими за рухналата сграда настоличната ул. \"Алабин\", която уби 2 млади жени през 2006 г. Четиримата подсъдими бяха изправени пред съда за причиняване смърт на повече от един човек поради немарливо изпълнение на работата. Присъдата не е окончателна и може да се обжалва пред Софийски апелативен съд. \"По отношение на това дело и други дела определени медии създават предварително очаквание какво точно трябва да е решението по делото. Ако то се различава тези, медии започват кампании срещу съдията и съдебната система. Следва да има независимост на съдебната система. Стигало се е до преследване на съдии и снимане на семейството на съдия, което е недопустимо. Такива публикации влияят на съдиите опри вземане на решения и създават атмосфера на страх, че ако не вземат определено решение, ще бъдат подложени на тормоз\", заяви съдия Мазгалов. \"В крайна сметка трябва да разберем, че решението на съда зависи от събраните доказателства по делото, което не е в прерогативите на съда. Единствено и само цялата отговорност се прехвърля на съдията, но изходът от делото зависи от много други инстанции преди съдията\", подчерта юристът.   Докладът на ЕК за България е изненадващо положителен, но констатацията за влошена медийна среда трябва да буди  безпокойство,  коментира още  в предаването „Тази сутрин” Красимир Мазгалов. Тази констатация се прави за първи път в такъв доклад по отношение на която и да е държава и този факт би трябвало да бъде притеснителен, отбеляза Мазгалов.          ", "date": "2018.11.21", "title": "Съдия Красимир Мазгалов: По делото \"Алабин\" се оказва медиен натиск над съдията"}
{"url": "http://epicenter.bg/article/Vavedenie-Bogorodichno/168648/2/0", "text": "Въведение на Пресвета Богородица в храма е считан за един от най-големите християнски празници, почитан както от католици, така и от православни. Празникът принадлежи към числото на дванадесетте велики празника.   Българската православна църква и Македонската православна църква отбелязват празника всяка година на 21 ноември (юлиански календар), в някои страни се отбелязва на 4 декември по нов стил.   В деня на Въведение се почитат, както благочестивите родители на Дева Мария Йоаким и Анна, които я въвеждат на тригодишна възраст в йерусалимския храм, така и изпълнението на обета им да посветят Мария на Бог.    Християнските книги рисуват картината на млади девойки със свещи в ръце, вървящи пред светата Отроковица, а след тях родителите, водещи Девата до Йерусалимския храм. Първосвещениците и служителите в храма ги посрещат с пеене на свещени химни. Дева Мария е поставена на първото стъпало пред храмовия вход и за почуда на всички присъстващи, неподдържана от никого, тя се изкачила свободно по 15-те стъпала и се спряла на най-горното.  Първосвещеник Захария въвел пречистата Отроковица в Светая Светих, където влизал веднъж в годината само първосвещеникът.  Праведните родители принесли дарове и жертви на Бога и след това, като получили благословение от свещениците, се върнали с роднините си в Назарет.  Дева Мария живеела при храма. Там в отделни помещения живеели млади девойки, посветени Богу, също така и вдовици, които служели в храма, подобно на пророчица Ана (Лука 2:36-38). Тук живеели също странници и пришълци. Към тях се присъединила и св. Ана, майка на св. Богородица, която овдовяла скоро след въвеждане на пречистата Дева в храма. Но тя живяла кратко време със своята Дъщеря. Скоро след мъжа си и тя починала.  Девата се възпитавала под надзора на по-възрастните благочестиви девойки, познаващи Светото Писание. Тя усърдно се трудела, непрестанно се молела. По такъв начин тя се готвела за своето високо назначение. Църквата я нарича „прекрасна зора“, от която изгряло Слънцето на правдата.  Когато пречистата Дева стигнала до възраст, на която девиците, които се възпитавали при храма, обикновено се връщали в света и се омъжвали, свещениците поискали тя да постъпи по същия начин. Но Мария им открила своето желание – да посвети себе си Богу и да не встъпва в брак. Тогава те, по внушение от Св. Дух, я сгодили за престарелия Йосиф, роднина на нейните родители. Той станал покровител на Мария и уважавал обета, който тя дала пред Бога.   Най-ранното известие за честването на празника е от края на 1 век. Прави се възпоменателно тържество и цялото християнство празнува Въведение Богородично.  Според православната традиция Въведение Богородично слага началото на Коледните пости и се свързва с настъпващата зима и очакването на църковните тържества около Рождество Христово.  С решение на Светия Синод на Българската православна църква от 1929 г. празникът Въведение Богородично в България се чества и като Ден на християнското семейство и на православната християнска учаща се младеж.  Семейното ходене на църква на този ден символизира влизането на тригодишната Мария в храма и напомня на бащи и майки за духовните им задължения към децата. На този ден родителите или учителите водят децата в църквата. Представени на Бога, те ще растат благочестиво в послушание към родителите си и чистота на нравите.  В българските традиции Въведение Богородично се е чествал в много ограничен кръг – само с родителите и ония от децата им, които не са встъпили в брак. Всички те отивали заедно в храма, за да измолят за семейството си здраве и благоволение. След това в дома, събрани около огнището, на чаша вино, топла пита и вкусна гозба, чествали – освен празника Въведение Богородично – и здравата връзка помежду си. Масата оставяли неразтребена, за да дойде Богородица през нощта, да си хапне и да благослови дома.", "date": "2018.11.21", "title": "Църквата чества Въведение Богородично! Денят е посветен на християнското семейство"}
{"url": "http://epicenter.bg/article/Prokuror--Nyama-dokazatelstva-parite-v-kasetata-na-glavseka-na-DABCh-da-sa-nasochvani-kam-partiya/168680/2/0", "text": "Тези пари биха могли да бъдат свързани с повдигнатите обвинения за участие в организирана престъпна група за получаване на подкупи и длъжностни престъпления.   Това каза в сутрешния блок на Нова телевизия Димитър Петров, изпълняващ длъжността временен ръководител на Специализираната прокуратура, по повод намирането на 427 000 лева в банкова касета на главния секретар на Държавната агенция за българите в чужбина Красимир Томов, обвинен като част от схема за издаване на документи за българско гражданство. Няма да навлизам в конкретика, в ход е досъдебно производство. Считаме, че имаме доказателства, като това ще бъде конкретизирано в обвиненията на конкретните лица. Колегите са достатъчно опитни - събраните доказателства до този момент според нас са безспорни, заяви Петров. Действията на Специализираната прокуратура са достатъчно успешни, като това дори е отразено в мониторинговия доклад на Европейската комисия, добави той. Нашите данни са, че само Томов е имал достъп до този сейф, поради което считаме, че тези суми са съхранявани там от него. На този етап няма доказателства парите да са насочвани към политическа партия, каза още Димитър Петров.    ", "date": "2018.11.21", "title": "Прокурор: Няма доказателства парите в касетата на главсека на ДАБЧ да са насочвани към партия"}
{"url": "http://epicenter.bg/article/Aleksandar-Sidi--Obedineni-patrioti-prodalzhavame-napred/168681/2/0", "text": "Големият проблем е, че в последната година и половина активно си говорим през медиите. Когато седнем и си говорим очи в очи, нещата се изглаждат. Това каза в сутрешния блок на Нова телевизия \"Здравей, България\" депутатът от ВМРО и Обединени патриоти Александър Сиди. От думите на Александър Сиди в студиото на Нова обаче се разбра, че не е ясно \"Атака\" ще гласува ли за приемничката на Симеонов.   Сиди обясни,  че не е разбрал „Атака” да не са съгласни с кандидатурата на Марияна Николова за вицепремиер. Според него партията на Волен Сидеров ще подкрепи номинацията на гласуването в парламента в сряда: „Смятам, че „Обединени патриоти” след като вчера свършиха всички разговори и срещи, оставаме обединени, което би трябвало да означава, че днес „Атака” ще подкрепят това решение”.       Логично е НФСБ да си предложат нова кандидатура за вицепремиер, която би трябало да бъде обсъдена и ако няма тежки критики срещу нея, да бъде гласувана. Аз лично вярвам, че \"Атака\" ще подкрепят това решение. След вчерашната среща оставаме обединени и се надяваме, че те ще подкрепят това решение, както ще го направим и ние, заяви Сиди. Всяка една от трите партии има право да изразява своята позиция по отделните теми. От \"Атака\" са съгласни, че продължаваме напред. Това, което се опитваме да направим, е да върнем доверието в себе си, посочи депутатът. В групата си имаме доверие, тримата лидери си говорят, добави той. Марияна Николова е човекът, който е бил най-близо до Валери Симеонов и смятам, че от тази гледна точка няма да има никакви трусове във власта. Той свърши много работа, оставката му дойде в резултат на едно непремерено изказване. Всичко друго, което той направи, считам че беше добро и то ще продължи, ще има приемственост, заяви Сиди. Той каза, че не може да потвърди информациите, че Волен Сидеров иска да е водач на листата на Обедиенните патриоти на еврозиборите догодина. Това е решение, което ще вземем в скоро време, но към днешна дата все още не можем да кажем дали ще се явим заедно и дали той ще бъде водач.    ", "date": "2018.11.21", "title": "Александър Сиди се надява \"Атака\" да гласува за приемничката на Валери Симеонов"}
{"url": "http://epicenter.bg/article/Krasimir-Bogdanov--VMRO--Siderov-se-otkaza-ot-ostavkata-na-Karakachanov-sled-sreshtata-s-Borisov/168682/2/0", "text": "„Вчера заседава политическият съвет на Обединени патриоти, който е единственият легитимен орган за взимане на решения. Именно на него лидерите трябва да си казват нещата, а не през медиите. Въпросът с наследството на вицепремиерското място предизвиква недоволство. Право на Валери Симеонов е да предложи Марияна Николова за свой наследник. Нашата коалиция е от три партии и е нормално да има различия“. Това заяви пред БТВ депутатът от Обединените патриоти и член на ВМРО Красимир Богданов.   „След срещата ни има отказ от творческото предложение на Волен Сидеров за оставката на Красимир Каракачанов. Работата на военния министър е изключително успешно, в момента върви кампанията „Бъди войник“, увеличават се заплатите на военните. Съветът на коалицията ни трябва да заседава поне веднъж в седмицата. Аз настоявах още преди няколко месеца по-добра комуникация между лидерите ни, защото в противен случай се създава обществено напрежение“, продължи народният представител.  „До известна степен Бойко Борисов беше в ролята на човека със синята каска. Нормалният ред е точно този, който се случи вчера. Не мога да отговоря докога ще издържим по този начин, тъй като лидерите ни са екстравагантни и своенравни. Трябва да бъдат загърбени всички лични пристрастия. Извънпарламентарни сили и опозицията се опитват да нанесат удари към нас като по-малък партньор. Ако стъпим реално на това, което се извършва в коалицията и изпълним нашата програма, мисля, че може да изкараме мандата си до край“, каза още Богданов.   \"Познавам Марияна Николова от няколко контакта с нея. Доколко чета биографията ѝ, тя има подготовка за поста вицепремиер. Нека да ѝ дадем шанс, ако бъде одобрена от парламента. Тя ще отговаря за икономиката и за демографията\", заяви депутатът от ОП. \"ВМРО заяви още в началото на скандала с ДАБЧ и Петър Харалампиев и изказахме позиция, че законът трябва да важи с цялата си тежест. Тепърва ще дискутираме, дали отново от ВМРО ще издигнем човек на неговото място\", каза още Богданов.     ", "date": "2018.11.21", "title": "Красимир Богданов, ВМРО: Сидеров се отказа от оставката на Каракачанов след срещата с Борисов"}
{"url": "http://epicenter.bg/article/Prof--Konstantinov--Tova--koeto-stava-v-malkata-koalitsiya--e-proyava-na-kristalna-politicheska-glupost/168683/2/0", "text": "По принцип е възможно всички, но тези протести няма да са решаващи. Тези протести не са от глад и са съзнателно необмислени. Правителството е подложено на троен натиск – протести на хората, до голяма степен неорганизирани, натиск и атака на политическите противници, главно от БСП, и че правителството се бори се със собствената си глупост. Защото това, което се развива в малката коалиция, е проява на кристална политическа глупост. Те не могат да си сдържат нервите, очевидно, те се държат не като политици, а като махленски спорещи.”    Това заяви проф. Михаил Константинов в ефира на bTV по повод политическата обстановка и ще има ли предсрочни избори.   Заради тези три проблеми на премиера може да му писне и да хвърли пешкира, както се казва, но едва ли ще стане.   2019 г. е много важна. Две много важни събития предстоят – евроизборите и местните избори. Освен това предстои началото на избора на главен прокурор. Според експерта обаче 50% от избора на обвинител номер 1 ще е на президента Радев, тъй като той може и да не подпише указа. „Българският президент не е слаб“, посочи проф. Константинов. По думите му протестите може и да са полезни. „Една власт, срещу която никой не протестира се олива, това действа като имунна система“, смята той. Проф. Константинов коментира и машинното и електронното гласуване. „Аз няма да се уморя да питам къде го има в Европа интернет гласуването – в Естония и няколко кантона в Швейцария. Само че в Естония гласуват със смарткарти, но 3-4 месеца след гласуването стана ясно, че картите са пробити. Естонците обаче си вярват на системата и затова нямаше особени скандали“, посочи той. Прочети повече в Blitz.bg: ", "date": "2018.11.21", "title": "Проф. Константинов: Това, което става в малката коалиция, е проява на кристална политическа глупост"}
{"url": "http://epicenter.bg/article/Zapochna-protsedurata-po-ostavkata-na-Simeonov--Borisov-ne-e-v-zalata/168684/2/0", "text": "Започна процедурата по оставката на вицепремиера Валери Симеонов. Премиерът Бойко Борисов не е в пленарната зала на Народното събрание. Оставката на Симеонов пред депутатите представи вицепремиерът Красимир Каракачанов. Той представи и новата кандидатура - на Марияна Николова.   Отсъствието на Борисов предизвика гнева на БСП. Валери Жаблянов изтъкна, че това е неуважение към парламента и демократичните процедури.  „ПГ на „БСП за България“ настоява министър-председателят да дойде в пленарната зала, защото той отговаря за всички действия на правителството. Министър-председателят предлага неговият състав по конституция“, заяви още Жаблянов. Той уточни, че мотивите за освобождаването на Валери Симеонов трябва да станат ясни от устата на премиера Борисов. „Ние така и не разбрахме по какъв повод Валери Симеонов си тръгва“, допълни Жаблянов. \"Валери Симеонов си отива след дълга и срамна за политическата система игра с обществото, а Марияна Николова започва с фалстарт\", заяви от парламентарната трибуна друг социалист - Драгомир Стойнев.   „Съвсем нормално е ГЕРБ да подкрепи г-жа Николова, но тя тръгва с фалстарт. Моят съвет е да се откажете от този пост. Валери Симеонов, който не е в зала, стигна до НС. Симеонов си отива официално след една дълга и срамна за политическата система игра с обществото. От властта трябва да си тръгне цялото правителство. Личността на Валери Симеонов, усилията му да остане вкопчен в стола си, увъртанията на премиера от това какво може и не може да иска от патриотичната патерица на властта, са срамна картина на това управление\", заяви още Стойнев. По думите му нестабилността на правителството е видна още от самото начало. Той посочи, че поредната оставка не е излизане от кризата, а задълбочаване. \"За обществото правителството вече е извън управлението\", бе категоричен Драгомир Стойнев.    В пленарната зала настана суматоха, тъй като от мнозинството предлагаха оставката и новото предложение да бъдат гласувани заедно. Депутатът Халил Летифов от ДПС предложи с възмущение това да бъде по отделно. Веднага стана Данаил Кирилов от ГЕРБ и направи обратно предложение. Председателстващият Народното събрание Емил Христов не видя заявката за изказване от лидера на БСП Корнелия Нинова. Дойде и предложение за поименна проверка на кворума. Оказа се, че в залата вече са 141 народни представители. След него веднага избухна спор по спазването на процедурните правила - дали от БСП са искали думата за изказване преди или след като съответната процедура е била закрита. Моля, председателстващият НС да бъде принципен, БСП вдигнаха ръка след като бяха закрити дебатите, каза от трибуната председателят на ПГ на ГЕРБ Цветан Цветанов. \"Няколко пъти вие г-н председател, вие се обърнахте и попитахте дали има желаещи за изказване. Нямаше нито един, който да вдигне ръка“, посочи Цветанов. Столът на Емил Христов не зависи от Цветан Цветанов, нека даде думата на всички депутати, които искат да се изказват, обърна се към колегите си зам.-председателят на ПГ на БСП Георги Свиленски. „Не може само преди три минути да сте казал, че сте видели г-жа Нинова малко късно, малко рано. Става един народен представител, наказва ви пред всички медии и започвате да се гънете“, продължи Свиленски. От своя страна Емил Христов се обърна към лидера на БСП Корнелия Нинова и ѝ каза: „Вие сте права, може да сте вдигнали ръка, но аз действително съм закрил дебатите.“   Думата взе и Рамадан Аталай от ДПС. И предложи 15 минути почивка. Идеята му бе приета.   Сутринта, при откриването на пленарното заседание в залата бяха налице 129 народни представители. На мястото, отредено за кабинета, бяха освен предложената от премиера за негов нов заместник Марияна Николова, вицепремиерите Екатерина Захариева и Томислав Дончев, министърът на туризма Николина Ангелкова, на Българското председателство Лиляна Павлова, на културата Боил Банов и на енергетиката Теменужка Петкова.    Номинираната за вицепремиер от квотата на Националния фронт за спасение на България Марияна Николова пристигна в Народното събрание почти час преди процедурата.  На входа на парламента тя бе посрещната от зам.-председателя на ПГ на Обединени патриоти Валентин Касабов, който я разцелува, съобщава \"Канал 3\". След 15-минутната среща с деветимата на НФСБ, Николова отказа коментар и обеща да говори след гласуването на кандидатурата й в пленарната зала. Валери Симеонов не бе забелязан на срещата на НФСБ, но се очаква той да говори в парламента, а не в Министерския съвет. Първа точка от програмата на НС е депутатите да гласуват оставката на Валери Симеонов като вицепремиер и номинацията на Николова, която ще заеме поста му.  Срещу нейната кандидатура остри възражения имат от \"Атака\". Именно съгласието на Волен Сидеров с номинацията доведе до 6-часовото разгорещено и на висок тон проведено заседание на малката коалиция.    ", "date": "2018.11.21", "title": "Започна процедурата по оставката на Симеонов! Борисов не е в залата. Опозицията го вика"}
{"url": "http://epicenter.bg/article/Parvan-Simeonov--Ako-GERB-spechelyat-evropeyskite-izbori--mogat-da-mechtayat-i-za-palen-mandat-/168685/2/0", "text": "Ако европейските избори бъдат спечели от ГЕРБ, те могат да мечтаят и за изкарването на пълен мандат. Това каза за сутрешния блок „Добро утро, България“ на Радио „Фокус“ политологът Първан Симеонов. По думите му това може да послужи и като засилка и за местния вот, където е силата на ГЕРБ. Ако обаче управляващите загубят европейските избори, е повече от ясно, че ще има нови избори, обясни политологът.  „В цяла Европа изборите за ЕП са нещо като междинен тест за правителствата. В България обаче има няколко специфики на процеса. Първо – как ще се броят – дали ще бъдат ГЕРБ и „Обединените патриоти“ срещу БСП и ДПС или само ГЕРБ срещу БСП. През 2014 година, ако си спомняте, стана така – ДПС намери формален повод да свали кабинета на Пламен Орешарски именно с този аргумент – преброихме се на европейски избори и излиза, че опозицията е повече от управлението. Втората условност у нас е дали премиера Бойко Борисов няма да предпочете да избърза с предсрочните избори, колкото и да му е неприятно, че президентът Румен Радев ще направи кабинет, използвайки факта, че все още води с малко пред БСП“, обясни Първан Симеонов.  Политологът коментира още, че ако управленската ситуация остане същата, БСП ще излязат със значителна преднина пред ГЕРБ, което ще създаде и нова управленска ситуация.  Оставките вече не са оръжие на управляващите, коментира още Симеонов. Според него ерозията в публичния имидж на управлението се усеща най-вече при „Обединените патриоти“.  Най-големият препъни-камък в коалицията е подреждането на листите за Европейските избори, дали „Атака“ или ВМРО да има водеща роля. Ролята на Патриотите все повече се минимизира и ерозията може да доведе до ситуация, при която в следващ Парламент да има само три партии – ГЕБР, БСП и ДПС, допълни политологът.  „Малката коалиция спешно трябва да измисли сюжет, който да освежи образа й. Едното е членовете й да спрат да говорят един на друг и да започнат да говорят на хората, защото те в момента си говорят един на друг през медиите. Второто, което трябва да направят, е час по-скоро да се разберат за Европейските избори и ако ще тръгват по различни пътища, да тръгват, защото няма време. В противен случай те ще продължават да затъват до Европейските избори. Следващото, което трябва да направят е да се споразумеят за няколко неща, които нямат спор. Напоследък стана така, че „Атака“ и НФСБ започнаха да изглеждат почти мирогледни, ценностни и геополитически. Например, когато Волен Сидеров каже нещо хубаво за Русия, Валери Симеонов отговаря с нещо лошо за Русия, или обратното. В тази ситуация Красимир Каракачанов трябваше да играе „синя каска“, да бъде помирител. Те трябва да се разберат кои са онези неща, по които нямат различия. Така могат да спасят възможността да влязат в следващ парламент“, обясни Първан Симеонов.  Той каза още, че оставката на вицепремиера Красимир Каракачанов е вътрешнокоалиционна идея, споделяна единствено от лидера на „Атака“ Волен Сидеров и уточни, че едва ли би се стигнало до нея.  ", "date": "2018.11.21", "title": "Първан Симеонов: Ако ГЕРБ спечелят европейските избори, могат да мечтаят и за пълен мандат "}
{"url": "http://epicenter.bg/article/Uchiteli-nastoyavat-za-vavezhdaneto-na-otsenka-za-distsiplina-i-vazpitanie/168720/2/0", "text": "Синдикатът на учителите към КТ \"Подкрепа\" настоява за  , съобщи във Велико Търново Юлиян Петров, председател на  Той уточни, че се  задължителната оценка да бъде част от  , която експерти от министерството разработват. По думите му до месец се очаква стратегията да влезе в сила, но от синдиката смятат, че е важно тя да стане реална политика. Оценката трябва  и да изпълни превантивната си функция за , казаха специалистите от синдиката. Те уточниха, че подобна оценка, наречена по различен начин, съществува в европейските образователни системи, с изключение на Финландия. Сред приоритетите, според него, трябва да бъде подобряването на състоянието на физкултурните салони и на специализираните кабинети и лаборатории, трябва да бъде въведен едносменен режим и  , както и  , за да имат повече време за работа с децата. От синдиката ще продължат да настояват за  , които предвиждат мандатност на училищните директори.   Източник: Дарик", "date": "2018.11.21", "title": "Учители настояват за въвеждането на оценка за дисциплина и възпитание"}
{"url": "http://epicenter.bg/article/Yordan-Tsonev--DPS-shte-prodalzhi-sas-sashtoto--no-v-po-golemi-dozi-/168721/2/0", "text": "ДПС ще продължи със същото, но в по-големи дози. Това каза зам.-председателят на от ПГ на ДПС Йордан Цонев по време на дебатите по оставката на вицепремиера Валери Симеонов.  ДПС има от първия ден едно искане и то е националистите да не бъдат във властта, каза Цонев.  Той заяви, че след оставката на вицепремиера Валери Симеонов управляващите ще получат от ДПС от същото в по-големи дози.  Ние ще продължим да се борим срещу този модел на управление, каза още Цонев, като добави, че Движението ще използва всички демократични методи.  ", "date": "2018.11.21", "title": "Йордан Цонев: ДПС ще продължи със същото, но в по-големи дози "}
{"url": "http://epicenter.bg/article/Kasabov--Simeonov-se-zavrashta-do-dni-v-parlamenta--Siderov-ostava-predsedatel-na-grupata/168753/2/0", "text": "Валери Симеонов до ден-два ще се завърне в парламента като депутат. Това предположи народният представител Валентин Касабов, който е заместник-председател на партията на Симеонов НФСБ, пише \"Флагман\". Касабов обясни, че засега не са обсъждали промени в ръководството на парламентарната група на „Обединени патриоти”. На въпрос дали Волен Сидеров запазва поста си – председател на групата, депутатът отговори: „Да, остава си, съвсем нормално.” Според Валентин Касабов днес в парламента не се е състоял съществен дебат по рокадата в правителството - смяната на Валери Симеонов с Марияна Николова на вицепремиерския пост. От БСП повтаряли едно и също – това бил театър с едни и същи актьори, но главната героиня била „малко напълняла”. На въпрос защо Волен Сидеров и „Атака” са напуснали и не са участвали в гласуването, Валентин Касабов се учуди: „Питайте Волен Сидеров, защо питате мен – това е решение на тяхната партия, не е нашата партия. Аз отговарям за нашата партия.” Касабов припомни битката на Валери Симеонов за недопускане на партия ДОСТ в 44-ото Народното събрание и за редуциране на гласовете от Турция.  „И за т.нар. бабичка, която била ударена - всъщност не е ударена. Това са 10 000 бабички, които влизаха тука и гласуваха. От другата страна на границата видяха, че се противопоставихме на автобусите и спряхме една голяма вълна, които щяха да гласуват – една голяма част за ДПС, а друга – за втората турска партия. В основата на целия този процес стоеше Валери Симеонов”, каза още Касабов. По думите му днес никой не подхванал голямата тема, че всички тези дебати се случват благодарение на разположението на силите в парламента и благодарение на Валери Симеонов – „човека, когото плюха толкова дълго време”. Симеонов бил локомотивът за намаляване на секциите в Турция от 140 на 40 и за изпращане на наблюдатели в южната съседка, които да контролират изборния процес.", "date": "2018.11.21", "title": "Касабов: Симеонов се завръща до дни в парламента, Сидеров остава председател на групата"}
{"url": "http://epicenter.bg/article/Obshtina-Varna-otkriva-nova-sotsialna-usluga-za-hora-s-tezhki-uvrezhdaniya/168754/2/0", "text": "Община Варна открива нова социална услуга в подкрепа на хора с увреждания, включително с тежки множествени увреждания. Това стана възможно, след като бе подписан договор с Министерство на труда и социалната политика за предоставяне на безвъзмездна финансова помощ по процедура „Подкрепа за лицата с увреждания“, Приоритетна ос 2 „Намаляване на бедността и насърчаване на социалното включване“ по Оперативна програма „Развитие на човешките ресурси“ 2014 – 2020.   Общата стойност на проекта „Център за подкрепа на лица с увреждания, включително с тежки множествени увреждания“, е в размер на 999 957.80 лева, от които 849 964.13 лева е финансирането от ЕС чрез Европейския социален фонд, а 149 993.67 лева е националното съфинансиране. Срокът за изпълнение на проекта е 24 месеца, като дейностите започват от 1-ви януари 2019 г. и са до края на 2020 г, съобщиха от пресцентъра на община Варна.   Основната цел е да се осигури качествена грижа и да бъде одобрен иновативен модел на социална услуга. Проектът предвижда извършване на ремонт, обзавеждане и оборудване на две помещения в кв. „Аспарухово“, закупуване на микробус с платформа и предоставяне на услуги за 90 лица с увреждания, включително с тежки множествени увреждания.   Комплексните интегрирани услуги ще започнат да се предоставят в Центъра от 1-ви март 2020 г., в това число дневна и почасова грижа, консултиране, информиране и подкрепа, осигуряване на терапевтична помощ и рехабилитация, включително и на лицата, полагащи грижи за хората от целевата група, извършване на мобилна работа, кроткосрочно настаняване в Центъра - т. нар. заместваща грижа. Част от дейностите ще бъдат и в подкрепа на семействата, полагащи грижи за лица с увреждания, включително за възстановяване на трудовата им активност.  ", "date": "2018.11.21", "title": "Община Варна открива нова социална услуга за хора с тежки увреждания"}
{"url": "http://epicenter.bg/article/sofi-marinova/168722/10/100", "text": "Софи Маринова няма да влезе в затвора. Преди месец фолк фурията засне най-новия си клип към песента „Мили мой”, който бе направен върху защитения обект Каменни гъби край Кърджали.  След проверка на Наказателния кодекс, стана ясно, че по силата на чл. 278, засягащ обругаването и повреждането на природни защитени обекти, ромската перла трябва да прекара поне 2 години в затвора. Или най-малкото да плати 20 000 лева глоба за нарушения на целостта на природен обект.  „Няма констатирано нарушение, тъй като органите на реда в местността не са видели лично с очите си Маринова върху Скалните гъби. Затова няма как да бъде санкционирана по този начин”, коментира служител на националното ловно стопанство „Женда”, пише в. „България днес”.  Самата Маринова потвърди, че видеото на песента ѝ е заснето именно при скалните образувания. След разкритията, от местната инспекция по околната среда са извършили проверка, която не е установила увреждания по природния феномен. Така Софи се размина със затвора и глобата.  Режисьорът Люси Иларионов пък призна, че случайно попаднал на това място и дори не знаел, че е защитен природен обект. „Няма нито прегради, нито камери, нито табели. Мисля, че Софи направи много добра реклама на района и сега хората ще посещават редовно Каменните гъби. Софка свърши работата на министерството на културата”, коментира той.  От ловното стопанство обаче обявиха, че има табели, които предупреждават туристите да не се катерят по обекта, а също и че има ограждения и указателни табла, че това е защитен обект. „Има и охрана на целия район, ако тя хване на място извършителите, те ще отговарят пред закона! Ако ли не, няма какво да се направи”.  В клипа участва и любимият на Софи Маринова - Тодор Давидов - Гринго. Той също би трябвало да отговаря пред закона за влизането в защитен обект.  Само преди няколко месеца Гринго излезе от затвора, където прекара 10 месеца. Той бе арестуван и затворен за рекет на айтоски бизнесмен.  Що се отнася до Каменните гъби, те са защитен обект още от 1974 година насам. И се смятат за едно от последните убежища на орел змияр, испанско каменарче и египетски лешояд.   Източник: Новини.бг", "date": "2018.11.21", "title": "Софи Маринова се размина с глобата и затвора заради обругаване на защитения обект Каменни гъби "}
{"url": "http://epicenter.bg/article/Bremennata-Megan-gotvi-v-obshtestvena-kuhnya/168750/10/100", "text": "Бременната херцогиня на Съсекс направи забележително завръщане. Тя се появи в обществената кухня, с която си сътрудничи за готварската книга, която издаде наскоро. \r\n \r\n Тя бе топло посрещната от координатора Захира Суфиан и Абдурахман Сейд - председател на мюсюлманския културен център в Северен Кенсингтън.   Меган бе облечена в рокля в бургундско червено и палто Club Monaco. Херцогинята, която посещава кухнята от месец януари, сложи престилка, запретна ръкави и се захвана да помага за приготвянето на храната. Книгата, която носи заглавието \"Заедно: Готварска книга за нашето общество, се превърна в бестселър само часове, след като се появи на пазара преди 2 месеца и вече има продадени 40 000 копия.   Меган очаква първото си дете през следващата година. Бившата актриса и принц Хари се ожениха на кралска сватба на 19 май т.г. в Уиндзор.   Източник: Дир.бг", "date": "2018.11.21", "title": "Бременната Меган готви в обществена кухня"}
{"url": "http://epicenter.bg/article/Chernata-Zlatka-i-bebeto-y-se-okazaha-blokirani-zaradi-protesta/168752/10/100", "text": "Черната Златка се оказа блокирана в протеста. Хубавицата се оплака в социалните мрежи.       Публикацията на моделката събра множество харесвания и съчувствени коментари.", "date": "2018.11.21", "title": "Черната Златка и бебето й се оказаха блокирани заради протеста"}
{"url": "http://epicenter.bg/article/Deputat-gleda-pishtni-matski--dokato-tekat-burnite-debati-za-nov-vitsepremier-v-parlamenta/168766/10/0", "text": "За някои от народните представители днешните дебати за избор на нов вицепремиер и оставката на Валери Симеонов далеч не бяха толкова тежки, колкото изглеждаше от парламентарната трибуна.   Имаше и депутати, които си намериха далеч по-интересни занимания в пленарната зала. А именно да си разлеждат Фейсбука. Но не да гледат котки, кученца или забавни клипчета, а... пищни мадами.   Въпросният народен представител стои в зоната на управляващите от ГЕРБ и стои на местата зад депутатите на \"Воля\", забеляза бдителното око на фоторепортера на Канал 3.   Припомняме, че днес след над 4-часови бурни дебати бе приета оставката на вицепремиера Валери Симеонов. На поста бе избрана Марияна Николова, която беше негов началник на кабинета.", "date": "2018.11.21", "title": "Депутат гледа пищни мацки, докато текат бурните дебати за нов вицепремиер"}
{"url": "http://epicenter.bg/article/Kali-i-Zhana-Bergendorf-stavat-fokusnitsi/168779/10/0", "text": "В рамките на ексклузивното събитие бе представен новия зимен Маутай Мистириъс. Екзотичната напитка е изкусителен микс от червено вино, кампари, Маутай и просеко. Магическата вечер бе подправена от шоуто на мага Мисър Джим.   В атмосферата на нощна София се забавляваха певицата Мартина и топ-диджея Djane Monique, създател на проекта „Кавър”.   Водеща на събитието отново бе Ива Екимова.   В столичния Magic Bar Йордан Георгиев, Деян Чилов, Христо Голбез и младия Христо Тонев забавляваха гостите със своите магически трикове по време на Маутай Маджик шоу 2.0. Впечатляващи фокуси и комедиен спектакъл се сляха в едно на представянето на новия коктейл, авторска разработка намиксолога на Nomad Barman, Нели Димитрова.   Magic Bar, в който всяка вечер талантливи фокусници посрещат гостите, отвори врати, за да обгърне в магия нощта. Посетителите бяха посрещнати с екзотични коктейли, носещи имената Asian Mystery и Moon Drops, приготвени от миксолозите на Nomad Barman.   Маутай Мистириъс бе в перфектен синхрон с кулинарните изкушения, представени от Димитър Донев. Магията на традиционната българска кухня бе допълнена от екзотиката на Азия. Огнената напитка на дипломацията Маутай е символ на качество и престиж в Китай и се разпространява в над 100 страни по света, а от скоро вече и в България. Високо-градусовият алкохол се произвежда от сорго – вид житна култура, която издържа на засушавания и горещини, може да се отглежда в бедни почви и не съдържа глутен.   Маутай е продукт превърнал се в национален символ за Китай и е най-известната марка байджу. Течният огън е резултат от традиционно производство с вековни традиции. Специалистите откриват над 1 200 аромата в огнения еликсир. В световен мащаб китайското байджу предизвика истински пазарен бум. Призната като „напитката на дипломацията” в Китай, Маутай е свежото откритие на годината в България.  ", "date": "2018.11.21", "title": "Кали и Жана Бергендорф стават фокусници"}
{"url": "http://epicenter.bg/article/Georgi-Hristov--Silviya-i-Tedi-Katsarovi--Hilda-Kazasyan-i-Krisiya--peyat-v-pamet-na-Viktoriya-Marinova/168786/10/0", "text": "Големите звезди на българската музика се събират на една сцена в памет на зверски убитата русенска журналистка Виктория Маринова.   Георги Христов, Силвия и Теди Кацарови, Дичо, Хилда Казасян, Орлин Павлов, Крисия, Пресияна и Мирела Димитрови, DEEP ZONE Project, ПоПоКАТЕ5Л и Сунай Чалъков изрично са заявили, че не желаят никакво заплащане за изпълненията си.   А Руслан Мъйнов, който ще бъде водещ на концерта заедно с Боряна Баташова дори е отказал категорично да му се покрият пътните и нощувките.   На 2 декември от 18,30 часа в Зала „Арена Монбат“– Русе започва концертът под режисурата на Силвестър Лолов.   Ето какво казват организаторите в призива си към публиката и медиите, като подчертават, че няма да се продават билети, а ще се дават сертификати за дарение: „Има хора, които остават завинаги с нас чрез добрите си дела! Има каузи, за които си заслужава да продължаваш да се бориш! Каузи, които Виктория Маринова не успя да завърши, но заедно с Вас, ние ще успеем! Нека изпълним мечтата на Вики и помогнем на хората в нужда!   Сертификатите за дарение на стойности 5 лв., 10 лв., 20 лв., 50 лв. и 100 лв. могат да бъдат закупени на касите на NetWorx!   Новината за жестокото убийство на 30-годишния журналист от TVN Русе Виктория Маринова разтърси цялата страна и излезе извън пределите й, влизайки в световните новинарски емисии на CNN, BBC, Reuters, DW, Telegraph, Time, Guardian, Al Jazeera и много други, които не пропуснаха да споменат и факта, че България е на последно място по свобода на словото в Европейския съюз.   От името на Фондация „Направи добро за непознат“ се обръщаме към Вас с молба за популяризиране на Благотворителния концерт в памет на Вики, средствата от който ще бъдат дарени за каузи, за които тя се бори, но не успя да завърши. Ще бъдем благодарни за всеки акт на медийна подкрепа и разпространение от Ваша страна до деня на концерта и след неговото провеждане!   Защото вярваме, че добрината е единственият верен начин да отговорим на насилието и гнева! Вярваме, че всеки един от нас, чрез своите професионални и личностни прояви на отговорност, милосърдие и съпричастност е важен за запълване на дефицита в ценностната система на българското общество! И защото вярваме в честната, справедлива и безпристрастна българска журналистика, от която беше част Виктория Маринова!“.", "date": "2018.11.21", "title": "Георги Христов, Силвия и Теди Кацарови, Хилда Казасян и Крисия, пеят в памет на Виктория  Маринова"}
{"url": "http://epicenter.bg/article/Blizak-priyatel-na-sina-na-Shumaher--Sastoyanieto-na-pilota-e-zatvorena-tema--za-koyato-ne-se-govori/168756/8/0", "text": "Състоянието на Михаел Шумахер остава мистерия дори за най-близките приятели на неговия син Мик. Това разкри пилотът от Ferrari Challenge Никлас Нилсен.   21-годишният Нилсен е близък приятел на 19-годишния Мик, който бе заедно с баща си по време на трагичния ски инцидент преди почти 5 години.   Седемкратният световен шампион получи животопроменящи травми при падане по време на ваканция във френските Алпи. Първоначално той бе в кома, премина през две животоспасяващи операции, а оттогава насам единствените официални информации са, че той се е събудил. От семейството обаче отказват да споделят детайли около състоянието му, а изглежда дори най-близките приятели на сина му нямат информация затова какво се случва с великия Шумахер.   През миналата седмица в  медиите се появи невиждано до този момент писмо на съпругата му Корина до германски музикант, посветил песен на пилота. В него Корина описва Шуми като \"боец\". Иначе се твърди, че огромен медицински екип се грижи за Михаел всекидневно в неговата къща в близост до езерото Женева в Швейцария.   Говорейки за датския вестник BT, Никлас похвали Мик като разкри, че за него ситуацията е \"трудна\" понякога.   \"Мик не казва, че е тъжен заради баща си. Той просто казва, че понякога е трудно. Познавам го много добре. Той е много тих и спокоен човек. Много добър, открит и говори с всички.\"   \"Това е напълно затворена тема, за която не се говори (състоянието на Михаел Шумахер б.р.). Все още понякога карам картинг с Ралф Шумахер и неговия екип, и никой не говори затова. Може би Михаел се възстановява и ще се появи отново едва когато е напълно възстановен. Но е трудно да се каже какво става.\"   Източник: Gong.bg", "date": "2018.11.21", "title": "Близък приятел на сина на Шумахер: Състоянието на пилота е затворена тема, за която не се говори"}
{"url": "http://epicenter.bg/article/Spas-Rusev-potvardi--Pavel-Kolev-e-noviyat-izpalnitelen-direktor-na--quot-Levski-quot--/168776/8/0", "text": "Собственикът на \"Левски\" Спас Русев потвърди, че Павел Колев ще е новият изпълнителен директор на \"сините\".  „Договорът на Павел Колев влиза в сила от 1 януари 2019 година. Той е резултат на преговори, които водих с него няколко месеца. Впечатлен съм от личните му качества, отличното му футболно образование и работата му в Българския футболен съюз. Това ме накара да му гласувам доверие и очаквам от него да направи пълна реформа в клуба и Детско-юношеската школа“, заяви Русев пред \"Дарик радио\".  „Бяхме коректни и изчакахме да приключи участието на България в турнира Лига на Нациите, където г-н Колев беше изключително ангажиран и спомогна за добрата организация на домакинските ни мачове. Затова сега обявяваме официално тази новина. Смея да твърдя, че представителният отбор на \"Левски\" има сериозен игрови облик благодарение на треньора Славиша Стоянович и неговия екип, затова се надявам, че Павел Колев, който ще има свобода на действие, ще успее да реформира и организира клуба до високи европейски стандарти.\"  \"Досегашният изпълнителен директор Красимир Иванов остава в клуба като финансов директор“, разясни президентът на \"Левски\".  ", "date": "2018.11.21", "title": "Спас Русев потвърди: Павел Колев е новият изпълнителен директор на \"Левски\" "}
{"url": "http://epicenter.bg/article/Avstraliya-e-porednata-strana--othvarlila-Globalniya-pakt-na-OON-za-migratsiyata-/168689/7/0", "text": "Австралия стана поредната страна, отхвърлила Глобалния пакт на ООН за миграцията, съобщава германският национален ежедневник Die Welt, като подчертава, че с оглед твърдата линия на Канбера в бежанската политика решението не може да бъде определено като изненадващо.  Австралийските власти аргументираха оттеглянето си от споразумението с мотива, че той може да доведе до насърчаване на незаконната миграция и съответно – до създаване на допълнителни трудности в борбата срещу трафика на хора. Пактът за миграцията не е в интерес на Австралия и е в разрез с политиката на правителството, обясни премиерът Скот Морисън. Именно той е един от архитектите на суровата миграционна политика на Австралия, чиито власти задържат търсещите убежище в лагери на тихоокеанските острови, припомнят от редакцията.  Междувременно списъкът на страните, отхвърлили спорния пакт на ООН, става все по-дълъг. От него вече се отказаха редица държави, включително САЩ, Полша, Унгария, Австрия и България.  В Германия също се чуват редица аргументи срещу споразумението. Към настоящия момент официален Берлин подкрепя документа, който трябва да бъде подписан на специална конференция в Мароко, която ще се проведе на 10 и 11 декември.  Федералният министър на здравеопазването на Германия Йенс Шпан, един от тримата претенденти за председателския пост в Християндемократическия съюз (ХДС), постави под съмнение необходимостта страната да подпише Глобалния пакт на ООН за миграцията. Той предложи въпросът да бъде гласуван на конгреса на партията в началото на декември, а идеята му бе подкрепена и от други политици от Съюза (ХДС/ХСС). Конгрсът на ХДС ще се проведе преди конференцията в Мароко.   ", "date": "2018.11.21", "title": "Австралия е поредната страна, отхвърлила Глобалния пакт на ООН за миграцията "}
{"url": "http://epicenter.bg/article/Interpol-izbra-yuzhnokoreets-za-prezident-/168692/7/0", "text": "Ким Чен-ян от Южна Корея бе избран днес от Общото събрание на Интерпол за президент на международната полицейска организация в конкуренция с ветеран от руските служби за сигурност, предадоха АП и БТА.  Срещу кандидатурата на руснака Александър Прокопчук се обявиха САЩ, Великобритания и други страни от ЕС с мотива, че с избирането му на ръководния пост Русия ще зачести злоупотребата със системата за издаване на \"червени бюлетини\" с цел да преследва свои политически опоненти. Досега генералът от руското МВР беше вицепрезидент на Интерпол.  Ким Чен-ян, който досега бе изпълняващ длъжността президент на Интерпол, си осигури повече от две трети от гласовете на заседанието на Общото събрание на организацията в Дубай. Мандатът му е до 2020 г., до края на четиригодишния мандат на предшественика му, китаеца Мън Хунвей, който бе арестуван в Китай.  Франс прес цитира държавния секретар на САЩ Майк Помпейо, който заяви вчера: \"Насърчаваме всички страни и организации, членуващи в Интерпол и зачитащи правовата държава, да изберат почтен президент. Според нас това е г-н Ким\".   Така американците си върнаха за вчерашното гласуване, при което бе отхвърлена силно подкрепяната от тях кандидатура на Косово за член на организацията, коментират наблюдатели.  ", "date": "2018.11.21", "title": "Интерпол избра южнокореец за президент "}
{"url": "http://epicenter.bg/article/Bashta-prodade-shterka-vav-Facebook/168701/7/0", "text": "Мъж успя да продаде дъщеря си с помощта на социалната мрежа Facebook, съобщава британският вестник \"Сън\".   Жител на Южен Судан обяви търг в социалната мрежа за ръката и сърцето на 16-годишната си щерка. В наддаването участваха петима граждани на африканската държава, сред които е имало и високопоставени чиновници. Победителят си е купил булката, защото  е отправил предложение, на което търговецът не е могъл да устои. Той е получил за детето си 500 крави, пет коли и 10 000 долара в брой.   Разкриването на търга стана повод за критики към Facebook. Правозащитници обвиниха социалната мрежа в търговия с детска плът. От фирмата не коментираха случая.   Източник: Новини.бг", "date": "2018.11.21", "title": "Баща продаде щерка във Facebook"}
{"url": "http://epicenter.bg/article/Balgarin-be-obyaven-za-geroy-v-London-/168713/7/0", "text": "Българинът Петър Димов бе обявен за герой от британския в. Дейли мейл  Изданието, което е известно с антиимигрантската си реторика, разказа за подвига на строителния работник. Мъжът предотврати опит за грабеж на бижутериен магазин в Лондон през март. На видео се вижда как черен автомобил се блъска във витрината на търговския обект и след това от превозното моторно средство излизат няколко маскирани мъже, които блъскат по стъклото с чукове. Кадрите продължават как Димов се опитва да спре престъпниците.  Един от обирджиите се притичва към Димов и му нанася удари със самурайски меч. Българинът получи няколко прорезни рани, но се оправи от травмите бързо. Благодарение на усилията на работника обирът бе предотвратен.  Трима от задържаните престъпници застанаха пред правосъдието в понеделник. Те обаче отрекоха вината си.   Източник: Новини.бг", "date": "2018.11.21", "title": "Българин бе обявен за герой в Лондон (Видео)"}
{"url": "http://epicenter.bg/article/Spored-Kremal-izborite-za-nov-direktor-na-Interpol-sa-legitimni-/168714/7/0", "text": "Говорителят на Кремъл Дмитрий Песков не вижда факти, които да доказват, че изборите за нов директор на Интерпол не са легитимни, предават TACC и Агенция \"Фокус\".  „Имаше избори, те се състояха. Засега не знам за никакви факти, които биха могли да доведат до обсъждане на легитимността, т.е. има избори и има резултат“ от тях, подчерта Песков.  Говорителят на Кремъл все пак изрази съжаление, че кандидатът на Русия за поста Александър Прокопчук не оглави структурата.  „Разбира се, жалко, че не победи нашият кандидат, но от друга страна, ако погледнем безпристрастно на редицата изявления от множество страни преди гласуването, ще видим, че натискът се оказа по-силен, това е очевидно“, коментира Песков.  Подкрепяният от САЩ кандидат на Южна Корея Ким Йон-ян бе избран за нов директор на организацията на срещата в Дубай, свикана за излъчването на нов ръководител на Интерпол след изчезването на Мън Хунвей в Китай през септември. Ким Йон-ян събра по-голяма подкрепа от съперника му за поста – руснака Александър Прокопчук.  ", "date": "2018.11.21", "title": "Според Кремъл изборите за нов директор на Интерпол са легитимни "}
{"url": "http://epicenter.bg/article/Budapeshta-otkazva-ekstradiraneto-na-Gruevski-v-Makedoniya-/168730/7/0", "text": "Унгарското правителство изключва възможността за екстрадиция на бившия македонски премиер Никола Груевски в Македония. Това съобщи днес унгарският министър на правосъдието Ласло Трочани, цитиран от ТАСС и БТА.  Той не може да бъде изпратен в страна, в която го преследват, каза Трочани пред унгарска телевизия.  Унгарската служба за имиграция и убежище вчера удовлетвори молбата на бившия министър-председател на Република Македония Никола Груевски да му бъде предоставено политическо убежище.  Груевски избяга в Унгария на 13 ноември, след като македонското правосъдие издаде заповед за ареста му, за да изтърпи произнесената през октомври присъда от две години затвор за злоупотреба с влияние за купуването на луксозен мерцедес на стойност 600 хиляди евро.  ", "date": "2018.11.21", "title": "Будапеща отказва екстрадирането на Груевски в Македония "}
{"url": "http://epicenter.bg/article/Indiysko-pleme-ubi-amerikanets-s-kopiya/168733/7/0", "text": "Американец бе убит с копия от членове на племето сентилел, което обитава намиращите се под индийска власт Андамански острови, предаде Би Би Си, цитирана от Новини.бг Общността, която наброява не повече от 50 души, се отнася много враждебно към чужденците и се отбранява срещу всеки опит на друг човек да се доближи до тях. По данни на британската медия мъжът се казва Джон Алън Чау. Той живеел на един от островите в архипелага в Индийския океан и се занимавал с проповядване на християнството сред местните жители.  Сентинел са едно малкото племена в света, които живеят като в каменната епоха. Те се изхранват с лов и събирачество.", "date": "2018.11.21", "title": "Индийско племе уби американец с копия"}
{"url": "http://epicenter.bg/article/Vseki-4-ti-evropeets-e-glasuval-za-populisti--sochi-prouchvane-/168736/7/0", "text": "Един на всеки четирима европейци е гласувал за популист, а популистките партии в Европа са утроили привържениците си за последните две десетилетия, това показва проучване, проведено от вестник „Гардиън“ в сътрудничество с 30 видни политолози по проект на университета в Амстердам, предава БНР.  „Неотдавна популизмът бе феномен в политическата периферия, но днес се превръща във водещо течение и политически развития като референдума за Брекзит и избора на Доналд Тръмп не могат да бъдат обяснени без възхода на популизма“, казва ръководителят на проекта Матайс Родойн от университета в Амстердам.  В 11 европейски страни популистки партии са спечелили достатъчно гласове, за да участват в управлението. Според   в момента България заедно с Полша, Унгария, Чешката република и Италия е сред страните, където популистите съставляват поне една трета от кабинетите на тези държави.  Като цяло се наблюдава засилване на крайнодесния популизъм в Европа. „Гардиън“ отбелязва, че почвата за популизма в Европа става все по-благодатна, като лидерите на тези партии умело мотивират политиката си в името на обикновените хора.  През следващите месеци вестникът планира да публикува още проучвания на тема кои са новите популисти, факторите, които ги довеждат на власт и какво правят след като вече са във властта. След 6 месеца са изборите за европейски парламент като очакванията са за увеличение на депутатите от крайнодесни популистки партии.  ", "date": "2018.11.21", "title": "Всеки 4-ти европеец е гласувал за популисти, сочи проучване "}
{"url": "http://epicenter.bg/article/Shveytsarets-predizvika-referendum-za-rogata-na-kravite--VIDEO--/168743/7/0", "text": "Необичаен референдум предстои в Швейцария. Тази неделя там ще гласуват по въпроса дали държавата да отпуска субсидии на фермери, които оставят рогата на кравите им да растат естествено, предаде бТВ.  Казусът е определен като въпрос от национално значение, който разделя алпийската страна.  Референдумът за запазване на „достойнството на добитъка” е иницииран от 66-годишен земеделски производител.  Според него кравите заслужават да бъдат уважавани, а опитът му показвал, че животните с премахнати рога са тъжни.  Три четвърти от швейцарските крави, които са национален символ и туристическа атракция, са с отрязани рога или са генетично променени да се раждат без тях.  ", "date": "2018.11.21", "title": "Швейцарец предизвика референдум за рогата на кравите (ВИДЕО) "}
{"url": "http://epicenter.bg/article/Vuchich--Cherna-gora--Makedoniya--Harvatiya--Sloveniya-i-Balgariya-vinagi-sa-protiv-nas-/168757/7/51", "text": "Сръбският президент Александър Вучич коментира гласуването вчера в Дубай за приемане на Косово в Интерпол и заяви, че не е изненадан от гласуването на Македония, Черна гора, Хърватия, Словения, България, които гласуваха за приемане на Прищина, и Унгария, която се въздържа, предаде БТА.  По отношение на региона нямаше изненади. Черна гора, Македония, Хърватия, Словения, България винаги са против нас, каза Вучич за ТВ Пинк.  Той напомни, че Сърбия е признала Република Македония с конституционното й име, а Скопие е признало независимостта на Косово.  \"И Скопие, и Подгорица имат свои приятели в Прищина. На тях албанците са им искрени приятели. На нас изпратиха ясно послание - вие сте ни второкласни приятели, по-малко важни приятели. Нашият отговор на това е, че ще имаме възможно най-добро сътрудничество, но добре разбрахме тяхното послание и добре разбрахме кой им е по-близък и по-важен\", каза Вучич.  След коментара на Вучич със свое съобщение излезе и министърът на отбраната на Сърбия Александър Вулин.  \"Призовавам президента да преразгледа отношенията с Черна гора и Македония и да им покаже, че приятелските отношения със Сърбия трябва да се заслужат\", каза Вулин  Той добави, че \"Черна гора и Северна Македония подкрепиха приемането на косовските наркокартели в полицейската организация. Застанаха на страната на Косово, осъзнавайки, че с това обиждат Сърбия\".  \"Ако не им е стигала смелост да гласуват против, можеха да се въздържат и така да покажат, че не им е безразлично какво мисли и чувства Сърбия\", каза още Вулин  ", "date": "2018.11.21", "title": "Вучич: Черна гора, Македония, Хърватия, Словения и България винаги са против Сърбия"}
{"url": "http://epicenter.bg/article/Tramp-se-opitval-da-poracha-razsledvane-na-Hilari-Klintan-i-Dzheyms-Komi-/168758/7/0", "text": "Президентът на САЩ Доналд Тръмп се е опитал да инициира разследване на двама от най-яростните си врагове – конкурентката му на президентските избори през 2016 Хилари Клинтън и бившия директор на ФБР Джеймс Коми, пише The New York Times, цитиран от БНР.  Според вестника Тръмп е повдигнал въпроса през пролетта, като дори искал да разпореди на Министерството на правосъдието да започне разследванията. Юридическият съветник на Белия дом Доналд Макган обаче го разубедил, като му обяснил, че президентът няма такива правомощия и ако го направи, може да бъде обвинен в злоупотреба с власт.  Макган обяснил на адвокатите на президента, че той може да се сблъска със сериозни последствия, включително импийчмънт.  The New York Times пише още, че Тръмп все пак не се отказал от идеите си и ги обсъждал в частни разговори. По-конкретно той се интересувал от възможността да бъде назначен специален прокурор, който да разследва Клинтън и Коми, а частните му адвокати правили неофициални запитвания в Министерството на правосъдието.  Не се уточнява за какво е смятал Тръмп да бъдат разследвани двамата му противници, но се намеква, че Хилари Клинтън може да бъде обект на съдебно преследване заради това, че през 2015 година като държавен секретар на САЩ е използвала личната си електронна поща, за да изпраща конфиденциални съобщения.  ", "date": "2018.11.21", "title": "Тръмп се опитвал да поръча разследване на Хилари Клинтън и Джеймс Коми "}
{"url": "http://epicenter.bg/article/US-Kongresat-obeshta-sanktsii-za-Sauditska-Arabiya--a-Tramp---amerikanski-pasport-za-prestolonaslednika/168764/7/96", "text": "На фона на обещанието на Конгреса на САЩ да наложи санкции на Саудитска Арабия заради убийството на журналиста Джамал Хашоги, държавният глава на страната Доналд Тръмп предложи американски паспорт за престолонаследника в Рияд – принц Мохамед, отбелязва американското издание Washington Examiner, цитирано от Агенция \"Фокус\".  „Саудитска Арабия е важен съюзник в борбата срещу Иран“, заяви лидерът на Вашингтон по-рано, подчертавайки, че няма достатъчно доказателства за ролята на арабското кралство в убийството на журналиста. „Крал Салман и принц Мохамад отричат да са знаели каквото и да било за планирането или изпълнението на убийството на Хашоги. Нашите разузнавателни агенции продължават да оценяват цялата информация – престолонаследникът може и да е извършил, а може би не е извършил“ това престъпление, подчерта Тръмп.  В изявлението той отбелязва също, че Саудитска Арабия е нарекла Хашоги „враг на държавата\" и член на организацията „Мюсюлманско братство“. Но допълва: „Решението ми по никакъв начин не се основава на това\".  По-късно пред Белия дом Тръмп отрече ЦРУ да е стигнало до заключението, че принц Мохамед е наредил убийството на Хашоги. „Както казах, може би е, а може би не е... Няма окончателно заключение“, подчерта Тръмп.  Американският президент поясни, че решението му да даде паспорт на саудитеца е мотивирано от желанието да продължат продажбите на оръжия от САЩ и поддържането на евтини цени на петрола. „Всичко е в името на „Америка на първо място“. Няма да блокираме стотици милиарди долари заради заповед, докато Русия и Китай разполагат с тях. Ако „скъсаме“ със Саудитска Арабия, цените на петрола ще нараснат много. Запазих ги ниски, а те ми помогнаха за това. В момента цените на петрола са ниски или относително ниски. Бих искал да го видя да падат още по-надолу\", увери лидерът на Вашингтон.  Междувременно държавният секретар на САЩ Майк Помпео заяви пред репортерите, че САЩ трябва да правят бизнес със Саудитска Арабия, макар че съгласно думите му „това означава, че светът навън е лош\".  „САЩ ще продължат да поддържат отношения с Кралство Саудитска Арабия. Те са важен партньор. Това е ангажиментът, който направи днес президентът. Очевидно е“, подчерта Помпео.  Междувременно Доналд Тръмп изказа благодарности на Саудитиска Арабия за понижаването на цените на петрола – ден, след като лидерът на Белия дом увери, че Вашингтон остава партньор на Рияд, въпреки убийството на журналиста Джамал Хашоги.  „Цените на петрола стават по-ниски. Страхотно! Заповядайте – 54 долара, а беше 82 долара. Благодаря, Саудитска Арабия, нека станат и още по-ниски!“, написа Тръмп в социалната мрежа „Туитър“.  ", "date": "2018.11.21", "title": "US Конгресът обеща санкции за Саудитска Арабия, а Тръмп – американски паспорт за престолонаследника"}
{"url": "http://epicenter.bg/article/Gruevski-uspyal-da-iztegli-230-000-evro-ot-bankovite-si-smetki-/168768/7/0", "text": "Преди бягството си бившият македонски премиер Никола Груевски е закрил всички свои банкови сметки. Те са били 35 на брой и общо в тях е имало над 230 000 евро. Груевски е успял да изтегли цялата сума от всички сметки.  От Специалната прокуратура в Скопие съобщиха официално, че в момента на името на Груевски няма нито един имот и нито едно евро в банковите му сметки, предаде Нова тв.  Груевски избяга в Унгария на 13 ноември, след като македонското правосъдие издаде заповед за ареста му, за да изтърпи произнесената през октомври присъда от две години затвор за злоупотреба с влияние за купуването на луксозен мерцедес на стойност 600 хиляди евро.  Междувременно унгарското правителство изключи възможността за екстрадиция на бившия македонски премиер в Македония, съобщи унгарският министър на правосъдието Ласло Трочани.  \"Той не може да бъде изпратен в страна, в която го преследват\", каза Трочани пред унгарска телевизия.  Унгарската служба за имиграция и убежище вчера удовлетвори молбата на бившия министър-председател на Република Македония да му бъде предоставено политическо убежище.  ", "date": "2018.11.21", "title": "Груевски успял да изтегли 230 000 евро от банковите си сметки "}
{"url": "http://epicenter.bg/article/Srabski-vestnik--Kosovo-zapochna-targovska-voyna-s-Belgrad-/168771/7/0", "text": "Електронното издание на водещия белград ежедневник Telegraf тълкува решението на косовските власти за увеличаване на митата за внос на сръбски стоки в страната на 100% като започването на търговска война, предава Агенция \"Фокус\"  От редакцията цитират съобщение на министър-председателя на Косово Рамуш Харадинай в социалната мрежа „Фейсбук“, от което става ясно, че решението на Прищина влиза в сила незабавно.  „На днешното заседание правителството на Косово реши да наложи 100-процентни мита върху вноса на стоки с произход от Сърбия и Босна и Херцеговина, с изключение на международните марки, изброени в приложението. Освен това правителството задължава Министерството на търговията и промишлеността, и всички съответни институции да премахнат и предотвратят възможния внос и достъп до пазара на всички продукти, които противоречат на официалното и конституционно наименование на Република Косово. Решението влиза в сила незабавно - компетентните институции са длъжни да го прилагат“, написа Харадинай.  Изданието привежда и пост в социалната мрежа „Туитър“ от косовския вицепремиер Енвер Ходжай.  „Сърбия продължава агресивната си кампания срещу Косово на международната сцена. Това подкопава процеса на нормализиране. За да защити жизнените си интереси, правителството на Косово реши да увеличи на 100% митата за внос. Скоро ще бъдат обявени и допълнителни мерки\", написа на свой ред Ходжай.  Официален Белград все още не е коментирал решението на Прищина.  ", "date": "2018.11.21", "title": "Сръбски вестник: Косово започна търговска война с Белград "}
{"url": "http://epicenter.bg/article/Tereza-Mey--Vse-oshte-pregovaryame-s-ES-za-badeshtite-ni-otnosheniya/168772/7/0", "text": "Британската министър-председателка Тереза Мей каза днес, че все още се водят преговори за политическа декларация за бъдещите отношения на Великобритания с Европейския съюз, предаде агенция \"Ройтерс\".   Мей заяви, че ако до края на планирания преходен период през 2020 г. няма цялостна сделка за бъдещите отношения на Великобритания с ЕС, има три варианта за избягване на \"твърда\" граница в Северна Ирландия: т.нар. предпазен механизъм, удължаване на преходния период или \"алтернативни договорености\".   \"Продължаваме да преговаряме за тези бъдещи отношения, за да постигнем добрата сделка, която смятаме, че е правилна за Обединеното кралство\", каза тя пред парламента.   Мей заяви, че ако парламентът отхвърли нейното проектоспоразумение за брекзит, тогава Великобритания може въобще да не напусне ЕС. Сделката за брекзит среща силна съпротива от британски депутати, според които споразумението ще остави страната обвързана с правилата на ЕС, без тя да има думата по тях.   Депутатът Андрю Росиндел от Консервативната партия на Мей призова министър-председателката да промени курса и да пререже \"пипалата на ЕС върху нашата скъпа островна държава\". Мей заяви пред парламента, че иска \"близки търговски отношения с ЕС\" след Брекзит.   Тя предупреди, че ако парламентът отхвърли нейната сделка, това може да означава \"още несигурност, още разделение или може да има риск въобще да няма Брекзит\".", "date": "2018.11.21", "title": "Тереза Мей: Все още преговаряме с ЕС за бъдещите ни отношения"}
{"url": "http://epicenter.bg/article/Sled-fiaskoto-v-Interpol--Prishtina-otmasti-na-Belgrad-s-targovska-voyna--OBZOR--/168784/7/51", "text": "Общото събрание на Международната организация на криминалната полиция (Интерпол) се превърна в пореден източник на напрежение в страните от региона. Главните актьори в поредната балканска драма са Сърбия и Косово. Най-младата държава на Балканите не получи необходимата подкрепа от две трети от държавите в структурата и кандидатурата й за членство в Интерпол бе отхвърлена за пореден път.  Държавният глава на Косово Хашим Тачи напусна залата в Дубай със сълзи на очи, но и в Прищина настроението след вота бе далеч от оптимистично. Правителството обяви, че „членството на косовската полиция в Интерпол пропадна“ и изрази „голямо разочарование от това, че не бе позволено на Косово да стане част от световното семейство на полициите, които се борят срещу международната престъпност“.  За неуспеха да стане пълноправен член на световната полицейска организация, Прищина обвини Белград и неговата кампания срещу Косово. „Дивашката кампания на Република Сърбия показа още веднъж нейното отношение срещу Косово и срещу нормализацията с Косово, още повече, че това членство беше технически, а не политически въпрос“, бе казано в съобщението от канцеларията на премиера Рамуш Харадинай.  Радостта на Белград от поредния отказ за влизане на Косово в Интерпол също бе помрачена, след като стана ясно, че съседните на Сърбия страни не са съвсем съгласни с позицията на официален Белград по въпроса. Според неофициална информация, косовското членство е било била подкрепено от Черна гора, Словения, Хърватия, Македония и България. Унгария се е въздържала при гласуването. С оглед на тази информация министърът на отбраната Александър Вулин призова за промяна на отношението на Белград конкретно към столиците на две от съседните държави – Македония и Черна гора.  „Те гласуваха за Косово, те гласуваха срещу Сърбия. Гласовете им не са се променили решението на Интерпол, но трябва да промени отношението на Сърбия към тях. В лицето на правителствата на Черна гора и Македония Вучич няма искрени събеседници, а Сърбия няма приятели\" , подчерта военният министър на Сърбия.  Но историята не спира дотук. След затишието в сутрешните часове на деня дойде ред и на новата буря. Правителството на Косово взе решение за увеличаване на митата за внос на стоки от Сърбия и Босна и Херцеговина на 100%, като обяви, че скоро ще бъдат наложени и допълнителни мерки.  Министър-председателят Рамуш Харадинай публикува съобщение в социалната мрежа „Фейсбук“, от което стана ясно, че решението на Прищина влиза в сила незабавно. „На днешното заседание правителството на Косово реши да наложи 100-процентни мита върху вноса на стоки с произход от Сърбия и Босна и Херцеговина, с изключение на международните марки, изброени в приложението.   Освен това правителството задължава Министерството на търговията и промишлеността, и всички съответни институции да премахнат и предотвратят възможния внос и достъп до пазара на всички продукти, които противоречат на официалното и конституционно наименование на Република Косово. Решението влиза в сила незабавно - компетентните институции са длъжни да го прилагат“, написа Харадинай.  Косовският вицепремиер Енвер Ходжай публикува пост в социалната мрежа „Туитър“: „Сърбия продължава агресивната си кампания срещу Косово на международната сцена. Това подкопава процеса на нормализиране. За да защити жизнените си интереси, правителството на Косово реши да увеличи на 100% митата за внос. Скоро ще бъдат обявни и допълнителни мерки\".  Бурната реакция на официален Белград не закъсня. Президентът на Сърбия Александър Вучич свика извънредно заседание на Съвета за национална сигурност. Освен това бе обявено, че ще проведе срещи с посланиците на Китай, Русия и страните от Голямата европейска четворка – Германия, Италия, Великобритания и Франция.  В Сараево също се чуха гневни коментари. Министърът на търговията и икономическите отношения на Босна и Херцеговина Мирко Шарович определи решението на Косово са налагане на 100-процентни мита за внос на сръбски стоки враждебен акт, който нарушава Централноевропейско споразумение за свободна търговия (ЦЕФТА).  „Решението на Косово е безмислено и реваншистко, и е резултат от вчерашното поражение на Общото събрание на Интерпол. Босна и Херцеговина не заслужава това. Става въпрос за враждебен акт. Когато въвеждате 10-процентови мита, може да има някаква икономическа логика, но такса в размер на 100% - това е сигнал, че страната не иска да сътрудничи с вас, заяви Шарович.  По-рано властите в Прищина въведоха 10-процентни мита върху вноса на стоки, произведени в Сърбия и Босна и Херцеговина. Решението предизвика остри реакции в столиците на двете страни, а Европейският съюз настоя управляващите в Косово да премахнат таксите. Отговорът на Белград бе прекратяване на преговорите за нормализиране на двустранните отношения до връщане на старите мита.    ", "date": "2018.11.21", "title": "След фиаското в Интерпол: Прищина отмъсти на Белград с търговска война (ОБЗОР) "}
{"url": "http://epicenter.bg/article/Baletat--Snezhanka--za-parvi-pat-v-Balgariya-/168732/6/0", "text": "  Държавна опера Варна при Театрално-музикален продуцентски център Варна поднася на своите зрители за Коледа 2018 истински балетен празник. III МЕЖДУНАРОДЕН БАЛЕТЕН ФОРУМ, който ще се проведе от 22 ноември до 16 декември, в рамките на XIX КОЛЕДЕН МУЗИКАЛЕН ФЕСТИВАЛ, ще изненада публиката с цели пет балетни заглавия, в които ще танцуват звезди на руския балет и избрани с кастинг балетни артисти от 14 националности.   Особен интерес предизвиква премиерата на балетът    по музика на П. И. Чайковски, първа постановка в България. Наричат „Снежанка“ „четвъртият балет“ на Чайковски, макар че той няма такъв балет. Но е написал музика за пиесата „Снежанка“ по приказката на Александър Островски.   Държавният театър за опера и балет в Красноярск също има своя хореографска версия за този балет, върху която е развита и варненската постановка на „Снежанка“ с участието наизбрани с кастинг солисти от Русия, България, Италия, Испания, Франция и други страни. В главните роли ще аплодираме Анастасия Осокина, Иван Карнаухов (5 декември) и Анастасия Нигматулина, Иван Карнаухов (8 декември).    „Снежанка“ е едно от най-вдъхновените съчинения на Чайковски, в което той е вложил и национален руски колорит. В партитурта на балета, освен музиката, създадена за пиесата на Островски, е включена и музика от други произведения на Чайковски: Първа симфония «Зимние грезы», Серенада за струнен оркестър, Голяма соната за фортепиано и др.   III Международен балетен форум – Варна 2018 ще ни срещне с класическата хореографска версия на Александър Горский   от Хертел, в главните роли с Елена Свинко и Марчело Пелицони (30 ноември) и премиерните балетни постановки на Варненската опера от тази година   от Прокофиев, хореография Сергей Бобров, с Елена Свинко в главната роля (22, 26 ноември) и   от Чайковски, хореография Мариус Петипа и Лев Иванов, хореографска редакция Сергей Бобров. Главните роли в „балета на балетите“ ще защитят: Одета/Одилия – Елена Свинко, Принц Зигфрид – Марчело Пелицони, Ротбарт – Максим Иконостасов, Бино – Франческо Бруни (15 декември) и Одета/Одилия – Анастасия Белоногова, Принц Зигфрид – Франциско Руис, Ротбарт – Павел Кирчев, Бино – Франческо Бруни (16 декември).   Задължителна за коледното настроение е и любимата ни, добре позната   от Чайковски, хореография Сергей Бобров, която също ще има две представления с различни солисти. Главните персонажи ще пресъздадат: Мари – Елена Свинко, Принц – Марчело Пелицони, Дроселмайер – Константинос Каравос, Крал на мишките – Павел Кирчев (12 декември) и Мари – Анастасия Белоногова, Принц – Франциско Руис, Дроселмайер – Константинос Каравос, Крал на мишките – Павел Кирчев, малката Мари – Нeрея Асторя (13 декември).   : ТМПЦ Варна, пл. «Независимост» 1, Основна сцена: понеделник-петък 9:00-13:30 и 14:30-20:00; събота 10:00–13:30 и 14:30-19:00 ч.; неделя 11:00-16:00, тел. 052 665 022; тел. 052 665 051, 052 665 020; www. operavarna.com  : всеки ден 10:00-21:00, почивка 14:00-14:30 и 16:30-17:00, тел. 052 685 214 чрез услугата  : …    ", "date": "2018.11.21", "title": "Балетът „Снежанка“ за първи път в България!"}
{"url": "http://epicenter.bg/article/Bina-Haralampieva-e-predlozhena-za-orden-Sv--Sv--Kiril-i-Metodiy----parva-stepen/168734/6/0", "text": "Правителството предлага на президента на България да издаде указ за награждаване на Добрина Василева Харалампиева - Енева с орден „Св. Св. Кирил и Методий“ - първа степен за големите й заслуги в областта на културата. Това съобщиха от Правителствената информационна служба.   Добрина Василева Харалампиева – Енева (Бина Харалампиева) има над 35 години професионален опит като театрален, оперен и телевизионен режисьор. Реализирала е над 100 постановки на различни сцени в страната и има 25 години опит като директор на театрални институции. В периода 1992-95 г. е директор на Врачански драматичен театър, а от 1995 г. - на Малък градски театър „Зад канала“.   Постановките на Харалампиева са награждавани на престижни театрални форуми в България и в чужбина и са играни в Македония, Чехия, Румъния, Израел, Австрия, Германия, Англия, Босна и Херцеговина и др.  ", "date": "2018.11.21", "title": "Бина Харалампиева е предложена за орден Св. Св. Кирил и Методий“ - първа степен"}
{"url": "http://epicenter.bg/article/-quot-Kolibri-quot--predstavya--Zhivot-bez-kray--ot-romantichniya-egoist-Frederik-Begbede/168747/6/0", "text": "Той е неуморим бунтар, симпатичен сноб, отявлен библиофил, язвителен до болка критик, разказвач, позьор и купонджия. И без съмнение заслужава живот без край. Очаквайте новата книга на Фредерик Бегбеде на 23 ноември в превод на Георги Ангелов! „ “ (296 стр., цена: 16 лв.)  е почти автобиографичен роман, в който добре познатият ни романтичен егоист разказва с ирония и самоирония за опитите си да постигне безсмъртие, с надежда и уплах за трансхуманизма и „надграждането“ на човека, с обич и нежност за своето семейство. Героят привежда като оправдание списъка на причините си да иска да живее. Като например: „25. Мъркането на котка пред пращящия огън в камина и 26. Мъркането на огън в камина пред пращяща котка (по-рядко)“. Споделяйки убеждението на Уди Алън, че „Докато е смъртен, човек никога няма да се чувства спокоен“, Бегбеде потегля на пътешествие от лаборатория на лаборатория и от професор на професор, с една единствена цел – да стане постчовек.    учи политически науки в Париж, има диплома по маркетинг, упражнява професията си в нашумяла рекламна агенция, работи като публицист и телевизионен репортер. Литературните му подвизи са много и се отличават с елегантно безцеремонен стил, пикантен хумор, дръзки анализи на съвременното общество и ексцентрични равносметки. Писателите, повлияли върху артистичната му чувствителност, са Мишел Уелбек, Брет Ийстън Елис и Джей МакАйнърни. Сред най-известните му произведения се нареждат романите „Любовта трае три години“, „Windows on the World“, „Един френски роман“, който отнесе награда наградата „Рьонодо“ и, разбира се, „6.66 евро“, филмиран през 2007 г. под режисурата на Ян Кунен.     *** Ако небето е безоблачно, всяка вечер можете да видите смъртта. Достатъчно е да вдигнете очи. Светлината на покойните звезди е прекосила галактиката. Далечни, изчезнали от хилядолетия звезди, упорстват да ни изпращат спомена си в небосвода. Случва ми се да се обадя на някого, когото току-що са погребали, и да чуя непокътнатия му глас от телефонния секретар. Чувството е парадоксално. След колко време, когато звездата вече не съществува, светимостта й намалява? Колко време отнема на телефонната компания да изтрие гласовата поща на един мъртвец? Между смъртта и изчезването съществува известна отсрочка: звездите са доказателство, че можем да блестим и след смъртта. След този light gap неизбежно настъпва моментът, когато блясъкът на едно приключило слънце потрепва като пламъка на гаснеща свещ. Светлината се колебае, звездата се уморява, гласовата поща замлъква, пламъкът потрепва. Ако внимателно наблюдаваме смъртта, ще видим, че изчезналите звезди блещукат малко по-слабо от живите слънца. Сиянието им намалява, отблясъкът им се замъглява. Мъртвата звезда започва да примигва, като че ли ни зове за помощ… Не иска да си отива.   Възкресяването ми започна в Париж, в квартала на атентатите, в ден пик на замърсяване с фини прахови частици. Бях завел дъщеря си в едно необистро, наречено „Извор на младостта“. Тя ядеше порция колбаси от свободно отгледани свине, а аз пиех тоник „Хендрикс“ с краставица. Откакто измислиха смартфона, бяхме отвикнали да си говорим. Тя преглеждаше своя Уотсап, докато аз следвах топ модели в Инстаграм. Бях я попитал какво най-много би й се искало да получи за рождения ден. Отговори ми: „Селфи с Робърт Патинсън“. Първоначално леко се притесних. Но като се замислих, работата ми на телевизионен водещ също е вид селфи. Някой, който разпитва пред камерите актьори, певци, спортисти и политици, всъщност прави дълги кадри, в присъствието на по-интересни от него личности. Впрочем, когато излизам на улицата, минувачите често ме молят за снимка с тях и аз с удоволствие приемам, защото съм направил абсолютно същото в моето студио, пред прожекторите. Всички живеем същия не-живот – искаме да блестим в светлината на другите. Съвременният човек е сбор от 75 000 милиарда клетки, които се опитват да бъдат преобразувани в пиксели.   Изложеното в социалните мрежи селфи е новата идеология на нашето време: италианският писател Андреа Инглезе го нарича „единствената законна страст – постоянната автореклама“. Съществува наложена от селфито аристократична йерархия. Самотните селфита, където човек се показва пред някой паметник или дадена гледка, имат определено значение: бях на това място, а ти не. Селфито е визуална биография, електронна визитна картичка, социално стъпало. Селфито до някоя знаменитост има по-голяма смислова тежест. Селфистът се опитва да докаже, че е срещнал някой по-известен от неговия съсед. Никой не иска селфи с анонимен човек, освен ако няма някаква физическа особеност: джудже, хидроцефал, човек слон или някой с тежки изгаряния. Селфито е обяснение в любов, но не само: то е също така доказателство за идентичност („the medium is the message“, бе предрекъл Маклуън, без да предположи, че всички ще станат посредници). Ако кача селфи с Марион Котийар, не изразявам същото, както ако се обезсмъртя с Амели Нотомб. Селфито позволява да изразя себе си: вижте колко съм красив до този паметник, с тази личност, в тази страна, на този плаж, на всичко отгоре и ви се плезя. Сега ме познавате по-добре: излегнал съм се на слънце, докосвам с пръст антената на Айфеловата кула, не позволявам на кулата в Пиза да падне, не се вземам на сериозно, съществувам, защото съм срещнал знаменитост. Селфито е опит да си придадем по-голяма важност, да спукаме балона на аристокрацията. Селфито е комунизъм: то е оръжието на пехотинеца във войната за обаяние. Не позираме до когото и да е, желанието е личността на другия да се отрази върху нас. Снимката със „знаменитост“ е форма на канибализъм: тя поглъща аурата на звездата. Тя ме вкарва в нова орбита. Селфито е новият език на една нарцистична епоха: то заменя картезианското cogito. „Мисля, следователно съществувам“ става „Позирам, следователно съществувам“. Ако си направя снимка с Леонардо ди Каприо, аз съм повече от теб, който позираш до майка си на ски. Впрочем майка ти също с удоволствие би се снимала с Ди Каприо. А Ди Каприо – с папата. А папата – с някое дете със синдрома на Даун. Това означава ли, че най-важната личност на света е дете със синдрома на Даун? Не, обърках се: папата е изключението, което потвърждава правилото на максимализирането на известността чрез телефонната фотография. Папата разби системата на егоаристократичния снобизъм, наченат от Дюрер през 1506 г. в „Богородица на празника Розенкранц“, където художникът се е нарисувал редом до Светата Дева, Божията майка. Селфистката логика може да бъде сведена до следното: Бенабар пожела селфи с Боно, но Боно не пожела селфи с Бенабар. Вследствие на което се разгаря нова класова борба всеки ден, на всички улици по света, чиято единствена цел е медийно господство, заявяване на по-голяма популярност, изкачване по стълбицата на известността. Борбата е сравняване на ЕМШ (Единици Медиен Шум), с които всеки разполага: телевизионни или радиопояви, снимки в пресата, лайкове във Фейсбук, гледания в YouTube, следвания в туит и т.н. Това е борба срещу анонимността, като точките се броят лесно, а печелившите презират губещите. Предлагам това ново насилие да се нарича Селфизъм. Това е постоянна световна война без армии, която не знае примирие, 24 часа на 24 часа: „война на всички срещу всички“, определената от Томас Хобс „bellum omnium contra omnes“, най-сетне технически организирана и незабавно отчитана. По време на своята първа пресконференция след инвеститурата му през януари 2017-а, американският президент Доналд Тръмп не пожела да изложи виждането си за Америка, нито геополитиката на бъдещия свят: той просто сравни броя зрители на своята церемония по приемането на властта с броя зрители на своя предшественик. Ни най-малко не изключвам себе си от тази екзистенциална борба – самият аз гордо излагах селфитата си с Жак Дютрон или Дейвид Бауи на моята фен страница, наброяваща 135 000 харесвания. Въпреки това от около петдесетина години насам се смятам за крайно самотен. Извън селфитата и снимането на филми, не общувам с човешки същества. Редуването на самота и светска врява ме предпазва от всеки неудобен въпрос относно смисъла на живота ми.   Понякога единственият начин да проверя дали съм жив, е да погледна във Фейсбук страницата си колко хора са лайкнали последния ми пост. Над 100 000 лайка ми се случва да получа и ерекция.   Това, което ме тревожеше тази вечер в дъщеря ми, бе, че тя не мечтаеше да целуне Робърт Патинсън, нито дори да говори или да се запознае с него. Просто искаше да покаже лицето си до неговото в социалните мрежи, за да докаже на приятелките си, че наистина го е срещнала. Всички ние, подобно на нея, сме се впуснали в това лудо надбягване. Малки или големи, млади или възрастни, богати или бедни, известни или неизвестни – публикуването на нашата снимка е станало по-важно от подписването на чек или на брачен договор. Ние сме ненаситни за лицево разпознаване. Мнозинството земляни крещи в празното пространство неутолимата си нужда да бъде видяно или просто забелязано. Искаме да бъдем зачитани. Лицето ни е жадно за кликове. И ако имам повече лайкове от теб, това е доказателство за щастието ми, точно както в телевизията водещият, който има по-голяма публика, се смята за по-обичан от своите колеги. Такава е логиката на селфиста: смачкването на ближния чрез максимализирането на обществената любов. Нещо се случи с настъпването на цифровата революция: преобразуване на егоцентризма в планетарна идеология. Тъй като вече не владеем света, остава ни единствено индивидуалният хоризонт.   Преди господството бе запазено за придворните, после – за кинозвездите. Откакто всяко човешко същество се превърна в медия, всички искат да упражняват господството си над ближния. Навсякъде. Когато Робърт Патинсън дойде в Кан, за да представи филма си „Карти към звездите“, поради липса на селфи с дъщеря ми Роми, най-сетне успях да му измъкна една снимка с посвещение. В гримьорната на моето предаване той й написа тези няколко думи с червен флумастер върху фотографията си, откъсната от списание „Вог“: „To Romy with love xoxoxo Bob“. Вместо благодарности, тя се задоволи с въпрос: – Заклеваш ли се, че не си подписал ти снимката? Създадохме съмняващо се поколение. Но най-много ме заболя, че никога, ама наистина никога, дъщеря ми не пожела селфи с баща си.   Тази година майка ми получи инфаркт, а баща ми падна в хотелско фоайе. Станах чест посетител на парижките болници. Така научих какво е съдово стентиране и открих съществуването на титаниеви коленни протези. Започнах да ненавиждам старостта – преддверието на ковчега. Имах много добре платена работа, красива дъщеря на десет години, тристаен апартамент в центъра на Париж и BMW хибрид. Не бързах да загубя всички тези благини. На връщане от клиниката Роми влезе в кухнята с високо вдигната вежда. – Тате, ако добре схващам, всички умират? Най-напред ще са дядо и баба, после ще сме мама, ти, аз, животните, дърветата и цветята, нали? Роми ме гледаше втренчено, все едно бях Бог, а аз бях просто самотен баща на ускорено обучение в посещаването на сърдечносъдовата хирургия и ортопедията. Трябваше да спра да разтварям хапчета лексомил в сутрешната си кòла, за да пресека страховете й. Срам ме е да призная, но никога не предполагах, че баща ми и майка ми някога ще станат осемдесетгодишни, а после ще дойде моят ред и този на Роми. Бях кръгла нула по математика и старост. Между микровълновата печка и бръмчащия хладилник, под русите коси на съвършена малка кукличка, две сини сфери започнаха да се изпълват с влага. Спомням си възмущението й, когато майка й каза, че Дядо Коледа не съществува: Роми ненавижда лъжата. Тогава добави нещо много мило: – Тате, не искам да умреш… Колко е прекрасно да захвърлиш бронята… Сега моите очи се навлажниха и зарових нос в сладостта на нейния шампоан мандарина и зелен лимон. Все не мога да се начудя как един толкова грозен мъж може да създаде толкова красиво момиче. – Не се безпокой, скъпа – отговорих й, – от този момент вече никой няма да умира. Бяхме красива гледка, каквато често са тъжните хора. Нещастието разкрасява погледа. Всички щастливи семейства си приличат, пише Толстой в началото на „Ана Каренина“, но добавя, че всяко нещастие е единствено. Не съм съгласен – смъртта е банално нещастие. Прокашлях си гърлото, както правеше моят дядо военният, когато усещаше, че е време да възстанови реда в къщата. – Любов моя, напълно се заблуждаваш – несъмнено през хилядолетията хората, животните и дърветата умираха, но с нас това приключи. Не ми оставаше друго, освен да удържа необмисленото си обещание.", "date": "2018.11.21", "title": "\"Колибри\" представя „Живот без край“ от романтичния егоист Фредерик Бегбеде"}
{"url": "http://epicenter.bg/article/Studenti-ot-UniBIT-zaedno-s-zheni-ot-selo-Pchela-izuchavat-kravaya-i-kolaya-na-bezoblachniya-brak/168787/6/0", "text": "Елхово е процъфтяващ и самобитен регион през вековете. Това доказаха млади учени на семинар по повод приключването на проект „Съвременни подходи за дифузия на информация, знания и хипотези – иновативен модел за мотивация на постдокторанти, докторанти, млади учени и студенти“.   В деня на християнското семейство, двайсет жени от село Пчела, община Елхово, пяха, наричаха и разказваха за традициите, обредите и ритуалите свързани с българското семейство.   Групата за изворен фолклор при Народно читалище „Христо Ботев1935“ от селото с хилядолетна история, работи съвместно със студенти и докторанти от УниБИТ по проект на Фонд „Научни изследвания“ с ръководител гл.ас.д-р Диана Стоянова от 2016 година.   Младите учени от университета са събрали и показаха артефактите и нематериалното наследство, което усърдно са събрали на терен през последните години.   Съвместно с уредниците на историческите и етнографските музеи от Ямбол и Елхово, днес екипът на ВУЗ-а известен с пиетета си към опазване на националните ценности и традиции споделиха уникални данни от срещите си с хората от югоизточната част на страната, сбирките от фотоси, описи на ритуали и фолклорно наследство, специализиран сайт и електронна карта на потенциалните туристически забележителности в района.   Най-забележителни и символни за района са ритуали като Мединика, Бръснене на зет, Прибулване. Развитието и напредничавите нрави през вековете в тази забравена понастоящем географска локация се оказаха изненада и за най-запознатите с историята на региона.", "date": "2018.11.21", "title": "Студенти от  УниБИТ заедно с жени от село Пчела изучават кравая и колая на безоблачния брак"}
{"url": "http://epicenter.bg/article/Emanuil-Yordanov--Segashniyat-harakter-na-upravlenieto-napomnya-na-vitsove-ot-vremeto-na-sotsializma-/168724/11/34", "text": "    - Нормално е зад всеки един протест да стоят различни интереси. В случая на първо място мисля, че са интересите на хората, които не са доволни от живота си. Така че всички опити на управляващите по някакъв начин да омаловажат протестите или да ги представят като някакъв пъклен план за свалянето им едва ли са много оправдани. Просто, когато хората протестират, управляващите трябва да си направят някакви изводи.    - Аз не виждам защо някой в демократична държава трябва да се плаши от нови избори, пък били те и предсрочни. След като има хора, които искат това, очевидно е, че управлението в една или в друга степен се е изхабило, при което е съвсем нормално пак да се проведат нови избори и тогава всеки да установи своята тежест в обществото.    - Успокояване на недоволството може да има по мое мнение след един откровен и грамотен разговор с хората. Всъщност тези проблеми, които те представят, би следвало да бъдат обяснени от управляващите със съответните предложения за решаване на всеки един от тези въпроси, които вълнуват хората. В същото време вие виждате, че абсолютно никой не излиза с опит да направи това, а постоянно слушаме някакви оправдания, че лоши и тъмни сили искали да разрушат стабилността на държавата, за която ми е малко трудно да си обясня каква е точно при положение, че хората са на улиците.    - Като цялото им управление – не особено адекватни, не особено компетентни и това не може да доведе до нищо друго, освен до засилване на протестите.    - Чак да говорим за началото на бунт мисля, че е малко пресилено. По-скоро тези протести, които продължават вече толкова време, могат да подсетят и хора, които не участват в тях, че те също имат своите възражения към властта, че и те искат животът в България да се подобри.    - От протестите не може да се направи друг извод, осен този, че след като хората са недоволни, нещо в управлението трябва да се промени. И ако управляващите желаят да останат на власт, би следвало да се вслушат в гласа на народа. Там, където им липсва компетентност, просто да потърсят и да ангажират компетентните хора, които по някакъв начин да подпомогнат управлението.    - Мисля, че могат да бъдат съпоставени. По принцип престъпността има една и съща форма, едни и същи проявления в целия този период на Прехода. Действително в началото на Прехода беше с по-ярки проявни форми, с по-груби действия. Впоследствие вече нещата се пренасочват към икономиката и към икономическите престъпления, но винаги стоят едни и същи проблеми и те трябва да се решават по един и същи начин. Но за съжаление вече доста години служителите на МВР протестират и никой не ги чува. В същото време се вижда, че управляващите имат тежък дефицит от юристи и нямат абсолютно никаква идея какво трябва да се случи в съдебната система, а там нещата са доста тревожни в последните години. Има нужда от много сериозни реформи. На първо място по отношение на прокуратурата относно нейното място в системата на държавните органи и начина на функционирането й.    - Една от причините за липсата на чуваемост е уникалната свобода на словото, с която сме се сдобили в последните години. ГЕРБ се обзаведоха с една голяма група медийни сирени, които постоянно им пеят песни колко добро е сегашното управление, как хората живеели безгрижно и щастливо. Остава да ни вържат пионерски връзки и да рапортуваме като на пионерски лагер едно време. И в същото време тези безогледни хвалби на практика замъгляват очите на управляващите и те в един момент решават, че действително положението в България е толкова хубаво, че може би трябва малко да се влоши, че да е в рамките на нормалното.    - Европейската комисия е разполагала с информация, която им се подава от управляващите. Ако някой техен представител дойде да го заведа да гледа няколко дела в съда, сигурно представите му ще бъдат малко по-различни.    - Поводи за радост има дотолкова, доколкото управляващите не разбират нищо от правосъдие. Те не се интересуват и от закона. Така че при тяхната подготовка съвсем спокойно могат и да се радват.    - Просто имаме подмяна на желаното с действителното. Много често си мисля, че сегашният характер на управлението в много случаи ни припомня вицове от времето на социализма, включително и на един, в който се казва на шега: „Влязъл един пациент и казал на лекаря: „Докторе, едно виждам, а друго чувам“.    - Аз не мисля, че трябва да залагаме толкова на термините „нови“ или „стари“ лица. Неведнъж се е случвало в българската политика да се появи политическа сила, която е съставена почти изцяло от нови лица. Те много бързо стават стари и всъщност нещата не се променят. На практика това, което е необходимо, е в управлението да влязат не нови или стари лица, а компетентни такива.    - Разбира се. Всъщност държавата ни е такава, каквато ние сме си я направили. Мисля, че всеки един от нас, когато е недоволен от нещо, би следвало първо да си зададе въпроса самият той какво е свършил, за да може нещата да бъдат по-различни и да бъдат такива, каквито той би искал да бъдат.    - За съжаление нито тогава, нито сега някой е поставял така въпроса. Ние сме научени в продължение на много години да мислим, че държавата трябва да ни оправи. Имали сме партия-майка, от която е зависело всичко. И сега като че ли ни се иска да бъде пак същото. Надеждата е в младите хора. Те не са обременени с миналото и биха могли да направят живота си такъв, какъвто искат да го живеят.    -  До голяма степен да.   ", "date": "2018.11.21", "title": "Емануил Йорданов: Сегашният характер на управлението напомня на вицове от времето на социализма "}
{"url": "http://epicenter.bg/article/GERB-prodalzhavat-da-greshat--I-prodalzhavat-da-ne-razbirat--che-greshat/168718/11/0", "text": "ГЕРБ продължават да грешат. И продължават да не разбират, че грешат. И днешните дебати в парламента го доказват.   А това налага спазването на определени правила, които не е задължително да са написани в Конституцията и законите буква по буква. Както са казвали древните - Sapienti sat - За умния е достатъчно. Когато се гласуват промени в състава на Министерския съвет, е редно министър-председателят да е там, за да ги обоснове пред своя работодател – Народното събрание, което го е излъчило. Така постъпваха всички премиери преди Бойко Борисов. Даже и Симеон Сакскобургготски, макар че никога не се закле в републиканската конституция.   Не само младежите и по-възрастните вече трудно си спомнят това минало. А едно цяло поколение порасна с образа на Бойко Борисов от екрана на телевизора. Той е във властта от 2001 г. - първо като главен секретар на МВР, после като кмет на София (четвъртата позиция в държавата), а сетне като премиер. И се оказва, че за нищо негативно не носи отговорност?!   Не може вечно да се отрича направеното преди теб, да се разрушава и да се започва от нула. Затова управлявалите преди ГЕРБ ревизираха само тези закони на предшествениците си, които влизаха в рязко противоречие с тяхната програма. Или може би по логиката и практиката на ГЕРБ Иван Костов трябваше да върне писмото с кандидатурата на България за член на Европейския съюз, защото го бе изпратил Жан Виденов?    Защо ли? Отсъствието на депутатите от „Атака“ от пленарната зала, когато се извършваше въпросната смяна говори най-малкото за тих протест. А знаем, че от „Атака“ не остават за дълго тихи. Следователно е въпрос на дни или на партийна тактика кога лидерът им Волен Сидеров ще завихри следващият скандал. Но днес всички, които имат очи да гледат, видяха, че в Обединени патриоти няма обединение – различията остават.    Някак не е прилично. Което ни връща в началото на разговора – за парламентаризма и кой кой е в една парламентарна република.   Ако това не беше така Борисов щеше да е в пленарната зала, а вторият човек в партията му Цветан Цветанов нямаше да назидава от трибуната зам.-председател на Народното събрание. И да го принуждава да се оправдава като ученичка в коя посока е гледал, какво е виждал и защо не е съзрял, че лидерът на опозицията иска думата. И затова не му я дал. И Данаил Кирилов, кош коджа ми ти председател на правната комисия в парламента, се включи в обясненията защо на Нинова не й е даде думата след изказването на Цветанов.    Някой би ли могъл да си представи как Ангел Найденов, председател на червената парламентарна група по времето, когато лидерът на БСП Сергей Станишев бе премиер, съветва от трибуната зам.-шефа на парламента проф. Любен Корнезов как да води заседанието? Или пък така да постъпва Пламен Панайотов, шеф на ПГ на НДСВ в 39-ия парламент към проф. Огнян Герджиков, шеф на тогавашния парламент или към проф. Камелия Касабова, зам.председател на НС? Подобно поведение не би хрумнало и на Екатерина Михайлова, нищо че с твърда ръка ръководеше парламентарната група на СДС и затова й викаха Класната. В партийната йерархия тя бе дясната ръка на премиера и лидер на СДС Иван Костов, но в пленарната зала редът се диктува от конституцията и правилника на Народното събрание.   Но откакто партия ГЕРБ управлява примерите на неглижиране на парламентарния ред, на Народното събрание като първа власт в държавата, са всекидневие и затова вече не впечатляват почти никого.     Защото ГЕРБ не разбират, че утре някой от тези, които днес протестират с развети трибагреници и възгласи „Българи, юнаци!“, може да извика: „Ние сме алтернативата! Алтернативата за България!“ И недоволното от всички партии, от целия преход негласуващо множеството може да се припознае с тази алтернатива и да се нарече „Алтернатива за България“. И наистина да помете статуквото. Не, най-голямата партия предпочита да не вижда това. Предпочита да се самозалъгва и самоуспокоява с мисълта, че и утре да има избори, ще е първа.   ГЕРБ не разбират, че тогава ще им бъде много трудно да обяснят, че и затова са виновни „комунистите, които взривяваха църкви“ и Иван Костов.  ", "date": "2018.11.21", "title": "ГЕРБ продължават да грешат. И продължават да не разбират, че грешат"}
{"url": "http://epicenter.bg/article/Svetlana-Sharenkova--Naddavaneto-za--Turski-potok--zapochna-/168740/11/0", "text": "Изграждането на морския участък на газопровода „Турски поток” завърши, президентите Путин и Ердоган ознаменуваха събитието с обща церемония. Съседна Турция показа, че въпреки членството в НАТО и желанието за членство в ЕС защитава своите национални интереси и не се поддава на натиск, откъдето и да идва. Турция купува модерни руски ракетни системи, строи атомна електроцентрала заедно с Русия, а газовият поток, за който дежурните грантови анализатори повтаряха, че нямало как да се случи, вече е реалност. От тук нататък започна голямо геополитическо наддаване накъде ще продължи тръбата, като по тази линия голяма активност демонстрира Гърция. Актуалният въпрос днес е: Къде е България във всички тези събития и процеси? Тъжният отговор е, че нашите управляващи не проявяват нужните усилия да защитят българския интерес, а той е ясен – да бъдем част от „Турски поток”, който през нашата страна да продължи към Европа. Аргументите са повече от очевидни. Геополитика и енергетика са тясно свързани и ако сме извън големите енергийни потоци, сме извън активната международна политика. България се превръща в инвестиционна пустиня и липсата на чужди инвестиции би могло да бъде компенсирана с участието в мащабния проект. В многополюсен свят е важно да поддържаме активни икономически и политически отношения с важни фактори, каквито са Русия и Турция. За съжаление, изглежда, че пасивността на българските власти е наложена от сили, чиято цел е на всяка цена да ограничат руския газ към Европа и да осигурят пазари за скъпия американски втечнен газ. В София за разлика от Анкара, Атина, Будапеща, Виена и даже Берлин (където активно се работи по „Северен поток 2”) тези сили срещат мекушав и зависим елит. Същият този елит днес се моли за „хъбче”, а само допреди пет години „Турският поток” можеше да е български и да сме част от газопровода „Южен поток”, който щеше да ни гарантира ролята на енергиен център на Балканите, да носи печалби за българската икономика и по-висок стандарт за гражданите.     Уви, газопроводът бе бламиран от премиера Орешарски след среща с трима американски сенатори, а по-късно премиерът Бойко Борисов се похвали, че лично е спрял и трите енергийни проекта – АЕЦ „Белене”, „Южен поток” и „Бургас-Александруполис”. С днешна дата управляващите твърдят, че ще рестартират „Белене” и молят Путин и Ердоган да ни прикачат към „Турски поток”, но действията им са толкова половинчати и несистемни, че човек неминуемо започва да се съмнява в искреността им. А в енергийната сфера място за колебания и полумерки няма. Там уважават не за чинопочитание към задокеански и брюкселски „началства”, а за стратегическо мислене, последователност и способност да защитиш позицията си. ", "date": "2018.11.21", "title": "Светлана Шаренкова: Наддаването за „Турски поток” започна "}
{"url": "http://epicenter.bg/article/-quot-Doyche-leve-quot--V-Balgariya-rabotyat-do-pripadak--a-edva-prezhivyavat/168761/11/33", "text": "В началото на статията на вестник „Ди Цайт“ авторката Каролин Ванбек разказва за фабриката „Пирин-Текс\" край Гоце Делчев, където 2 000 работници на две смени шият, гладят, почистват и опаковат продукция за известни марки като \"Хуго Бос\". Оттам всяка седмица потеглят около 12 000 готови облекла, предимно за Германия. „Тази фабрика едва ли щеше да я има, ако заплатите в България не бяха сред най-ниските в ЕС\", констатира авторката.   По-нататък в статията четем:   „Изненадващо е колко много международни производители на дрехи са избрали България. Независимо дали става дума H&M, \"Адидас\", \"Хуго Бос\" или \"Бърбъри\" - редица международни модни концерни произвеждат продуктите си в еврочленката България. \"В сравнение с разходите за живот, заплатите са дори по-ниски, отколкото в Азия\", казва Бетина Музиолек от Clean Clothes Campaign (CCC), неправителствена организация, която се бори за по-добри условия на труд в текстилната промишленост по цял свят.\"   \"Започваш в 8, но не знаеш кога ще си тръгнеш\"   Авторката посочва, че повечето работници в българската текстилна индустрия остават на минималната работна заплата от 260 евро и уточнява: „А разходите за живот в България са само два пъти по-ниски от тези в Германия. Някои стоки в България са дори по-скъпи. Дискаунтърът „Лидъл\" има филиал в Гоце Делчев. Там килограм банани струва 1,22 евро, а пакетче масло 2,80 евро - повече, отколкото в Германия. (…) Шивашкото производство в България е Made in Europe, но изобщо не е по-хуманно, отколкото в Далечния изток. Когато човек пообиколи няколко текстилни фабрики в България, бързо разбира защо това е така.\"   По-нататък авторката разказва за фабриката „Куш Мода\" в село Трънак, близо до Черноморското крайбрежие, където работят 340 души - предимно жени, предимно от турското малцинство. „Сутрин започваш работа в 8, но не знаеш кога ще си тръгнеш\", казва пред „Ди Цайт\" една от работничките, която не иска да се споменава името ѝ, понеже се бои за работното си място. По-нататък в статията става дума за онова, което са научили представителите на ССС от работнички във фабриката:   „Според техните проучвания, в „Куш Мода\" масово се полага извънреден труд: вместо законоустановените осем часа, работниците често се трудели по 12 часа, и то седем дни седмично. Автобусите докарвали работниците в 8 часа сутринта и ги откарвали в 20 часа. Според ССС, някои от работничките във фабриката изкарвали до 459 евро, но с много извънреден труд. А онези, които не упражнявали извънреден труд, понякога не стигали дори до минималната работна заплата. Камо ли пък да изкарат онези 1 200 евро, които според синдиката КНСБ биха задоволили месечните им нужди.\"   След като уточнява, че от „Куш Мода\" отхвърлили упреците на активистите, авторката отново се връща към българските синдикати: „В България рядко има работническо представителство. А когато го има, то не е особено влиятелно. Ето защо положението на много текстилни работници си остава драматично. На очи се набиват и многобройните надомници, които често пъти шият от вкъщи за фабриките, дори без договор. Други пък работят само на половин трудов договор, но изпълняват норма за пълно работно време. В редица фабрики няма прозрачност, те не поддържат уебстраници, не отговарят на журналистически запитвания и не допускат посетители. Във фабриката „Аполо\" в Гоце Делчев например, където се произвеждат униформи и ловджийски облекла, се работи дори на един празничен ден. Собственикът на фабриката връща репортерката още от вратата: „Нямам какво да кажа. Освен че българската текстилна индустрия се срива\".\"     На фона на всичко това условията на труд във фабриката „Пирин-Текс\" на германския предприемач Бертрам Ролман изглеждат направо добри. Но за да запази международната конкурентоспособност на своята българска фабрика, Ролман иска да повиши производителността на труда. В отговор на журналистическо запитване от „Хуго Бос\" са съобщили, че през последните три години са одобрили повишаване на възнагражденията в „Пирин-Текс\" с по 6% годишно. През настоящата година обаче Ролман обвързал възнаграждението още по-тясно с изпълнението на нормата и орязал някои твърди елементи от заплащането, пише авторката и дава думата на синдикалиста Драгинов, който казва: „Ролман иска все повече да ни експлоатира. В „Пирин-Текс\" нормата успяват да изпълнят едва петима работници\". Самият Ролман коментира това твърдение с думите, че именно тези работници доказвали изпълнимостта на нормата.   По-нататък в статията четем: „Собственикът на фабриката не разбира критиката и препраща към общото икономическо развитие. „Скоро вече няма да бъде възможно тук да се поддържат толкова големи производствени мощности\", казва той. И може би е прав. Десетилетия наред текстилната индустрия даваше сериозен принос към българското стопанство. Стотици хиляди евтини работници шиеха облекла, за които - независимо от машините - има нужда и от много човешки ръце. „Българската текстилна индустрия предлага добро съотношение между цена и качество\", казва Георги Милев от агенция „Тексар\", която събира чуждестранни модни концерни с български производители.\"   Пред германската журналистка Милев разказва за силните традиции на българската текстилна промишленост, която преди 1990 година е разполагала с модерно оборудване и е обслужвала клиенти както на Запад, така и на Изток. При това не само с продукти на ишлеме (както днес), но и с дизайн, с платове и собствена конфекция. Авторката обобщава, че от предимствата на България е останало единствено географското - близостта до пазарите в Германия, Великобритания и Италия. Плюс плоският данък. По-нататък авторката отбелязва, че много неща са се променили през последните десетилетия:   „През 1993 година, когато Ролман открива фабриката си в Гоце Делчев, на опашка за работа са чакали 2 000 души, както твърди самият той. Днес обаче имало недостиг на работна ръка: „Принуден съм дори да отказвам поръчки\". За последните три години само в „Пирин-Текс\" са напуснали 1 500 от общо 3 500 работници. Ролман очаква, че скоро персоналът ще се стабилизира на равнище 1 500 души. А при спадащ капацитет, казва Ролман, трябва да се повиши производителността на труда. По този начин Ролман се опитва да се бори срещу кризата, но може би всъщност я задълбочава. Защото причина за нея е точно това: ниските заплати. Вярно е, че благодарение на тях текстилната промишленост остана в страната, но пък хората започнаха да бягат.\"     В статията е цитиран и проф. Ганчо Ганчев от Югозападния университет в Благоевград, който пояснява, че със свободата на придвижване в ЕС българите могат да си търсят работа и другаде - и да изкарват до пет пъти повече като чистачи или строителни работници във Великобритания и Германия. Ролман коментира този факт така: Ако се повишат заплатите, България вече няма да е толкова привлекателна за фирмите, които съответно ще изнесат производството другаде - в Турция или в Камбоджа например.   Към края на статията си авторката пише: „И наистина, след 1990 година 1,5 милиона души напуснаха България, населението на страната се сви от близо 9 на малко над 7 милиона. В Германия например от 2007 година насам броят на българите е нараснал с цели 563%, както съобщава Федералната статистическа служба. Само през миналата година в Германия са пристигнали 45 000 българи. В резултат: в България липсват работници. Да използваш ниските заплати за осигуряване на икономическо предимство - този модел няма да работи още дълго. Защото ще останат само онези, които не могат да напуснат. Единствено по-високите заплати могат да спрат бягството на хората, казва икономистът Ганчев: „Това е единственият икономически инструмент за стабилизиране на пазара\". Но индустрията се развива в друга посока, твърди текстилният посредник Милев: „Много фирми вече се интересуват от едно-единствено нещо: да свалят цените\". Някъде по средата между тези два полюса са приклещени текстилните работници, които все още остават в България. „Тук едно погребение струва 400 евро\", казва синдикалистът Драгинов. „А такива спестявания никой няма. Тук човек не може да си позволи дори да умре\", добавя той.\"    ", "date": "2018.11.21", "title": "\"Дойче веле\": В България работят до припадък, а едва преживяват"}
{"url": "http://epicenter.bg/article/Mlada-shofyorka-blasna-mayka-y-deteto-i-na-peshehodna-pateka/168699/3/0", "text": "43-годишна жена и тригодишното ѝ дете са блъснати тази сутрин на пешеходна пътека в Пловдив.   Инцидентът е станал малко преди 08:30 ч. на кръстовището между улиците \"Талев\" и бул. \"Никола Вапцаров\", където в момента движението е затруднено.   Зад волана на лекия автомобил \"Ситроен\", блъснал майката с детето, е седяла 27- годишна шофьорка, предаде Канал 3.   Пострадалите са откарани в болница. От болницата уточниха, че пострадалите са в Спешното приемно отделение, като според лекарите видимо пациентите не са в тежко състояние, но не може да се твърди със сигурност преди да приключат всички изследвания.", "date": "2018.11.21", "title": "Млада шофьорка блъсна майка и детето й на пешеходна пътека"}
{"url": "http://epicenter.bg/article/GDBOP-preduprezhdava-za-izmamni-saytove-po-vreme-na--cherniya-petak--i-predstoyashtite-praznitsi/168703/3/0", "text": "Неизвестни до момента интернет сайтове с големи отстъпки, които често рекламират и популяризират своята дейност дори чрез „Фейсбук\", са най-честите капани, на които стават жертва онлайн потребителите.   Друг основен белег на фалшивите сайтове, които събират средствата ни е наскоро регистрираната интернет страница. За историята на всеки сайт лесно може да бъде направена проверка от всеки чрез откритите източници на Интернет. Пример за такъв източник, в който може да проверите от кога съществува даден сайт www.centralops.net.   Освен за скоро регистрираните сайтове, предлагащи големи отстъпки, потребителите на онлайн търговията трябва да внимават и за сайтове, които продават фалшификати (т.нар. реплики) на световно известни защитени търговски марки на облекла, устройства, екипировка за зимните и други спортове и т.н.   „Кухите” сайтове, които представляват една „гола” интернет страница /липсва реален търговец, склад, дейност/, която е рекламирана на много места, имат доста къс живот - за около месец, два. През този период за този вид страници киберпрестъпниците създават широка рекламна кампания - чрез банери в други сайтове и реклами в социални медии. Във фейк сайта обикновено за високите отстъпки често има поле с пояснение, че ниските цени се дължат на дългия период на доставка - над 40-50 дни. С това пояснение киберпрестъпниците въвеждат в заблуждение и успокояват жертвите си. По този начин, след като „кухата” страница събере финансовите средства от извършените към нея „покупки” и рекламната й кампания приключи, страницата бива изтрита и повече не може да бъде намерена. Седмици след това пазарувалите в нея започват да очакват получаването на „закупените” стоки и когато те не бъдат доставени разбират, че са станали жертва.   По статистика на специализирания отдел „Киберпрестъпност” при ГДБОП броят на измамните сайтове нараства над 10 пъти преди големи празници, каквито са и предстоящите.   Финансовите средства за мнимите покупки на жертвите обикновено постъпват в банкови сметки в Китай и други континенти, което силно затруднява тяхното възстановяване. В тази връзка, от ГДБОП съветват, след като бъде извършена покупка, клиентите да проверят къде точно са получени техните средства и ако се усъмнят, да поискат канселиране на финансовата транзакция в разумните за това срокове.   Фалшивите страници се изграждат на няколко езика, както с цел по-висока достоверност, така и за разширяване обхвата и обема на престъпната дейност.  ", "date": "2018.11.21", "title": "ГДБОП предупреждава за измамни сайтове по време на „черния петък” и предстоящите празници"}
{"url": "http://epicenter.bg/article/Balgariya-varna-na-Gartsiya-opasnite-boepripasi-ot-Gorni-Lom/168708/3/0", "text": "България окончателно върна на Гърция 190 570 противопехотни мини от завода край село Горни Лом, където на 1 октомври 2014 г. при инцидент загинаха 15 души.   Боеприпасите трябваше да бъда унищожени в завод „Миджур“, но след трагичния инцидент заводът беше затворен, а лицензът за утилизация – отнет. Това наложи противопехотните мини да бъдат върнати обратно на собственика им – Въоръжените сили на Република Гърция.   След продължили четири години последователни координирани усилия на редица институции от изпълнителната власт и в сътрудничество с Република Гърция, българското правителство изпълни ангажиментите на страната по Конвенцията за забрана на противопехотните мини, като отговори и на високите обществени очаквания за разрешаване на този наболял за населението в региона въпрос.   Противопехотните мини бяха транспортирани със специализирана техника и охрана в продължение на 8 седмици. ГД \"Национална полиция\" осигури трасета и съпровод, като часовете бяха съобразени така, че да се минимизират допълнителни затруднения на трафика.", "date": "2018.11.21", "title": "България върна на Гърция опасните боеприпаси от Горни Лом"}
{"url": "http://epicenter.bg/article/Prokuraturata-protestira-opravdatelnata-prisada-po-deloto-za-sgradata-ubiets-na--quot-Alabin-quot-/168735/3/0", "text": "Оправдателната присъда по делото „Алабин” е протестирана, съобщиха от пресслужбата на прокуратурата.   Точно преди седмица, на 14 ноември, 12 години след рухването на сграда на столичната улица „Алабин”, при което загинаха две млади момичета, Софийски градски съд произнесе всичките искове за неоснователни. Съдът се произнесе, че собственикът на сградата Георги Кирчев, инженерът контролирал ремонта Петър Петров, Николай Симеонов, управител на фирмата, ангажирана с ремонта и строителят Манчо Антонов са невинни. След заседанието прокурор Момчил Момчев заяви, че в хода на делото основният свидетел си е променил показанията, предаде Канал 3.   Днес от прокуратурата съобщават, че на 19 ноември, до административните ръководители на Софийска апелативна прокуратура и Софийска градска прокуратура е постъпил сигнал от адвокат Ина Лулчева, защитник на подсъдим. Сигналът на адвокат Лулчева касае изявления на наблюдаващия прокурор Милко Момчев, направени пред медии непосредствено след постановяване на оправдателната присъда по това дело, като копие от този сигнал Лулчева е адресирала и до него /“до прокурора Момчев – за сведение“/. Твърди се, че изразената публично позиция от Милко Момчев – че вероятна причина за оправдаването на подсъдимите е настъпила на съдебното следствие „промяна“ на показанията на основен свидетел, представлява „заблуждаване на обществото и уронване на авторитета на правосъдието, за да се избегне лична професионална отговорност и да се оправдае поддържането на явно необосновани обвинения“. Според адвокат Лулчева „такова поведение не би следвало да остане без последствия, защото според чл. 129 ал. 3 т. 5 от Конституцията на Република България /основание за освобождаване от длъжност на магистрат/, накърняването на престижа на съдебната власт може да представлява най-тежко дисциплинарно нарушение“.   На 19 ноември, едновременно с подаването на сигнала, в сайта „Медиапул“ е публикувана статия със заглавие „Сигнал срещу прокурора по делото „Алабин“, че лъже и манипулира обществото“.   Административните ръководители на прокурор Милко Момчев считат, че няма каквито и да е основания за образуване на дисциплинарно производство срещу него. С изявленията си г-н Момчев по никакъв начин не е нарушил професионални задължения или етични правила. Предявяването на сигнал, визиращ основание за дисциплинарно освобождаване от длъжност на магистрат и публичното му оповестяване, се разглежда като опит за влияние върху наблюдаващия прокурор, осъществен в срока за протестиране на постановената оправдателна присъда, с оглед на решението му дали да протестира същата, заявяват още от прокуратурата.   Присъдата по делото на Софийски градски съд е протестирана от прокурор Милко Момчев пред Апелативен съд-София, с искане за постановяване на нова, осъдителна присъда.  ", "date": "2018.11.21", "title": "Прокуратурата протестира оправдателната присъда по делото за сградата-убиец на \"Алабин\""}
{"url": "http://epicenter.bg/article/Sadat-vav-Frantsiya-razreshi-ekstraditsiyata-na-Banevi/168763/3/0", "text": "Евгения и Николай Баневи се изправиха пред съда във Франция. Апелативните магистрати решиха, че семейството бизнесмени могат да бъдат върнати в България, съобщи Нова телевизия.   Баневи могат да обжалват решението в 3-дневен срок. Ако това се случи, съдът ще се събере отново след 30 дни.   Ако обаче не обжалват, ще бъдат върнати у нас до 10 дни.   Френския адвокат на Баневи заяви, че на този етап не е сигурно, че ще обжалват.   Бизнесмените Баневи бяха задържани на 26 октомври на летището в Ница в присъствието на техните три деца. Според адвоката им - на път за София. До момента френският съд отхвърли молбата на Евгения Банева да я пусне от ареста, за да се грижи за децата си.", "date": "2018.11.21", "title": "Съдът във Франция разреши екстрадицията на Баневи"}
{"url": "http://epicenter.bg/article/Rumen-Radev--Dnes-zakonostta-e-postavena-na-izpitanie-/168769/2/0", "text": "Днес сме събрали да отбележим тържествено 130-ата годишнина от приемането на първия Закон за адвокатите в България. Дистанцията на времето още по-ярко откроява това събитие. Преди 130 години България поставя човека във фокуса на общественото развитие.  Това каза президентът Румен Радев по време на тържественото тържественото отбелязване на 130-ата годишнина от приемането на първия Закон за адвокатите в България.   \"Всички знаем, че историческият път на страната ни не е гладък. Много е важно днес да отчитаме всичко това. Ако трябва България да продължи достойно по този път, трябва да спазваме заветите на нашите предци, които пред 130 години са поставили на първо място свободата и върховенството на закона\", каза още държавният глава.  \"В днешното сложно време закоността е поставена на изпитание. Все повече нараства ролята на адвокатурата за въздигане на правото и неговото спазване. Да си адвокат не е просто свободна професия, а обществена мисия, която се отстоява със свобода на мисълта и духа. Трябва да има почтенност и отчетност към правата на личността и интересите на обществото. Искам да ви пожелая здраве, енергия, висок професионализъм и отговорна гражданска позиция. Вашият професионализъм и вашата съвест често са последната преграда към безаконнието. Трябва да вървим заедно към една по-справедлива, демократична и модерна България, в която виждат своето бъдеще свободни и достойни граждани\", завърши речта си Радев. ", "date": "2018.11.21", "title": "Румен Радев: Днес закоността е поставена на изпитание "}
{"url": "http://epicenter.bg/article/Elena-Yoncheva-/168774/2/0", "text": "Не бяха дадени никакви аргументи, защо Марияна Николова е предложена и избрана за вицеприемиер. Смути ни и това, че Бойко Борисов отсъстваше от пленарната зала. Това заяви в ефира на bTV депутатът от БСП Елена Йончева.   \"Щом се прави такава важна рокада в критична сутуация, е важно да чуем аргументите на премиера. Това не е нормално при една демократична държава. Може би е нормално при автократичен режим\", добави тя. \"България не може да живее по този начин. Хората излизат на улицата заради арогантното поведение на властта, а не това на Валери Симеонов. Той просто подпали недоволството. Арогантността на цялото правителство идва от това, че от сутрин до вечер говорят колко е добре България. 53% о българите получават чисти доходи 460 лв. Същевременно правителството говори за икономически растеж. Да, има такъв, но той не е от работеща икономика, а поради факта, че българи изпращат от чужбина помощи за семействата си. Всяка година българи от чужбина изпращат 2,5 млр. лева и става дума за сумата, която е по банков път. Според БАН цифрата е два пъти по-голяма\", заяви Йончева.   \"Българите ще са компенсирани енергийно - това е милостиня. Ние не говорим да са разпределени едни пари. Да, безработицата спада и то вероятно е в най-бедните райони, защото хората просто напускат страната. Мои приятели, които никога не са мислели да емигрират, вече го говорят. В България няма никакво чувство за справедливост\", каза още тя.   Йончева коментира евентуалните заплахи срещу и думите на Нинова, че ще й бъде осигурена служебна кола и охрана: \"Не съм казала, че се чувствам застрашена. Винаги съм карала свой личен автомобил и никога не съм ползвала кола на парламента по време на своите пътувания. Предложиха ми от БСП, понеже имат определена информация. По-късно ще разберем за какво става въпрос, надявам се. Приех предложението и това мога да ви кажа на този етап\".   Относно искането на строителния бранш да подаде оставката си, понеже ги клевети, Йончева заяви пред Цветанка Ризова: \"Строителният бранш иска оставката на няколко колеги от БСП, включително и моята. Ние не им рушим имиджа им. Това, което искаме, дори е в тяхна защита. Искаме от АПИ да разреши да бъдат взети в присъствиве на АПИ, експерти и КАТ проби от четирите магистрали и от тези участъци, които са направени през последните 4 години. Става дума за \"Тракия\", \"Хемус\", \"Марица\" и \"Струма\". Това за моя голяма изненада предизвика бурна реакция. Ако на Вас ви поискат данъчна проверка, ще кажете ли, че тя удря по вашия имидж?! Може би няма необходимост да се вижда такава експертиза, понеже ние пътуваме по тези пътища и виждаме какво се случва с тях\".  ", "date": "2018.11.21", "title": "Елена  Йончева: В България няма никакво чувство за справедливост"}
{"url": "http://epicenter.bg/article/NSO-sreshtu-KAT-zaradi-Mercedes-a-na-Desislava-Radeva-/168775/2/0", "text": " Така високопоставен източник от пътната полиция лаконично коментира клип, заснет от Богдан Асенов и публикуван в профила му във „Фейсбук“, който бе качен в сайта ПИК.  Столичанинът, чийто глас се чува зад кадър твърди, че по обяд е станал свидетел на любопитната случка, която най-вероятно се развива на бул. \"Фритьоф Нансен\" в столицата.    Богдан Асенов не е заснел нарушението, а спора между катаджията, шофьора на Mercedes-а и охранителка от НСО.    В социалните мрежи тече дебат дали съпругата на Румен Радев е била в автомобила.  Според експерт по сигурността присъствието на служителка от НСО потвърждава, че Десислава Радева е зад тъмните стъкла на черния автомобил.   казаха от НСО и добавиха, че не могат да коментират кой се е возил в колата, а само потвърждават, че  автомобилът е техен.      публикуваха позиция, в която се казва, че днес \"е имало ситуация с кола на службата\". . Законите трябва да се спазват от всички и служителите на НСО не правят изключение, се казва още в позицията.   \"  уточнявайки, че до съставяне на акт не се е стигнало.   Началникът на НСО генерал майор Данчо Дяков е назначил проверка по случая.   От МВР допълват, че няма да коментират случая.  През февруари 2018 г. служители на Жандармерията бяха направили опит да спрат за проверка автомобил на охранителната служба, в който се возеше Десислава Радева, без да разпознаят служебната кола.  ", "date": "2018.11.21", "title": "НСО срещу КАТ заради Mercedes-а на Десислава Радева, Тя отрича да е била в колата "}
{"url": "http://epicenter.bg/article/Lovtsite-i-patriotichni-druzhestva-nedovolstvat-ot-promeni-v-zakona-za-orazhiyata-/168777/2/0", "text": "Вътрешната комисия в парламента одобри днес на първо четене спорни промени Закона за оръжията и боеприпасите. Според ловни организации, патриотични дружества и представители на спортовете за стрелба, новите режими ще затруднят използването на оръжия и техни копия.  Зам.-вътрешният министър Красимир Ципов обаче успокои, че няма да има проблеми, предаде БНР.  „Въведена е забрана занапред да се използва преработено полуавтоматично оръжие от автоматично. Обяснено е на представителите на неправителствените организации, че не трябва да имат опасения. Нито имаме намерения да забраняваме възстановките, нито имаме намерение да забраняваме извършването на ловна дейност“, каза той.  Но инженер Георги Младенов от Съюза на ловците и риболовците не е убеден, че няма да има проблеми.  „Това е страхът, че тези оръжия, които са на ловците, ще бъдат подложени на някаква рестрикция. Другото нещо, пълнителите, които са с магазин над 10 патрона, ще бъдат забранени. Тези, които имат в момента такива закупени, те ще са си техни. До кога?“, посочи той.  Георги Младенов каза, че ловците, които са около 130 000 в България може да излязат на протест, ако няма решение по въпроса.  Между двете четения депутатите обещават изчистване на текстовете.  ", "date": "2018.11.21", "title": "Ловците и патриотични дружества недоволстват от промени в закона за оръжията "}
{"url": "http://epicenter.bg/article/Iztegliha-lokomotiva--koyto-deraylira-v-Kresnenskoto-defile--VIDEO-/168778/2/0", "text": "Изтеглиха локомотива от влаковата композиция, която дерайлира в Кресненското дефиле. Операцията отне няколко часа заради отстраняването на 50-тонната скала. Въпреки това движението на влакове в участъка няма да бъде възстановено и в четвъртък, предаде Нова тв.  Тази сутрин, вече изправен на релсите, катастрофиралият локомотив се оказа със здрава ходова част. Оставаше от пътя му само да се премести 50-тонната скала. Разбиването на внушителния камък обаче се оказа тежка задача.  Около обяд огромната скала започна да се пропуква под натиска на машините и къс по къс започна да се разпада. Следобед най-сетне скалата грохна. Най-голямото парче от нея бе поставено в изкопан от багера ров.  Локомотивът беше закаран на депото в Черниче. Влакове по трасето Благоевград-Петрич обаче няма да пътуват и утре, защото е предвиден ремонт на увредената железопътна линия. Ще се прави и повторен оглед на скалния откос, който предизвика тежката катастрофа в дефилето.  ", "date": "2018.11.21", "title": "Изтеглиха локомотива, който дерайлира в Кресненското дефиле (ВИДЕО)"}
{"url": "http://epicenter.bg/article/Georgi-Harizanov--Izborat-na-Mariyana-Nikolova-za-vitsepremier-e-pokazno-negativen-hod-/168780/2/0", "text": "Политическият анализатор Георги Харизанов коментира пред БНТ днешната рокада между вече бившия вицепремиер Валери Симеонов и Марияна Николова. \"Това е една тъжна рокада, слаб ден и за парламента и за българската демокрация като цяло. Това - от една страна. Да, Обединените патриоти имат своята квота в управлението. Но няма как да е добро това решение - вицепремиерът на държавата да е човек, за когото никой не е гласувал, за когото не сме наясно какви политически цнности изповядва, без политическа кариера до момента и човек, непознат за обществото. Силно се надявам, искрено се надявам - от една страна това да не е отмъщение на Валери Симеонов към случващото се и към неговите коалиционни партньори и случващото се в обществото. Това е показно негативен ход. И от друга страна - надяваме се на здравите нерви на премиера и управляващото мнозинство, особено на големия партньор, тъй като върху ГЕРБ наистина се стоварва огромната отговорност. А ужасно много неща зависят от Бойко Борисов.   В случай, че ГЕРБ не се обърне към хората, да, попада в улица без изход, заяви Първан Симеонов. Трябва да се фокусира само и единствено върху благосъстоянието на хората. Това беше голямата дупка, която се отвори след председателството. Хората казаха какво като сме регионален лидер, какво като сме фактор в Европа, след детето на комшията работи в Германия и взима 5000 евро. Дължат се отговори на обществото по тези въпроси. Има 10 000 незаети места в администрацията. Защо не ги съкратят, след като администрацията може да се оправя и без тези 10 000 щата? Каква е тази Агенция за електронно управление? С какво се занимава?  ", "date": "2018.11.21", "title": "Георги Харизанов: Изборът на Марияна Николова за вицепремиер е показно негативен ход!"}
{"url": "http://epicenter.bg/article/Ninova-predstavi--quot-Viziya-za-Balgariya-quot--v-Yambol/168781/2/0", "text": "Това заяви в Ямбол председателят на Националния съвет на БСП  Корнелия Нинова , цитирана от БТА.   \"Проектът \"Визия за България\" се посреща добре от хората при обсъжданията по места. Препоръките обикновено са проектът да бъде конкретизиран за всяка община и населено място. Хората се вълнуват най-вече от местни проблеми и затова възнамеряваме да го разработим за конкретни политики и това да стане преди предстоящите местни избори\", отговори тя на журналистически въпрос.   Корнелия Нинова и 20 народни представители от парламентарната група на \"БСП за България\" се срещнаха днес със симпатизанти на партията и граждани в петте общини на Ямболска област за обсъждане на проекта \"Визия за България\". ", "date": "2018.11.21", "title": "Нинова представи \"Визия за България\" в Ямбол: Правителството е в агония!"}
{"url": "http://epicenter.bg/article/SASht/168783/2/0", "text": "Предложението на американската компания \"Локхийд Мартин\" за доставката на нови изтррелбители за българските Военновъздушни сили, надхвърля заделения от правителството бюджет с близо 300 млн. лв., съобщава  позовайки се на правителствени източници.      Правителството е готово да плати 1.8 млрд. лв. през следващите 10 години за модернизиране на бойната авиация, като в приетия от парламента проект за инвестиционен разход е предвидено на два етапа да бъдат придобити общо 16 самолета. В първия етап изискването е самолетите да са не по-малко от осем или повече от осем, които да бъдат изплатени в рамките на 10 години. Изчисленията на военните експерти показват, че само първият етап ще струва близо 1.8 млрд. лв.    Предложението на американската компания обаче надвишава значително заложеният бюджет, като за близо 2.1 млрд. лв. се предлагат осем новопроизведени изтребителя F-16 Block 70.   В сряда Джеймс Робинсън, директор „Международно бизнес развитие на програмата на F-16” на американската компания не даде ясен отговор на въпроса дали офертата на компанията се включва в предвидения от правителството ресурс, но даде да се разбере, че тепърва на правителствено ниво ще бъдат водени разговори за оптимизиране на параметрите по нея.  В сумата обаче влиза поддръжката на самолетите, обучението на пилотите, въоръжението и наземното им обслужване.   По неофициална информация това разминаване с параметрите на инвестиционния проект на правителството може да бъде отиграно чрез заем, което ще реши и въпроса с друга несъвместимост на американската оферта с параметрите в проекта - разсроченото плащане. На практика по този начин на правителството ще бъде даден заем с държавна гаранция, който ще се изплаща с годините.    По-рано днес стана ясно също, че вероятната основна пречка при подобна сделка би била по-късната доставка. Сроковете, които правителството е заложило, показват, че първите самолети трябва да бъдат доставени до 24 месеца от подписването на договора. Нещо, за което от американска страта заявиха, че  .    В същото време зам. военният министър Атанас Запрянов даде да се разбере, че параметрите в инвестиционния проект могат да бъдат променяни. Именно това беше и едно от съмненията при предходната процедура, която беше отменена от настоящия парламент.    Към настоящия момент сроковете, разписани в проекта, не са спазени. Според хронограмата на 134 ден от одобряването на проекта от Народното събрание в Министерския съвет трябва да бъде внесен протокол с резултатие от работата на политико-военна група за провеждане на консултации с страните, предлагащи изтребители. Този срок изтече в началото на този месец и за момента не е ясно кога преговорите ще приключат.   Според зам. военния министър няма проблем тези срокове да не бъдат спазени и договор за покупката на самолетите да бъде сключен догодина, а не до края на тази, както беше предвидено първоначално. В момента в надпреварата за доставка на нови изтребители се борят три държави - САЩ, Швеция и Италия. Единствено предложението на Италия е за употребявани изтребители Eurofighter. САЩ предлагат новопроизведени F16, а Швеция - нови \"Грипен\". Офертата на САЩ за нови изтребители F18 е дисквалифицирана, защото не отговаряла на реквизитите.    ", "date": "2018.11.21", "title": "Офертата за 8 нови F-16 е с 300 млн. лв. над предвидения от правителството бюджет"}
{"url": "http://epicenter.bg/article/Politologat--Siderov-si-kopae-grob/168785/2/0", "text": "Политическата обстановка в България няма да се успокои след избора на Мариана Николова за нов вицепремиер и оставката на Валери Симеонов. Това заяви политологът Стойчо Стойчев в предаването „Лице в лице”. „Политическите страсти нямат успокояване в България. Като цяло политиката се превърна в един вид скандал, който кипи с различна сила по различно време. И никакви рационални действия, нито от едната страна, нито от другата страна биха довели до успокояване на тази обстановка, която се върти като един омагьосан кръг, от който излизане няма“, каза Стойчев.   Политологът посочи, че лидерът на „Атака” Волен Сидеров целенасочено все по-често се конфронтира с коалиционните си партньор.  Сидеров сам си копае гроба! Завидя на стандарта на Бареков и Джамбазки и от \"прост български депутат\" иска да стане \"прост европейски депутат\".   „Мнозина анализатори казват, че това е всъщност първото място, да е водач в листата за евроизборите догодина. Решил е да смени амплоато, както сам каза вчера „от един прост български депутат“, да стане един „прост европейски депутат“. Очевидно стандартът на живот на един прост европейски депутат е доста по-добър, отколкото на българския“, допълни той.   „Дори да поведе листата и дори да се стигне въобще до обща листа между трите формации, което изглежда все по-малко вероятно, в крайна сметка, ако политиците не махнат преференцията до евроизборите, това водачество на листата не му гарантира неговото избиране, защото примерно г-н Джамбазки също е твърде решен да повтаря мандат. Така че ще има мобилизация по отношение на преференциите. Ще има сблъсък на двама крайни политици, на двама чепати характери“, поясни политологът.   Според него в електорално отношение „Атака“ е доста устойчива формация, но не се лови от социолозите, защото хората, които гласуват за тази партия, не го признават.   По отношение на протестите той каза, че зависи от мотивацията, докъде и колко дълго ще продължат те и допълни, че единственият достоен протест е този на майките на деца с увреждания, защото те искат конкретни неща, склонни са на диалог с парламента и са участвали в законодателния процес.", "date": "2018.11.21", "title": "Политолог: Сидеров сам си копае гроба! Завидя на стандарта на Бареков и Джамбазки"}
{"url": "http://epicenter.bg/article/Aleksandar-Simov--Izborat-na-novoto-vitse-se-razigra-kato-pozorna-targoviya--Vlastta-kato-borsa-/168788/2/0", "text": "Александър Симов Фейсбук   Иронично е. През 2008-2009 година младата тогава партия ГЕРБ посвети всичките си медийни усилия на това да разобличава Тройната коалиция. И най-вече заради това, че властта била парцелирана, феодализирана, защото гадните комуняги така правят, нали знаеш... Днес целият ден медиите се занимават с една противна и отвратителна сделка за също такава парцелирана власт, която се разиграва като домакинско риалити за истерични патриоти и алчни гербаджии. Б.Б бил заключил Сидеров и Сим еонов в кабинета си докато се разберат. Имало совалки, нашествие на депутати от НФСБ в Министерския съвет, караници, скандали, клетви за вярност, любов и стабилност до дупка.    В крайна сметка абсолютно измисленият вицепремиерски пост за Валери Симеонов ще премине в ръцете на шефката на кабинета му, госпожа Анонимност или както й да и е името наистина.    Ако имаше начин Симеонов щеше да сложи чучело на креслото си само и само да не пусне депутат от своите да го замести. НФСБ е крещящо лидерска партия и втори център на власт в нея щеше да я отнесе като ядрен взрив. Но всичко това се разиграва като позорна търговия. Властта като борса. Парцелчета от лични интереси и собствени властови паяжини. Измислените постове за нашите хора.  Тройната коалиция обаче донесе просперитет на страната - невиждани инвестиции, увеличаване на пенсиите, икономически рекорди.  Днес имаме повторение на парцелирането, но в ситуация на наближаваща криза. Имаме алчни егоманиаци, които толкова ги е страх да паднат от власт, че биха продали душите си на дявола само и само да си купят още малко политическо време. И цялата тази покупко-продажба става пред очите на хората. Патриот се римува с идиот. Вече виждам знамение в тази рима.  След абсолютно същото упражнение ГЕРБ оставиха безжизненото тяло на реформаторите да се въргаля в канализацията на историята. Сега се случва същото, само жертвата е различна.  И ГЕРБ също влизат в капана. Те парцелираха властта, разделиха си я като мафиотски кланове и решават спора за нея като сделка в престъпния свят.  А после казват, че протестите нямали смисъл...Имат, имат.  Ето те вече успяха да покажат нечистото лице на управленската сделка и озъбената мутра на стабилността. Изобщо не е малко.", "date": "2018.11.21", "title": "Александър Симов: Изборът на новото вице се разигра като позорна търговия. Властта като борса..."}
