{"url": "http://epicenter.bg/article/Borisov-v-Yambol--Vseki--koyto-pretseni--che-tryabva-da-zhivee-po-luksozno-ot-drugite--nyama-myasto-pri-nas/195442/2/0", "text": "\"Най-много ние вярваме в демокрацията. Най-демократичното е да върнеш властта на онзи, който ти я е дал.\" Това каза премиерът и лидер на ГЕРБ Бойко Борисов в Ямбол, където се срещна с ръководството и членовете на партията в града.    \"Апартаментгейт беше тежък удар за нас по време на евроизборите. Всеки, който прецени, че трябва да живее по-луксозно от останалите, няма място при нас\", добави още той по повод скандалите в ГЕРБ по-рано тази година.    \"В Ямбол дойдох, защото чух лоши приказки, които не са верни. Знам, че може да направим още добри неща. Ако ни провокират - отговаряйте, но ние няма да сме провокатори\", добави Борисов.    Той призна, че това е единствената партийна среща, на която присъства.    \"Не присъствам, защото всички микрофони са насочени към мен. А в ГЕРБ имаме прекрасни хора, имаме вече добри ръководители. Дори на предизборната кампния в София не отидох, защото Йорданка Фандъкова вече има опит и може сама да се справя\", обясни премиерът.    И разкри, че е дошъл в Ямбол, за да успокои духовете и да отрече приказките за \"две ГЕРБ\". Както е известно, в ГЕРБ-Ямбол имаше разнобой за кметската номинация. След като сне доверието си от досегашния градоначалник Георги Славов, партията издигна областния управител Димитър Иванов.    \"Какво толкова делите в тоя Ямбол?\", зачуди се Борисов.    \"Влизаме в Ямбол, всичко е осветено. Това е благодарение на трите правителства на ГЕРБ\", каза при откриване на срещата земеделският министър Десислава Танева, която е областен координатор на ГЕРБ.    \"Всички сме живели бедно. Защо хората ни повярваха толкова пъти? Защото ГЕРБ не е партия на властта. Тя не е създадена, за да има власт. Ние се опитваме да направим нещо по-добро. Най-много ние вярваме в демокрацията. Считал съм, че най-демократичното нещо е да върнеш властта на този, който ти е дал\", каза пред събралия се актив Бойко Борисов. Той уточни, че стотици хиляди пъти в \"търсачката са се появили думите Апартаментгейт, апартаменти и тераси, и затова той е бил принуден да реагира.    \"5,6 млрд. лв. даваме за здравеопазване. И никой не казва, че парите са малко. Близо 4 млрд. лв. сме дали за отбрана. Я да пресметнем колко са давали другите правителства\", каза Борисов.    ГЕРБ не е създадена, за да получава властови постове, а за да се бори с престъпността, подчерта той.    \"За разлика от другите, ние сме се насладили на успеха, колкото никой друг - нито БСП, нито БКП. Не знам как не им неудобно, стогодишна партия на конгрес към средата почват да говорят \"Бойко Борисов, Бойко Борисов\". Какво сме им виновни ние?\", попита лидерът на ГЕРБ. Той уточни, че трябва да има съревнование в името на доброто, а не противопоставяне. Борисов уточни, че не го е срам, след всичко направено от досегашния кмет, да застане пред актива на ГЕРБ. \"Аз каквото обещавам, го изпълнявам\", утони той.    Борисов припомни, че \"в основни градове като София, Пловдив и Варна, опозицията няма и собствени кандидати\".   \"Битката е много тежка. Просто партията в момента се бори с огромни усилия. БСП са дезертирали отвсякъде, чакат като кукувици\", подчерта още той.    На ямболии той обеща довършване на новата сграда на болницата и ново игрище.   За първи път българската икономика функционира толкова добре, че износът превишава вноса, похвали се Борисов.  Встрани от кметските избори, Борисов говори и за ситуацията в Сирия. Каза, че поддържа контакт с Турция, за да се следи създалата се ситуация. Премиерът посочи, че се е чул и с Майк Попмео, държавия секретар на САЩ, с когото също са обсъдили проблема в Сирия.    \"Не бива войната в Сирия да предизвика огромна бежанска вълна към нас\", категоричен бе Борисов.  ", "date": "2019.10.11", "title": "Борисов в Ямбол: Всеки, който прецени, че трябва да живее по-луксозно от другите, няма място при нас"}
{"url": "http://epicenter.bg/article/Borisov--Ako-Erdogan-pusne-bezhantsite-kam-Evropa--nyama-kakvo-da-gi-spre--/195356/2/0", "text": "Няма сила, която да спре бежанците да навлязат на територията на Европа. Така премиерът Бойко Борисов коментира изявлението на турския президент Реджеп Тайип Ердоган, че ще отвори \"границите към Европейския съюз за сирийските бежанци\"    „Ако дойдат 50-100 хиляди на оградата и армията, и полицията да са там, нито аз, нито Каракачанов ще дадем заповед да се стреля. Оградата ще се събори и ще минат”, посочи Борисов.    „България има перфектни отношения с Турция. Натискът от турската граница към момента е нулев”, заяви премиерът по повод изявление на турския президент Реджеп Тайип Ердоган, че „ще отвори границите към Европейския съюз за сирийските бежанци”.    Той поясни, че в подобни критични ситуации най-правилното решение е да се поддържат дипломатични отношения.    „В момента най-важна е дипломацията и да се спазва споразумението с турската държава”, посочи още Борисов.    „Колкото сме по-пестеливи с думите в тази ситуация, толкова по-добре. България има перфектни отношения с Турция”, натърти премиерът.  ", "date": "2019.10.11", "title": "Борисов: Ако Ердоган пусне бежанците към Европа, няма какво да ги спре! "}
{"url": "http://epicenter.bg/article/BSP-podkrepi-podpiska-na-zhiteli-i-grazhdani-ot--quot-Ilinden-quot-/195364/2/0", "text": "Подписка с над 1000 подписа представиха жителите на столичния район “Илинден”, заедно с кандидат-кмета на БСП за района от \"БСП за България\" Георги Томов, на претендента за градоначалник на София Мая Манолова, подкрепен от левицата. Хората настояват да се спре маргинaлизацията на квартал “Захарна фабрика”. Манолова се срещна с хората от района по покана на Георги Томов.    \r\n \r\n След като се запозна с подписката, г-жа Маналова се анажира, че ако бъде избрана за кмет на София, съвместно с кмета на района и неговите граждани, ще предприеме своевременни и адекватни действия за разрешаване на проблема. \r\n   \r\n На срещата гражданите от квартала споделиха с г-жа Манолова и г-н Томов част от редицата нерешени проблеми в района им. \r\n \r\n", "date": "2019.10.11", "title": "БСП и Мая Манолова подкрепиха подписка на жители и граждани от \"Илинден\""}
{"url": "http://epicenter.bg/article/Dimitar-Nikolov--Prodalzhavame-s-razshiryavaneto-na-uchilishtniya-sgraden-fond-v-Burgas-/195422/2/0", "text": "  „Предстои разширяване на училищния сграден фонд чрез ремонти, изграждане на пристройки или нови здания там, където имаме готови проекти.“ Това заяви днес кандидатът на ГЕРБ за кмет на Бургас Димитър Николов, съобщиха от пресцентъра на партията.    Това ще се случи със СУ „Св. св. Кирил и Методий”, Професионална гимназия по компютърно програмиране и иновации, ОУ „Васил Априлов”, АЕГ „Гео Милев”, ОУ „Св. Княз Борис I”, ППМГ „Акад. Никола Обрешков” и ГРЕ „Г. С. Раковски”, ОУ „Христо Ботев” - кв. „Сарафово”.    С изграждането на пристройки и нови училищни сгради ще бъде подобрена средата за обучение на младежите и работа на техните преподаватели. На много от местата това ще позволи да се премине към едносменен режим.    Димитър Николов заяви намерението си да продължи да развива програмата „Професионално образование и бизнес”. Тя е насочена към модернизиране материалната база на професионалните училища и разкриване на нови специалности, за които има заявено желание за сътрудничество от бизнеса.    Конкретна стъпка по тази програма е оборудването на съвременни кабинети по морска навигация, корабоплаване и морско спасяване в Професионална гимназия по морско корабоплаване и риболов „Св. Никола”, което да позволи международно сертифициране на морските специалисти.    Предстои също така разкриване на нови паралелки към Механотехникума, оборудване на учебен център и създаване на Авиационен център - Бургас за обучение на пилоти от гражданската авиация.  ", "date": "2019.10.11", "title": "Димитър Николов: Продължаваме с разширяването на училищния сграден фонд в Бургас "}
{"url": "http://epicenter.bg/article/Pencho-Milkov--Sportat-e-edin-ot-osnovnite-faktori-da-chuvstvame-gordost-kam-rodnoto-myasto/195423/2/0", "text": "Подкрепял съм спорта още като общински съветник и искам градът не просто да има спортни отбори, а клубове, които да дават на жителите основание за гордост към родното място. Вярвам, че спортът е една от основните предпоставки за това, каза Пенчо Милков, кандидат за кмет на Русе, издигнат от коалиция “БСП за България”.    Той се срещна с представители на ръководството на Баскетболен клуб Дунав 2016, наследник на всички клубове в Русе, развивали баскетболната игра.   Представителите на клуба споделиха с кандидата за кмет, че са фокусирани върху изграждането на детска клубна школа и в тази своя мисия разчитат много не само на подкрепата на своите фенове, но и на тази, на общината. Те обсъдиха с Милков редица наболели проблеми, за чието решаване имат нужда от помощ. Базата, която използват за тренировки отдавна е в лошо състояние. Въпреки ремонтът, който е извършен покривът продължава да тече; няма съблекални; няма треньорски помещения. Реално условия за спорт липсват. Субсидиите от Община Русе намаляват с всяка изминала година,  а бизнесът в града не е склонен да финансира клуба.   В Русе след футбола най-разпознаваем е баскетболът, коментираха от ръководството на Дунав 2016. Затова ако не се обединят усилията на клуба, на общината и на бизнеса в града, ще бъде невъзможно баскетболната игра да премине на следващо ниво в развитието си. Клубът няма да може да изгради и представителни отбори, ако не получи подкрепата на общината.   В тази връзка Пенчо Милков коментира, че ако бъде избран за кмет Община Русе ще бъде активна в областта на спорта и в подкрепата на спортните клубове. Общината ще бъде не само финансиращ орган, но и ще цели постигането на социално значими цели сред русенци с финансирането – здраве, желание за самоусъвършенстване, сътрудничество и взаимопомощ. Подпомагането на спорта ще става при ясни правила, създадени с участието на заинтересованите и ще се даде възможност на всички да се включат в обсъждане и приемане на нови правила за финансиране на спортните клубове в Русе.", "date": "2019.10.11", "title": "Пенчо Милков: Спортът е един от основните фактори да чувстваме гордост към родното място"}
{"url": "http://epicenter.bg/article/Iliana-Yotova--Vsyaka-darzhava-tryabva-da-se-stremi-da-ima-svoyata-Silikonova-dolina/195425/2/0", "text": "Съвместните проекти между учените от България и Азербайджан обсъдиха на среща на „Дондуков“ 2 вицепрезидентът Илияна Йотова и председателят на Азербайджанската национална академия на науките акад. Акиф Ализаде. Акад. Ализаде е в България по покана на Българската академия на науките по случай 150-годишнината от основаването ѝ. Двете академии работят в момента по шест съвместни проекта в различни области.  Вицепрезидентът Йотова изтъкна дългата история на Българската академия на науките и успешното ѝ развитие с множество постижения. От своя страна акад. Ализаде подчерта високия професионализъм на българските учени и заяви готовност и желание за работа с тях в различни направления. Двамата бяха категорични, че за наука и образование държавата не трябва да пести средства. Общо бе мнението, че трябва да се буди у младите хора интересът към науката и да се върне уважението на децата към образованието.    „Истинската, сериозната наука се ражда в общите проекти. Днес в глобалния свят никоя държава не е толкова силна, за да постига големи успехи сама“, посочи Илияна Йотова.    Акад. Ализаде предложи група учени от България и Азербайджан да работят по проблемите и спецификите на Черноморско-каспийския регион. На разговорите бе обсъдено и сътрудничеството в археологическите проучвания. „И двете ни държави са с дълга история. България има много добре подготвени специалисти“, заяви вицепрезидентът.    Тема на разговора беше и развитието на високите технологии. Вицепрезидентът Йотова отбеляза, че всяка държава трябва да се стреми да има своята Силиконова долина. „Именно академиите на науките могат да бъдат в основата на създаването на такива високотехнологични центрове“, подчерта Илияна Йотова.    При посещението си в Азербайджан през 2017 г. вицепрезидентът Йотова бе гост на Азербайджанската академия на науките.", "date": "2019.10.11", "title": "Илияна Йотова: Всяка държава трябва да се стреми да има своята Силиконова долина"}
{"url": "http://epicenter.bg/article/Karakachanov-kam-kursantite-ot-146-vipusk-na-NVU--Voennata-kletva-e-obrichane-v-sluzhba-na-Balgariya-/195428/2/0", "text": "Всеки български гражданин, който е целунал знамето, полагайки своята военна клетва, помни този ден до края на живота си. Това не е формален акт от военния ритуал, а обричане в служба на България. Пожелавам ви усърдно да усвоявате знанията, защото българският офицер винаги е бил пример в българското общество. Това е и вашата мисия да бъдете командири за пример на своите подчинени, лидери в цялото българско общество. С тези думи министърът на отбраната Красимир Каракачанов се обърна към курсантите-първокурсници от 146 випуск на Националния военен университет на тържествения ритуал по полагане на военна клетва, съобщиха от пресцентъра на МО.    Пред паметника на Васил Левски в старопрестолния град Велико Търново клетва положиха 163 курсанти – първокурсници, които се обучават в 19 военни специализации в трите факултета на НВУ „Васил Левски” в градовете Велико Търново, Долна Митрополия и Шумен.    Те бяха поздравени от министър-председателя на Република България Бойко Борисов, който присъства на тържествения ритуал.    „Няма по-хубаво от младостта, силата, дръзновението и ви поздравявам с избора, който сте направили“, каза той в обръщението си към курсантите. Пред техните родители и близки министър-председателят съобщи, че правителството е отпуснало 16 милиона лева за ремонт на сградите на НВУ, за да могат младите хора да учат и да се подготвят в по-добри условия.    От името на началника на отбраната, курсантите, положили днес военна клетва, бяха поздравени и от вицеадмирал Емил Ефтимов. „Учете, образовайте се, калявайте воля и характер, преодолявайте трудностите, за да бъдете гръбнакът на Българската армия в съвременната предизвикателна среда на сигурност“, им пожела той.    По-късно днес министърът на отбраната Красимир Каракачанов награди с юбилеен медал „100 години Първа световна война“ ветерани и общественици от град Велико Търново.  ", "date": "2019.10.11", "title": "Каракачанов към курсантите от 146 випуск на НВУ: Военната клетва е обричане в служба на България "}
{"url": "http://epicenter.bg/article/Mohamed-Halaf--V-Siriya-ima-okolo-12-000-boytsi-na-ID-/195429/2/0", "text": "Турската операция в Сирия е извор на напрежение и война. Операцията ще доведе до нова война в Близкия изток и нова вълна от Ислямска държава. Това заяви по темата за турската операция в Северна Сирия журналистът Мохамед Халаф.    \"Доналд Тръмп извърши предателство, а американският избирател не иска повече войни в Близкия изток и жертви. В Сирия има около 12 000 бойци на ИД, 4 000 от тях са чуждестранни граждани\", каза още той в предаването \"Плюс-минус\" по Нова телевизия.    \"Акцията в Сирия е в полза на Турция, Русия и САЩ\", разкри още журналистът.    \"Операцията разколебава отношенията между кюрдите и САЩ\", допълни по темата международният анализатор Мартин Табаков.    \"Решението на Тръмп да позволи на Турция акция в Сирия няма да му донесе електорални щети. Решението ще има други международни последствия\", коментира анализаторът.    \"ЕС няма да даде пари за територии, в които има съмнение за нарушаване на човешките права\", допълни Табаков по повод заплахата на Ердоган, че ще пусне над 3 млн. сирийски бежанци в Европа.", "date": "2019.10.11", "title": "Мохамед Халаф: В Сирия има около 12 000 бойци на ИД "}
{"url": "http://epicenter.bg/article/Babata-na-izostavenoto-bebe-malchala-za-problemite--strahuvala-se-ot-otnemane-na-deteto/195332/3/0", "text": "Бабата на 6-месечното бебе, което беше изоставено в блок столичния квартал „Люлин”, не сигнализирала социалните служби за проблеми в семейството от страх детето да не бъде отнето. Това каза в ефира на „Здравей, България” на Нова телевизия Димитрийка Цанова от дирекция „Социално подпомагане” – „Люлин”. Родителите на момченцето живеели заедно с майката и сестрата на мъжа. Пред полицията те разказали, че изоставили бебето, защото младата майка била подложена на постоянен тормоз от страна на роднините на съпруга си. Причината – не успявала да укроти детето, когато то плачело. Пред социалните обаче бабата казала, че помага на младото семейство. Редовно им давала пари, включително за медицинското обслужване на момченцето. Родителите не разполагали със средства и не получавали помощи, защото на името на бащата са регистрирани четири фирми. Самият той страда от психично заболяване, но няма валидно ТЕЛК-решение. Майка му казала, че то не е подновено, защото пречело на сина й да си намери работи. Към момента изоставеното дете е настанено в дома за медико-социални грижи „Свети Иван Рилски”. Очаква се да бъдат направени експертизи, на базата на които да се реши дали бебето да бъде върнато в семейството, дали да отиде при роднини или да бъде дадено за отглеждане в приемно семейство. Родителите бяха освободени от ареста, те нямат криминални регистрации.", "date": "2019.10.11", "title": "Бабата на изоставеното бебе мълчала за проблемите, страхувала се от отнемане на детето"}
{"url": "http://epicenter.bg/article/Dve-novi-ognishta-na-afrikanska-chuma-po-svinete-v-oblast-Shumen/195381/4/0", "text": "Обявени са две нови огнища на болестта африканска чума по свинете (АЧС) в област Шумен, съобщиха от Областната администрация.    Със Заповед РД 11-2006/10.10.2019г. на директора на Българската агенция по безопасност на храните е обявен първично възникнал случай на болестта африканска чума при диви свине в землището на село Менгишево, община Върбица. Потвърдени са положителни проби за вируса на АЧС за намерените на 6 и 7 октомври 2019 г. 19 трупа на диви свине в района.    Със заповедта е определена инфектирана зона около констатирания случай и са предприети всички необходими мерки, съгласно „Указания“, утвърдени със Заповед №РД 48-61/01.10.2019г. на министъра на земеделието, храните и горите. В момента е стартирано изпълнението на всички указания във връзка с мерките за биосигурност.    Служители на Североизточно държавно предприятие Шумен и Държавно горско стопанство-Върбица работят по изпълнението на указанията, съгласувано с Областната дирекция по безопасност на храните.    Със Заповед РД 11-2005/10.10.2019 г. на директора на Българската агенция по безопасност на храните е обявено 0 първично възникнало огнище на болестта африканска чума по свинете в регистриран обект за отглеждане на свине от порода „Източнобалканска свиня“ в град Смядово, община Смядово. Съгласно заповедта е определена 3 км предпазна зони около огнището, в която влиза град Смядово.    Определена е и 10 км наблюдавана зона, в която попадат: от община Смядово – селата Кълново, Янково, Бял бряг, Веселиново, Александрово; от община Шумен – село Ивански и от община Велики Преслав – селата Златар и Суха река. По информация на Областната дирекция по безопасност на храните са умъртвени и загробени 86 животни от обекта, където е обявено огнището. Изпълнени са в пълен обем и всички дейности по осигуряване на биосигурност, съгласно заповедта.    Следващото заседание на Областната епизоотична комисия ще се проведе на 15 октомври-вторник, от 10.00 ч. в зала 2 на Областна администрация - Шумен.", "date": "2019.10.11", "title": "Две нови огнища на африканска чума по свинете в област Шумен"}
{"url": "http://epicenter.bg/article/Polsko-izdanie--Tramp-predade-kyurdite--Shte-predade-li-i-Polsha--/195326/11/33", "text": "    САЩ изоставиха по най-безпардонен начин своя съюзник в Близкия Изток - сирийските кюрди. Най-верният и уникален съюзник, без който нямаше да има победа над терористите от \"Ислямска държава\", съюзник, койти изпращаше на фронта не само мъже, но и хиляди смели жени.        Но Тръмп обяви, естествено, в Туитър, че американците ще се сражават само там, където са интересите на тяхната страна и само и единствено за победа. Те няма да участват в \"смешни безкрайни войни\".    И това не противоречи на по-рано изявените възгледи на президента Тръмп -   стига сме подкрепяли чуждите; и какво означават всички тези стремежи на някакви народи към суверенитет - нека най-накрая те разберат, че светът се управлява по законите на бизнеса и правото на по-силния.    Този начин на мислене, а често и на действие, от страна на най-важния политик на света, стигна и до кюрдите. Те са изключително възмутени, най-вече защото в началото на годината      Сега той го позволи - даде зелена светлина на президента Ердоган за военна операция в Северна Сирия. Това означава не само разрешение за война срещу кюрдите в момента, но и   доколкото турците, както е много вероятно, ще заселят в тези райони много ариби - сирийски бежанци, които досега приемаха на своя територия.    Интересът клати феса, както гласи поговорката, следователно възниква въпросът -      Днес Тръмп често хвали Полша, отменя визовия режим и я дава за пример. Кюрдите обаче също бяха давани за пример на преданост в борбата срещу ислямския тероризъм.     Независимо от това кой ще бъде президент.    Но колкото повече общи интереси имаме, толкова по-твърди ще са гаранциите, защото всеки лидер на САЩ, дори и да е идеалист, ще ги цени.    Можем също така да се утешаваме с чуждото нещастие - кюрдите, за разлика от нас, нямат своя държава и не са член на НАТО.    Освен това, те имат враг, който приема дори зачатъците на кюрдска държавност край своите граници като смъртна заплаха.     ", "date": "2019.10.11", "title": "Полско издание: Тръмп предаде кюрдите. Ще предаде ли и Полша? "}
{"url": "http://epicenter.bg/article/Otkriha-rakopisa-na-nay-stariya-roman-v-sveta/195362/6/0", "text": "Ръкописът на петата част на „Сказание за Генджи“, което се смята за най-стария роман в света, е намерен в дома на потомците на японския феодал в Токио, съобщава The Guardian, цитира Канал 3.   „Сказание за Генджи“ е създадена в началото на XI век в ерата Хеян. В него се разказва за съдбата на сина на императора. Предполага се, че автор на книгата е придворната дама Мурасаки Шикибу. Оригиналният текст от 1008 година не е запазен, най-старата от известните версии е записана от поета Тейки, починал през 1241г.   Досега само четири части от общо 54, се считат за потвърдени от негови копия, а сега е доказано, че намерената глава е написана също от него. Отнася се за срещата на Генджи с момичето Мурасаки, което става негова съпруга.   Професорът от университета в Киото Джанко Ямамото обясни, че предишната информация за тази глава се основава на по-късни ръкописи: „Много е важно изследователите да имат достъп до текст, написан от самия Тейки“.  ", "date": "2019.10.11", "title": "Откриха ръкописа на най-стария роман в света"}
{"url": "http://epicenter.bg/article/Fenove-na-Levski-s-poredna-initsiativa-v-podkrepa-na-dete-v-nuzhda/195409/8/0", "text": "За поредна година, фен клубът на Левски София - Синя Зона Б18 ще организира благотворителна кампания в подкрепа на дете в нужда. Към момента се събират артикули, които да бъдат част от превърналия се в традиционен коледен благотворителен търг, средствата от които биват предоставени за каузата. Символичният старт на планираните различни мероприятия ще бъде даден по време на Софииския маратон, който ще се проведе на 13 ноември.    Тази година каузата на групата е свързана с малката Йордана на 1 г. и 9 м., родена с изключително рядката диагноза - Проксимален бедрен дефицит (Congenital Femoral Deficiency). Изразява се с деформация на дясното бедро и прогресивно скъсяване на бедрената кост, поради което, едното й краче е по-късо от другото с 5 см. Дани не може да ходи без специално изработени обувки с висока платформа, която коригира разликата в крачетата.  Въпреки сериозната диагноза, световноизвестният капацитет по детска ортопедия д-р Дрор Пейли от институт Сейнт Мери, Флорида, САЩ, се съгласи да проведе лечението и дава гаранция, че с няколко операции направени там, тя ще може да ходи. Сумата, необходима за тази операция, е 184 744 щатски долара. В последствие, ще се наложи втора такава за удължаване на стойност 176 498 щатски долара. Бихме желали да припомним, че миналата година, фен клубът успя да събере над 40 хиляди лева за две деца, болни от детска церебрална парализа.  Зад тазгодишната кампания застават отново много хора и компании. Каузата е официално подкрепена и от Професионален футболен клуб Левски София, който ще се включи в инициативата, както и националната състезателка по лека атлетика Инна Ефтимова, главният редактор на уеб сайта BOEC.BG - Десислава Джерманска, певицата Ваня Стоянова-Ванеса, Ралица Енева - основател и прецедател на финдация СМА България и член на УС на фондация Хелп Карма, модна агенция Elementi agency и много други популярни личности.      Дарителска сметка в лева: Обединена Българска Банка IBAN: BG70 UBBS 8002 1084 3315 40 BIC: UBBSBGSF Титуляр: Йордана Слави Йорданова DMS YORDANA на номер: 17777  Paypal account: - PayPal: kristtinas92@gmail.com.", "date": "2019.10.11", "title": "Фенове на Левски с поредна инициатива в подкрепа на дете в нужда"}
{"url": "http://epicenter.bg/article/Belgiyska-printsesa-e-sred-zadarzhanite-prirodozashtitnitsi-v-London/195351/10/0", "text": "Принцеса Есмералда Белгийска е била задържана при вчерашните прояви на гражданско неподчинение на природозащитници в Лондон. Това съобщи самата тя, като разпространи и бележката от полицията за своето освобождаване.     Принцесата остава на разположение на британските власти, макар засега да не са ѝ предявени обвинения. В бележката се посочва, че случаят не е приключен, може да бъдат установени нови обстоятелства и това може да наложи ново задържане на Есмералда.   Белгийски медии съобщават, че природозащитници са насрочили за утре в Брюксел 24-часово обсъждане на въпроса с опазването на околната среда. Предвижда се в срещата в градски парк да участват около 1000 души.   Белгийските природозащитници отбелязват, че в свое слово по-рано тази година кралят Филип е подкрепил техните виждания. Те настояват държавният глава да иска повече от правителството за защита на околната среда и да обяви \"климатично извънредно положение\".", "date": "2019.10.11", "title": "Белгийска принцеса е сред задържаните природозащитници в Лондон"}
{"url": "http://epicenter.bg/article/Fondatsiya--quot-Balgarska-pamet-quot--s-karierna-orientatsiya-za-profesiite-na-badeshteto/195443/10/0", "text": "60 младежи от България, Р. Северна Македония и Сърбия, на прехода между средно и висше образование, заедно се обучаваха на дигитални, меки и бизнес умения, които да им помогнат за тяхната образователна и кариерна ориентация в контекста на професиите на бъдещето, както и за успешната им реализация.    Това се случи в рамките на 5-дневен младежки обмен по програма „Еразъм +“ на тема „Стимулиране на младежката заетост и свързаност между младите хора от ЕС и Западните Балкани чрез придобиване на бизнес умения и кариерна ориентация за професиите на бъдещето“.   Обменът е организиран и съфинансиран от Фондация Българска Памет и се осъществява в партньорство със „Сдружение на граждани „Македоно-българско приятелство“, Република Северна Македония и Grupa liberalnih, ambicioznih i solidarnih, Република Сърбия.   Целта на проекта е да помогне на младежите да развият своите личностни и професионални качества, като също така се отрази и върху повишаването на нивата на младежка заетост и свързаност на младите хора на Балканите.   В рамките на обмена участниците от България, Р. Северна Македония и Сърбия преминаха през редица интерактивни упражнения и обучения и се срещнаха с вдъхновяващи личности, които чрез личния си пример ги мотивираха да не спират да се развиват и да търсят своята мечтана професионална реализация.   Фокусът на проекта от една страна бе насърчаването на свързаността между младите хора чрез междукултурен диалог, а от друга, изграждането на базова икономическа подготовка и предприемаческа култура у младежите.   Сред лекторите, които взеха участие в проекта, бяха Диман Михнев /Visteon/, Радослав Точев /Seebridge/, Методи Терзиев /betahouse/, Борис Колев /DigiMark Ventures/, Ясен Георгиев /Институт за икономическа политика/ и председателят на Фондация Българска Памет д-р Милен Врабевски, който изнесе презентация на тема „Психология на успеха“, базирана на личния му и професионален опит.   След усърдната си работа в рамките на обмена младежите получиха сертификат за участие и сертификат Youth Pass, който бе връчен на всеки участник лично от д-р Милен Врабевски.   Това е поредният проект за трансгранично сътрудничество, реализиран от Фондация Българаска Памет. Само след седмица предстои и XV-ия Есенен семинар на Фондацията, който ще събере близо 200 деца от българската диаспора от Молдова, Украйна, Албания, Сърбия, Р. Северна Македония, както и от района на Западните Родопи и Тервел.  ", "date": "2019.10.11", "title": "Фондация \"Българска памет\" с кариерна ориентация за професиите на бъдещето"}
{"url": "http://epicenter.bg/article/Othvarlyaneto-na-kandidata-za-evrokomisar-na-Frantsiya-raztarsi-Bryuksel/195328/7/0", "text": "Отхвърлянето на кандидата за европейски комисар на Франция разтърси Брюксел и ще забави формирането на новата Европейска комисия, предаде Нова телевизия.  Провалът пред евродепутатите на близкия до Емануел Макрон кандидат Силви Гулард предизвика сътресение в столицата на Европа и стана повод за безпрецедентно прехвърляне на вина, което пък доведе до окончателно й отхвърляне.   Евродепутатите не получиха убедително обяснение защо Силви Гулард не можа да бъде министър на Франция, а можела да е комисар в Брюксел. Считана за кандидат на Емануел Макрон, Гулард е разследвана в страната си, заради което подаде оставка като френски министър. Тя бе номинирана от Фон дер Лайен за комисар по вътрешен пазар, индустрия и отбрана и ресорът й и даваше една от най-голямата законодателна власт в Комисията. Емануел Макрон поясни, че предложил на Урсула фон дер Лайен три имена, но тя предпочела спорната Гулард. Фон дер Лайен пък каза, че получила устно одобрение за френския си избор от лидерите на политическите партии в ЕП, но както лидерът на ЕНП, така и социалистите отрекоха да е било обсъждано с тях имена на кандидат-комисари. Френският кандидат е третата отхвърлена номинация, заедно с тези на Унгария и Румъния, където междувременно падна и правителството.   Пред Фон дер Лайен стои нелеката задача да осигури трима нови приемливи кандидати и да преразпредели ресорите им. Под въпрос е и опазването на предварително обявеното равновесие на половете в бъдещата Европейска комисия. По предварителен план новата комисия трябваше да бъде гласувана на 23 октомври в Страсбург, но при създалата се криза е почти невъзможно плановете да се изпълнят и най-вероятно Жан Клод Юнкер ще трябва да удължи престоя си в Брюксел и през следващия месец.", "date": "2019.10.11", "title": "Отхвърлянето на кандидата за еврокомисар на Франция разтърси Брюксел"}
{"url": "http://epicenter.bg/article/Maya-Manolova--200-novi-zaryadni-stantsii-za-ekoavtomobili-i-pista-za-ekstremno-shofirane-shte-ima-v-Sofiya/195371/2/0", "text": "  \"Ангажирам се през следващите 4 години Общината да подкрепи създаването на достатъчен брой зарядни станции за електроавтомобили - поне 200 през първите години на следващия мандат\". Това каза гражданският кандидат за кмет Мая Манолова от автосалона, който се открива днес в София.    \"Поздравявам бизнеса, който предлага най-новото от света на автомобилите и особено коли с нулеви въглеродни емисии\".    \"И най накрая, след толкова обещания, се ангажирам да бъде изградена писта, по най-високи европейски стандарти, за екстремно шофиране, за да спасим гражданите на София от безумните гонки и тормоза над тях\", посочи още тя във видеобръщение от автомобилното изложение.       София – европейска зелена столица може да бъде обединяваща цел на различните управления на общината. За постигането на тази цел чистотата, подредеността и зеленината в града са едни от най-важните условия за качествен живот. Когато общественото пространство е зелено, то създава уют и предразполага хората да се срещнат извън социалните мрежи. Гражданите имат потребност да си направят пикник в чист парк, да се разходят из зеленината, да се освежат край фонтаните. Ето защо е необходима добра поддръжка и развитие на зелените пространства, и за намаляване на отпадъците.    София е замислена като град градина и трябва да върнем това мислене за града си, заложено още преди столетие. Редом с това са ключови политиките по развитието на модерни зелени практики, разширяване на зелена система, устойчиво придвижване, качествени публични пространства, справяне с проблемите с качеството на въздуха и др.    Ще работим за изграждане на здравословния живот в нашия град. Ще стимулираме жителите на София да изхвърлят отпадъците на правилните места и по правилния начин. Ще възприемем най-добрите практики за ограничаване на замърсяването на въздуха.    2.1. ПОДОБРЯВАНЕ КАЧЕСТВОТО НА ВЪЗДУХА    По данни на Световната здравна организация в България 15 000 души годишно умират преждевременно заради влошените показатели на въздуха.  На 25 юли 2019 г. Европейската комисия внесе иск срещу България във връзка с влошеното качество на въздуха и неспазване на установените норми, включително серни оксиди и фини прахови частици под 10 микрона.  София е един от най-замърсените градове в Европа.    Мерките, които бяха одобрени от Столичния общински съвет, касаят изключително замърсяването от автомобили. Липсват реализирани категорични всеобхватни мерки по отношение на битовото отопление или замърсяването от строителни обекти и др. Дори мерките по отношение на автомобилите са крайно недостатъчни и най-ефективните сред тях като целодневното използване на градски транспорт на цена от един лев се активират при реализирано продължително замърсяване на въздуха 4 пъти над пределно допустимите средно дневни нива на замърсяване.  Намаляването на емисиите от главните замърсители (автомобили и битово отопление) ще бъде основен приоритет в нашата политика.      - Осезаемо намаляване на замърсяването на въздуха;    - Изпълнение на добри практики и въвеждане на санкции за дейностите и лицата, допринасящи за замърсяването на въздуха;    - Осигуряване на подкрепа за прилагането на съвременни технологии за отопление и транспорт;    - Предоставяне на гражданите на точна, вярна и навременна информация относно състоянието на въздуха и прогнозите за очакваните превишения.      - Мудни и хаотични действия по изпълнение на националната програма за качество на въздуха;    - Липса на работещи мерки за подобряването на качеството на атмосферния въздух въпреки приетата от СОС програма;    - Неефикасен контрол и неефективни санкции на нарушителите – физически и юридически лица. Този проблем е особено изразен в гетата. Това създава напрежение в местните общности, като Столичният инспекторат е безсилен;    - Не се предоставя достоверна и навременна информация на населението с цел предпазването на чувствителните групи хора, превенция на хронични заболявания на дихателната и сърдечно-съдовата системи.      - Изграждане на разгърната система за наблюдение на качеството на атмосферния въздух и прогнозиране на очаквано превишаване на алармените прагове;    - Съхраняване и възстановяване на „зелените клинове” от Витоша, осигуряващи свеж въздух от планината;    - Подобряване информираността на гражданите за нивата на замърсяване и активните мерки на общината за борба със замърсяването;    - Осигуряване на редовно и качествено миене на улиците с технология, която отстранява трайно праха и калта от улици и тротоари;    - Подмяна на замърсяващите инсталации за битово отопление с нови, отговарящи на европейските стандарти (програмата LIFE+ и ОПОС), като по този начин се намали делът им в замърсяването на въздуха чрез:    - Изготвяне на ускорена програма за промяна на начина на отопление, особено на кварталите с индивидуално и еднофамилно застрояване;    - Изпълнение на проектите за смяна на горивната база на общинските сгради със съвременни енерго-ефективни системи за отопление, в т. ч. природен газ, биомаса, геотермална енергия, соларна или други алтернативни ВЕИ;    - Ускоряване реализацията на програмата за смяна на отоплителните инсталации на домакинствата и мерките за подобряване енергийната ефективност на сградите;    - Повишаване на контрола върху качеството на използваните горива и техния произход от страна на съответните отговорни институции;    - Създаване на смесени екипи с участието на столичния инспекторат и общинска полиция, които да реагират незабавно при установяване на изгаряне на забранени отпадъци в кварталите;    - Ограничаване достъпността на отпадъчни материали, използвани за горене като гуми, масла, стара дограма, текстил, и контрол върху нерегламентираното изгаряне на отпадъци в кварталите;    - Подобряване на събираемостта на глобите за физически и юридически лица, за които са установени нарушения.      - Продължаване на развитието на метрото като алтернатива на автомобилния транспорт;    - Разширяване на мерките за качество на въздуха и намаляване на праговете от очаквани нива на замърсяване, при които те се активират. Въвеждане на „бял билет“ за безплатно пътуване в градския транспорт в дни с високи нива на замърсяване на въздуха;    - Ускорено развитие на електротранспорта и отдаване на приоритет на градския транспорт в пътното движение (отделени трамвайни трасета, разширяване мрежата от бус-ленти)    - Въвеждане на допълнителни стимули за електромобили и изграждане на достъпна инфраструктура за зареждането им и др.;    - Стимулиране на всички екосъобразни алтернативни форми за придвижване – велосипеди, скутери, тротинетки, “car-pooling”, “car-sharing” и др.;    - Развитие на удобен довеждащ транспорт до станциите на метрото в кварталите;    - Развитие на мрежата от велоалеи;    - Въвеждане на икономически стимули за ползване на градския транспорт;    - Подкрепа за еколого-отговорно поведение в администрацията на Столична община;    - Отмяна на привилегиите за неограничено безплатно паркиране в „синя” и „зелена зона” на личните автомобили на ръководните кадри на общината и нейните звена.    - Безкомпромисен контрол към строителни обекти, от които се разнася кал по улиците и прах във въздуха;    - Въвеждане на лицензионен режим за навлизане на тежка транспортна техника, разрушаваща инфраструктурата.      София има повече от 20 000 декара паркове и градини (което е 16 кв. м. на жител), а непосредствено до града е планината Витоша. И въпреки това гражданите на София са с усещането за недостатъчна зеленина. Това се дължи на лошото поддържане на съществуващите паркове и градини (няколкото реконструирани паркови пространства са недостатъчни и отдалечени), на грубото навлизане със строителство във вътрешно-кварталните пространства и на ненужното премахване на голям брой едроразмерни и здрави дървета.    Увеличаващата се нужда на хората да заведат децата си в градина или да спортуват в парк, без да се налага да използват личен или градски транспорт, се сблъсква с засилващото се презастрояване и с отказа на Общината от изграждане на нови паркове и градини.  Развитието и опазването на зелената система на София е приоритетна задача, в която трябва да се включат и гражданите.        - Опазване на зелените площи от застрояване;    - Придобиване от Столична община на частните терени в съществуващи паркове и вътрешно-квартални пространства, както и за новопредвидени паркове и градини;    - Изграждане на нови паркове и градини;    - Подобряване на поддръжката на съществуващите градски паркове и градини;    - Цялостна реконструкция и облагородяване на междублоковите пространства;    - Стимулиране на гражданите да проявяват отговорност към чистотата и уюта на София;    - Въвеждане на стимули за увеличаване на зелените площи в частни имоти – в дворове и градини, зелени покриви, зелени фасади;    - Връщане на Витоша като основен парк на столичани и подкрепа за развитието на туризма и детския спорт в планината.        Неравномерно териториално разпределение на парковете и градините в София;    - Не е извършено отчуждаване на нито един квадратен метър частни имоти, предвидени по подробните планове за публични зелени площи, което ни поставя под риск от тяхното бъдещо застрояване. Сроковете за отчуждаване на много зелени площи изтича през 2022 г. и след това собствениците им могат да предявят претенции за застрояване;    - Общинското предприятие „Паркове и градски градини“ няма нито човешки, нито финансов ресурс и техника, за да поддържа качествено над 3250 дка зелени площи;    - Много паркове, градини и булеварди се поддържат от фирми изпълнители на договори, сключени по реда на Закона за обществените поръчки, и понеже контролът не е на необходимото ниво, качеството не е задоволително;    - За периода 2015 - 2020 г. бяха предвидени да се изпълнят 18 проекта за изграждане, реконструкция и възстановяване на парковете, градините и зелените площи, сред които парк „Лебеда“, парк „Гео Милев“, парк „Младост“ („Въртопо“), парк „Овча Купел“ („Кукуряк“), „Западен парк“ и др. Повечето от тях или не са още проектирани, или проектът е спрян;    - В голяма част от районите екипите за косене и поддръжка на междублоковите пространства не разполагат с необходимия персонал и техника за изпълнение на дейностите;    - Липсва адекватен план, организация и контрол на работата и разхода на финансов ресурс от страна на ръководството на Столична община през последните години от мандата, което води до:             – над 20% от „Южен парк“, около 50% от „Северен парк“, части от „Борисовата градина“ и „Западен парк“, над 80% от нереализираните „Източен парк“ и „Въртопо“;  Части от всички значими столични паркове попадат в различни зони за застрояване, което в много случаи компрометира тяхната достъпност и интегритет.      - Да се разшири зелената система с промени в общия устройствен план като се върнат отнети с действащия план територии от парковете;    - Отчуждаване на частни имоти, предвидени за зелени площи и такива намиращи се в изпълнени паркове и зелени площи, като се изиска и финансова подкрепа от държавата (специално за имотите, които държавата е възстановила в границите на града по Закона за възстановяване на собствеността и ползване на земеделските земи);    - Приемане на правила за спиране на застрояването в зелените площи;    - Предвиждане на достатъчно места за дървета при извършване на ремонти в града, вместо извършваното често премахване на растителност;      - Подкрепа за възстановяването на лятна къпалня „Мария Луиза“ в параметрите на съществуващото застрояване;    - Осигуряване на възможност летният театър да бъде ползван по предназначение;    - Инсталиране на информационни табла, които да информират жителите и посетителите за предстоящи събития и изяви в парка;    - Изграждане на водни съоръжения (фонтани и уреди за игра с вода), които да подчертават зелено-синия облик на града. Съживяване на водните обекти в парка, за да бъдат удобни за активен отдих и релаксация;    - Разширяване на парковото осветление на основата на енергоспестяващи и соларни осветителни тела, чрез които да се спести електричество;    - Развитие на адекватна инфраструктура, добри условия, здравословна среда на отдих и атрактивна обществена зона;    - Изготвяне на регистър на зелените площи и заснемане на съществуващата растителност и таксация, който да се поддържа и актуализира периодично. Данните ще бъдат ползвани при планиране на нови проекти и ще гарантират опазването в максимална степен на зелените площи и съществуващата растителност;    - Извършване на промени в общия устройствен план за разширяване на зелената система и включване в нея на новопотвърдени с устройствени планове на по-ниско ниво терени за паркове и градини, и да върнем и отнетите с действащия ОУП територии от парковете;    - Разширяване на зеленината на града с възстановяване на уличното озеленяване, където липсват дървета. Предвиждане на места за дървесна растителност при всеки ремонт на основни пътища;    - Премахване на трайна дървесна растителност само при обусловена необходимост и лошо цялостно състояние;    - Извършване на пълна проверка на начина на провеждане на реституцията и предприемане на действия за възстановяване на собствеността при откриване на нарушения. Иницииране на нормативни промени, които да сложат край на реституцията в урбанизирани територии;      - Подготовка на проекти за изграждане на нови паркове в районите „Овча Купел“, „Младост“, „Искър“, „Лозенец“, Триадица“, „Кремиковци“, „Панчарево“;    - Подготовка на ПУП на централните паркове и градини, които да се подложат на широко обсъждане с гражданите;    - Ремонтиране и възстановяване на съществуващите паркове и градини;    - Изготвяне на програма за обновяване и реконструкция на междублоковите пространства;    - Засаждане на нови дървета по основни пътни артерии (бул. „Сливница“, бул. „Цариградско шосе“, бул. „Цар Борис III“).    - Изграждане на удобни зелени връзки за велосипедисти между парковете в града;    - Свързване на зелените площи в града с крайградските зони за отдих (например с природен парк „Витоша“);    - Осигуряване на достъпност и свързаност между парковете на града чрез зелени пешеходни и велосипедни връзки между парковете;    - Запазване, възстановяване и облагородяване на „зелените клинове” от Витоша;    - Подобряване на сигурността в парковете и градините чрез:              Всеки жител и посетител на София използва публичното пространство в града. По пътя към училище, работа или спортния клуб, хората споделят градската среда с останалите. Поддържането на общественото пространство в чист и подреден вид е ключово за здравето и добрия живот на гражданите. Към момента качеството на сметосъбирането и сметоизвозването е незадоволително за високата цена, на която се извършват тези дейности.    И до момента Столична община няма завършен цикъл за третиране на отпадъците. Над 80% от отпадъците от домакинствата се преработват в RDF гориво, за което всички столичани плащаме, за да бъде извозвано из страната и изгаряно или заравяно в земята. Проектът на управляващите е това изгаряне да се извършва в сърцето на града, на площадката на ТЕЦ „София” до „Централна гара”, но проектът засега е спрян от Европейската комисия.    Стабилността на системата за управление на отпадъци е от първостепенно значение за облика на града и тя е основна отговорност на столичната управа. Но общината трябва да протегне ръка и към гражданите, без участието на които градът няма никога да бъде толкова чист, колкото искаме.      - Устойчиво и обществено приемливо решение за третирането на отпадъците на столицата, включително чрез разделното им събиране;    - Въвеждане на справедлив метод за изчисляване на такса „битови отпадъци”, спазвайки принципа “замърсителят плаща”;    - Подобряване на ефективността на дейностите по почистване и поддържане на междублоковите пространства и паркове, и увеличаване на интензитета им;    - Увеличаване на честотата на миене и метене в кварталните улици и обществени пространства;    - Обективен контрол от страна на администрацията и стриктно отчитане на работата на фирмите, извършващи дейностите по чистотата;    - Разширяване на ролята на Общината в почистването;    - Ефективен контрол по спазване на изискванията за опазване на чистотата и управление на отпадъците от граждани и юридически лица.      - Липса на безспорно приет от обществото и ресурсно обезпечен проект за завършен цикъл на управление на отпадъците с акцент върху рециклиране и компостиране на максимално количество отпадък;    - Такса „битови отпадъци”, вместо инструмент за провеждане на политика, е превърната в данък, по-висок от данъка за недвижими имоти;    - Увеличението на бюджета за чистота не се отразява в по-качествена услуга;    - Независимо от усилията, системите за разделно събиране остават неефективни и гражданите не се възползват от тях. Количеството на разделно събраните отпадъци, предадени за рециклиране чрез системата от цветни контейнери, намалява с всяка година;    - Контейнерите са обект на вандализъм и кражби на отпадъци от клошари. Кофите са мръсни и в лошо състояние, което допълнително отблъсква хората;    - Не са изградени подходящи и удобни за гражданите места за разделно събиране на отпадъците;    - Улиците се метат ръчно, което води до силно запрашаване, ниска ефективност и високи разходи;    - Гражданите не виждат полза от разделното събиране на опаковки и имат съмнения относно начина на разходване на средствата. Тези системи се финансират от „продуктова такса”, дължима от производителите и вносителите на опаковки, но слуховете за измами в системите и липсата на адекватна реакция от органите компрометират разделното събиране.        - Провеждане на местен референдум за необходимостта и мястото на изграждане на третата фаза от завода за третиране на отпадъци – инсталацията за изгаряне на произведеното от отпадъци RDF горивото;    - Разработване на нова методика за определяне размера на такса „битови отпадъци”, прилагаща европейския принцип „замърсителят плаща“, преследваща европейските цели за отпадъците и съвместяване с принципа за поносимост на цената;    - Освобождаване от такса смет на имоти, отредени за озеленяване с подробни устройствени планове или общия устройствен план;    - Извършване на подробен финансов одит на дейностите по почистване на Столична община. Извършване на пълен функционален анализ на работата на Столичен инспекторат, включително ефективността на дейността по контрол на изпълнението на сключените договори и спазването на действащата нормативна уредба за опазване чистотата и управление на отпадъците. На база резултатите от одита следва да се предложат нормативни и структурни реформи, като бъдат предприети набелязаните в него действия;    - Въвеждане на стимули за повишаване количеството събрани при източника отпадъци за рециклиране с мерки като билет за градски транспорт срещу пластмасови бутилки или програми за сътрудничество с частния сектор за вторични суровини срещу ваучери за пазаруване;    - Предвиждане на стимули за гражданите и фирмите да намаляват количеството на отпадъците, и да увеличат разделното им събиране и рециклиране чрез провеждане на публична кампания;    - Предоставяне на специализирани контейнери за органични отпадъци – „кафяв контейнер“ за компостиране. Инсталиране при възможност на все повече контейнери за хартия и пластмаса, метал и стъкло на места, удобни за гражданите. По този начин ще имаме по-малко остатъчни отпадъци и суровините ще се използват повторно;    - Извършване на одит на ефективността и работата на инсталациите за третиране на отпадъци, включително разходите за преработка на отпадъци и производство на единица продукт. Преглеждане на сключените договори с външни изпълнители, изплатените средства и постигнатите резултати;    - Стабилизиране на общинското дружество „Чистота Искър“ ЕАД. Разширяване на дейността му чрез възлагане на нови допълнителни зони за почистване. Закупуване на необходимата за това техника и оборудване;    - Задължаване на фирмите изпълнители да извършват сметосъбирането и сметоизвозването с модерна техника;    - Масово въвеждане на мултикари за почистването на града, по подобие на всички европейски столици;    - Редовно и качествено миене на улиците, системен контрол върху количеството и качеството на извършената дейност;    - Внедряване на съвременна електронна система за отчитане на качеството и бързината на събиране и извозване на боклука без субективна намеса. Поетапно поставяне на датчици, които отчитат нивото на смет в контейнерите, с цел събирането и извозването да става много по-бързо и ефективно (например подаване на сигнал, когато контейнерите са пълни на 80%);    - Засилване на контрола по отношение изпълнението на договорите с фирмите за извършване на дейностите по чистотата. Налагане на глоби при закъснение и неизпълнение;      - Приемане на правила за определяне на удобно място за контейнерите в сградите при изграждане на новите сгради;    - Обособяване/изграждане на специализирани места за събиране на отпадъците, в близост до многофамилните сгради в жилищните комплекси;    - Изграждане на подземни контейнери в централна градска част, където инфраструктурата позволява, използване на вътрешните дворове и др.    - Стимулиране активността на гражданите в опазването на чистотата в града;    - Доразвиване на разделното събиране на органични отпадъци в районите с еднофамилни сгради и стимулиране на „семейното” компостиране.      Зелената икономика, напоследък по-известна като „кръгова“ икономика, се състои в намаляване на образуването на отпадъци, повторната им употреба и производство на стоки от рециклиране на битови отпадъци и опаковки.  Изцяло заставаме зад идеите за внедряване на всички форми на устойчиво производство на енергия, в това число геотермална, слънчева, вятърна енергия и остатъчна топлина.      - Активиране на сътрудничеството между Общината, бизнеса и гражданите в посока градска „кръгова“ икономика;    - Увеличаване на рециклирането и повторната употреба на отпадъци;    - Въвеждане на стимули за гражданите и фирмите за разделно събиране на отпадъците;    - Оптимизиране на разходите за събирането и извозването на битовия отпадък;    - Намаляване разходите за събиране на отпадъци и намаляване на депонираните отпадъци до минимум;    - Намаляване на използването на изкопаеми горива и генериране на възможно най-много възобновяема енергия.      Недостатъчни са действията в посока „кръгова“ икономика в Столична община, с изключение на сепарирането на отпадъците към завода за боклук;    Няма политика за сътрудничество с гражданите и бизнеса, с изключение на откъслечни изолирани акции.      - Стимулиране на отговорно поведение към околната среда сред бизнеса и гражданите:    - Въвеждане на мерки за намаляване обема на отпадъците от страна на всички граждани и фирми;    - Предвиждане на зелени политики при провеждане на обществени поръчки за услуги, доставки и строителство от общината (напр. използване на рециклирана хартия, пластмаса и др.);    - Поетапно въвеждане на електронни услуги и тяхното интегриране в цялостна единна информационна система;    Възстановяване на зеления пояс на София;    - Предвиждане на облекчени условия за жилищните сгради да инсталират фотоволтаични панели до 30 кВ на покривите, които да позволят на собствениците да произвеждат сами част от енергията или да я продават (напр. премахване на таксата за заявление за виза и на таксата за одобрение на архитектурните и технически проекти, както и безплатно консултиране на етажните собственици относно реда и условията);    - Стимулиране на пълноценното използване на геотермална енергия;    - Намаляване на разходите за транспорт чрез изграждане на центрове за приемане на отпадъци от граждани, рециклиране и повторна употреба, едрогабаритни отпадъци, строителни отпадъци и др.;    - Интелигентно управление на осветлението в паркове, градини и обществени пространства за икономия на електрическата енергия.   ", "date": "2019.10.11", "title": "Мая Манолова: 200 нови зарядни станции за екоавтомобили и писта за екстремно шофиране ще има в София"}
{"url": "http://epicenter.bg/article/Radev--Institutsiite-na-ES-da-se-fokusirat-varhu-realnoto-ikonomichesko--sotsialno-i-nauchno-sblizhavane/195377/2/0", "text": "„България очаква новият мандат на европейските институции да бъде посветен на реалното икономическо, социално и научно сближаване. Ако ЕС не инвестира в своето социално и икономическо единство, вътрешното разделение ще продължи да застрашава принципите и устоите на съюза“.   Това заяви президентът Румен Радев в изказването си на 15-ата среща на държавните глави на парламентарните република в Европейския съюз, която се провежда в столицата на Гърция, Атина, съобщиха от прессекретариата на държавния глава.    Президентът Радев посочи, че Кохезионната политика на ЕС остава приоритет за България, но нейната устойчивост ще зависи все повече от равномерното разпределение на научната и образователна инфраструктура в Европа като фактор за национален икономически растеж. За България успехът на Кохезионната политика ще се измерва в преустановяване на емиграцията и на това младите хора да намират своята перспектива за развитие у нас, заяви още Румен Радев. Акцент бе поставен върху необходимостта от преодоляване на различията между Изток-Запад и Север-Юг в Европа.    В изказването си на форума българският президент подчерта, че срещата на върха съвпада с динамични промени в средата на сигурност, на предизвикателства пред икономиката и климата. В тази обстановка първостепенна задача на държавите-членки на ЕС е гарантирането на сигурността на гражданите и на условията за стабилност и просперитет.    „Европа все още се фокусира предимно върху последствията и по-малко върху причините за миграцията, а ЕС все още е зает основно да реагира на промените в средата за сигурност, докато другите стратегически играчи променят тази среда в свой интерес, докато мигрантският натиск остава за нас“, посочи Румен Радев.    По думите на президента Европа се нуждае от по-високи амбиции в сферата на сигурността и от всеобщ подход на ситуационна осведоменост и предсказуемост, бързо вземане на решения и нови гъвкави механизми за тяхното изпълнение.    „ЕС се нуждае от оперативен план за защита на външните – особено сухопътните граници, в случай на нов голям миграционен натиск, който да не допуска заплахи за сигурността на гражданите или хуманитарна криза. Преди две години поставих този въпрос на заседание на Съвета на ЕС и днес ситуацията отново потвърждава необходимостта от подобна стъпка“, заяви държавният глава.    Румен Радев отново призова за засилване на охраната на външните европейски граници и за реформи в Дъблинския регламент и европейската политика за предоставяне на убежище. Това са неотложни мерки, които засягат пряко България и другите държави-членки по външните граници на ЕС, но и способността на съюза да действа като единна общност.    „Европа се нуждае и от много по-активно проектиране на влияние извън географските граници на ЕС и от много по-голяма ангажираност към държавите на произход на мигрантите за укрепване на тяхната сигурност и икономическо развитие, на системите на здравеопазване и образование“, заяви още българският държавен глава. По думите му, ако това не се случи, Европа няма да бъде в състояние да постигне желаното ниво на вътрешна сигурност, независимо от непрекъснато нарастващите разходи.    Във форума на най-високо равнище в Атина участват президентите на България, Гърция, Хърватия, Естония, Германия, Унгария, Ирландия Италия, Латвия, Малта, Полша, Португалия и Словения. В рамките на работното си посещение в Република Гърция президентът Румен Радев е придружаван от съпругата си Десислава Радева.  ", "date": "2019.10.11", "title": "Радев в Атина: ЕС се нуждае от оперативен план при нарастване на мигрантския натиск"}
{"url": "http://epicenter.bg/article/Prebiha-sapruga-na-predsedatelkata-na-Mladezhko-DPS-v-Sungurlare--Partiyata-sezira-poslanitsi-na-ES/195378/2/0", "text": "По този повод Централният предизборен щаб на ДПС излезе с декларация.       На 10-ти октомври около 23 часа в град Сунгурларе беше пребит в дома му съпругът на председателката на Младежко ДПС Сунгурларе Димитрина Събева, която е член на предизборния екип на кандидата на ДПС за кмет на община Сунгурларе Хатидже Георгиева.   Три лица нахлуват в дома му с викове „Ние нали предупредихме съпругата ти да не се занимава с политика“ и „Каква работа имате вие българите в ДПС при тези турци?“. Следва тежък побой...     Централният предизборен щаб категорично протестира срещу този акт на насилие, който опорочава цялата предизборна кампания и подставя под съмнение честността на изборите и демокрацията в страната.   Вече 30 години ДПС води политика на толерантност, взаимно уважение между различните религиозни групи. Нашата партия обединява българи, турци, роми - всички етноси. Вярваме, че това е правилният път на съвременна, европейска България.   Призоваваме органите на МВР незабавно да издирят и заловят извършителите на това грозно хулиганско деяние с етнически характер. Едновременно с това ние заявяваме, че това престъпление е пряк резултат от насаждания от националистите език на омразата и етническото противопоставяне в обществото.     Основната отговорност за това носи управляващата партия ГЕРБ! Многократно сме предупреждавали ръководството на ГЕРБ, че включването на националистите във властта ще доведе рано или късно до етническо напрежение.       .   ДПС ще продължи да отстоява мирния път и политиката на заедност между всички етноси в страната.", "date": "2019.10.11", "title": "Пребиха съпруга на председателката на Младежко ДПС в Сунгурларе. Партията сезира посланици на ЕС"}
{"url": "http://epicenter.bg/article/Uchenitsi-ot-Burgas-na-uchebna-praktika-v-BMF-Port-Burgas-/195379/2/0", "text": "Близо 100 ученици от бургаски професионални гимназии ще изпълнят своите задължителни учебни практики на територията на „БМФ Порт Бургас”. Още през първия срок на тази учебна година тук професионални умения ще придобиват ученици от паралелката по топлотехника на Професионална гимназия по сградостроителство и инсталации /ПГСИ/„Пеньо Пенев” и от паралелката по пристанищна механизация на Професионалната гимназия по транспорт.   За втория срок са планирани практиките на ученици от паралелката по газова техника на ПГСИ „Пеньо Пенев” и от Професионална гимназия по морско корабоплаване и риболов „Свети Никола”, на които ще бъде осигурена учебна плавателна практика на влекач – последно поколение. За учениците всички осигурени практики са безплатни.    Като социално отговорна компания „БМФ Порт Бургас” – концесионер на пристанищните терминали „Бургас Изток -2” и „Бургас Запад”, за пореден път заявява ангажираността си към младите хора и готовността си да съдейства за качеството на тяхното образование. По време на практиката си в пристанището в реална работна среда учениците ще придобият повече умения, ще се научат да спазват изискванията за безопасност, ще могат да направят правилен избор на бъдеща професия.    Компанията е изградила партньорство с трите бургаски гимназии, за да отговори на съвременните изисквания за обвързаност на бизнеса с образованието, което е сред приоритетите на образователното министерство. За „БМФ Порт Бургас” получаването на професионално образование и повишаването на квалификацията са дейности с особено значение.     Компанията управлява собствен Център за професионално обучение, който наред с повишаване квалификацията на работниците в дружеството, предлага обучение и на външни курсисти. В Центъра всеки желаещ може да получи практическо обучение и да придобие професионална квалификация по специалностите: монтьор на подемно-транспортна техника /курсове за кранисти/, на автотранспортна техника, техник на железопътна техника /локомотиви и вагони/, заварчик, шлосер.   През 2018 г. материалната база на Центъра е напълно обновена. Учебните зали по теория разполагат с интерактивни дъски и компютри. Практиката се провежда в учебни работилници, което означава обучение в реална работна среда и възможност за придобиване на професионални умения с модерно оборудване. С обучението са ангажирани както хонорувани преподаватели, така и специалисти от предприятието с дългогодишен опит.", "date": "2019.10.11", "title": "Близо 100 ученици ще изпълнят учебната си практика в БМФ Порт Бургас "}
{"url": "http://epicenter.bg/article/Karakachanov--Nyama-danni-sluzhitel-na-MO-da-e-zamesen-v-sazdavaneto-na-panika-za-otnemane-na-detsa-/195380/2/0", "text": ".   Това се казва в изявление на министъра на отбраната Красимир Каракачанов, разпространено от пресцентъра на МО.     служител или служители на Министерството на отбраната да са замесени в създаването на паника и страх за отнемането на деца.   “Вече трети ден никой не е предоставил нещо, което да доказва твърдението. И фактът, че соросоидно-джендърските среди лансират неговото име, ме навежда на съмнението, че това е опит за политическа спекулация. Още повече, че г-н Урумов е известен с това, че беше първият, който сигнализира обществото, включително и мен като вицепремиер по сигурността, за опасностите от Истанбулската конвенция. И беше един от най-активните противници на тази конвенция”, каза още военният министър.    Вчера главният прокурор Сотир Цацаров обяви, че данни за такова вмешателство няма. Преди да излязат резултатите на проверката обаче, Дончев без да назове име, насочи \"следите\" към Александър Урумов от пресцентъра на МО, позовавайки се на един пост във ФБ на дама от соросоидно НПО.      Към този момент реакция от Томислав Дончев, който отправи обвинения без доказателства към държавен служител, няма.    ", "date": "2019.10.11", "title": "Каракачанов: Никой от МО не е замесен в паниката за отнемане на деца! "}
{"url": "http://epicenter.bg/article/Nyama-danni-za-postradali-balgarski-grazhdani-pri-pozharite-v-Kaliforniya-/195386/2/0", "text": "Няма постъпили сигнали за пострадали или засегнати български граждани при горските пожари в щата Калифорния, САЩ.  Това съобщиха от пресцентъра Министерство на външните работи, цитирани от Агенция \"Фокус\".    Към момента най-големи пожари са регистрирани в окръг Ривърсайд в Южна Калифорния и южно от град Сан Франциско в Северна Калифорния. В окръг Ривърсайд са издадени заповеди за задължителна евакуация на населените места в близост до пожарите. Местните власти са предприели мерки за предотвратяване на пожарите, както и превантивни действия срещу разпространяването им.    Препоръчваме на българските граждани, които се намират в засегнатите райони, да изпълняват всички указания за задължителна или препоръчителна евакуация. В следствие на пожарите се очаква и влошаване на качеството на въздуха.    Генералното консулство на България в Лос Анджелис следи ситуацията и е готово да окаже съдействие при необходимост.    Телефон за връзка с ГК Лос Анджелис: +1 310 478 6700,  Дежурен телефон в извънработно време: +1 310 437 3606", "date": "2019.10.11", "title": "Няма данни за пострадали български граждани при пожарите в Калифорния "}
{"url": "http://epicenter.bg/article/Za-parvi-pat-ot-10-godini-ministerstvoto-na-otbranata-remontira-tankove-T-72-/195387/2/0", "text": "За първи път от 10 години министерството на отбраната договори капитално-възстановителни ремонти за танкове Т-72. Това става в цеховете на завод „Терем – Хан Крум“ ЕООД, Търговище. Заводът е част от „Терем – холдинг“ ЕАД, с който министерството на отбраната сключи договор за ремонт, съобщават от пресцентъра на МО.    Ремонтите вървят по план, а ремонтираните танкове се транспортират с трейлери до полигон край Търговище поради необходимост от рутинни изпитания. След като капитално-възстановителните дейности приключат, машините ще бъдат транспортирани по същия начин до съответните военните формирования.   Министерството на отбраната предвижда да продължи процеса на възстановяване на танковете Т-72 след нови договори с предприятия на „Терем – холдинг“ ЕАД.    Съобщаваме този факт по повод появили се твърдения в публичното пространство, че танкове на Българската армия били извозвани в неизвестна посока с цел нарязването им на скрап, поясняват от МО.", "date": "2019.10.11", "title": "За първи път от 10 години министерството на отбраната ремонтира танкове Т-72 "}
{"url": "http://epicenter.bg/article/Ubitata-46-godishna-biznes-dama-e-dashterya-na-bivsh-deputatat-ot-BSP/195388/2/0", "text": "Застреляната с куршум в главата снощи в София Станка Марангозова е депутатска дъщеря. Убитата 46-годишна бизнес дама е щерка на депутата от БСП в 38-о Народно събрание Кънчо Марангозов, съобщава \"Стандарт\".    Депутатът бе и началник на бургаската болница и дългогодишна „емблема” на социалистите в морския град. Д-р Марангозов почина през 2015 г. на 71-годишна възраст след продължително боледуване.    Станка Марангозова бе убита в софийския квартал „Младост” от неизвестен засега килър. До трупа й, открит на предната седалка в автомобила й, бе намерена захвърлена бяла роза – знак за мафиотска екзекуция. Според първоначалната версия, Станка е била убита, докато шофира автомобила си и говори по мобилния телефон.    Медии разпространиха тази сутрин информация, че застреляната е забъркана в куп финансови афери. Тя самата също се е обявявала приживе за жертва на крупна измама, заради която й отнели мезонета в София. Срещу Марангозова има обвинение, че е източила почти 66 милиона лева чрез финансова пирамида.    Директорът на Столичната полиция старши комисар Георги Хаджиев се яви на местопрестъплението, а по-късно докладва пред журналистите:   \"В 20.48 ч. на телефон 112 имаме получен сигнал за простреляно лице пред бл. 18 в \"Младост\" 1. Създадена е организация, включително от колеги от Главната дирекция най-добрите криминалисти са на място, за да се опитаме да разрешим случая. Докладвано е както на Градска прокуратура, така и на главния прокурор, уведомен е министърът на вътрешните работи, главният секретар. Извеждаме абсолютно всички версии. Към момента не можем да посочим мотив, тъй като трябва да направим анализ на доказателствата и данните, които ще съберем\".  ", "date": "2019.10.11", "title": "Убитата 46-годишна бизнес дама е дъщеря на бивш депутат от БСП"}
{"url": "http://epicenter.bg/article/Slavi-Trifonov-vliza-imoten-v-politikata/195389/2/0", "text": "Слави Трифонов влиза в политиката като собственик на доста имоти, показа проверка на “Труд”. Като председател на политическа партия той ще влезе в Регистъра на лицата, заемащи висши публични длъжности и ще трябва да подаде имуществена декларация пред антикорупционната комисия (КПКОНПИ).   Справка за лидера на “Няма такава държава” в Имотния регистър показа, че Станислав Тодоров Трифонов има сделки на територията на пет служби по вписванията – София, Пловдив, Варна, Плевен и Пещера.   В столицата през декември 2013 г. купува парцел от 1199 кв. м, еднофамилна жилищна сграда с площ 296 кв. м късно на “Арис мениджмънт”. През 2004 г. е купил от 8 собственици парцел широколистна гора от 2446 кв. м. в местност Къси дол. В Плевен през юни тази година Трифонов с майка му и сестра му са продали таван с право на надстрояване на собственици на имот в същата сграда. През юли 2012 той е купил апартамент от 102.97 кв. в града. През септември 2006 г. е купил имоти в село Тодорово.   Във Варна през ноември 2009 г. Трифонов е купил имот в Св. св. Константин и Елена, който е продал през декември 2012 г. на Филип Киркоров. В Пловдив април 2008 г. е заличена възбрана от частен съдебен изпълнител с кредитор Трифонов и длъжници Александър Стоилов и Папарак медия Александър Стоилов ЕТ върху една осма част от апартамент, а през декември 2010 г. е заличена друга възбрана от ЧСИ върху същия имот. В Пещера през февруари 2009 г. е наложена възбрана върху имот в село Козарско на същия длъжник. Всички тези операции вероятно са част от делото на Слави срещу пловдивския в. “Папарак”.   Парцели в „Делта хил” са в негова фирма. Купени са от “Седем-осми”, апортирани в “Портос С 2016” Основната фирма на Слави Трифонов “Седем-осми” има няколко вписани имотни сделки. В София през 2007 г. дружеството е продало апартамент от 260 кв. м на бул. “България”, купен година по-рано. През 2007 г. фирмата е купила апартамент от 358 кв. м с три паркоместа и дворно място в кв. “Борово”.   През 2014 \"Делта Хил\" продава на \"Седем-осми\" няколко парцела до пернишкото село Кладница. През 2016 г. имотите от луксозния комплекс са апортирани от друга фирма на Трифонов - \"Портос С 2016\".   Източник: Труд,           ", "date": "2019.10.11", "title": "Слави Трифонов влиза имотен в политиката"}
{"url": "http://epicenter.bg/article/-quot-BSP-za-Balgariya--kani-zhitelite-na-Stara-Zagora-i-Kazanlak-na-sreshta-s-Korneliya-Ninova-/195402/2/0", "text": "  „БСП за България” кани жителите на община Стара Загора на предизборна среща с лидера Корнелия Нинова, кандидата за кмет проф. Иван Върляков, кандидатите за общински съветници и кметове на кметства, на 13 октомври - неделя.    Срещата ще започне в 13:00 ч. в залата на Регионалната библиотека „Захарий Княжески”, където в 12:40 ч. е предвиден брифинг за журналистите.    По-късно Нинова ще се посети Казанлък, в 18:00 ч. ще се включи в предизборното събитие в ДК „Арсенал”, с участието на кандидата за кмет на общината – безпартийният капитан ІІІ ранг о.р. инж. Стоян Петров и всички издигнати от „БСП за България”.", "date": "2019.10.11", "title": "\"БСП за България” кани жителите на Стара Загора и Казанлък на среща с Корнелия Нинова "}
{"url": "http://epicenter.bg/article/Maya-Manolova--Shte-nosya-otgovornost-za-patnata-bezopasnost-i-za-stolichniya-transport/195403/2/0", "text": "„Като кмет ще нося отговорност за всички проблеми с пътната безопасност и за транспорта в София.“ Това заяви независимият кандидат за кмет на София Мая Манолова по време на дебат за пътната безопасност днес, организиран от Института за пътна безопасност.   В дискусията участие взеха кандидатът за кмет на София от ГЕРБ Йорданка Фандъкова, Ангел Джамбазки от ВМРО, арх. Борислав Игнатов от „Демократична България“ и Борис Бонев от „Спаси София“.  „Кметът не трябва да си измива ръцете с други институции, с Общинския съвет, със законодателството, а да носи отговорност за всички важни проблеми и за тяхното решаване в интерес на гражданите на София“, категорична беше Манолова.  Тя обясни, че във връзка с пътната безопасност на пешеходците, които според нея трябва да са на върха на пирамидата и да са с приоритет, ще реализира четиригодишна програма за ремонт на тротоарите в столицата, но не само в центъра, а и в кварталите.  „Трябва да се положат целенасочени и работещи мерки за възстановяване на пирамидата на мобилността в София, като най-отгоре е пешеходецът със създаването на възможности за достатъчно удобни, приятни и достъпни, за хората с увреждания и за майките с колички, тротоари“, категорична е Манолова. Тя допълни, че би въвела и нова мярка за извършването на одит на проектите за изграждането на нови елементи на транспортната инфраструктура. „Трябва да има одит за безопасност. Сега такъв е задължителен при изграждането на магистрали и скоростни пътища, но за общинските такива проекти това не е задължително. Разбира се, тези проекти трябва да отговарят на ЗУТ, но би било добре, ако се прави такъв одит – ето, например, ако беше направен одит на елементите за безопасност на „Граф Игнатиев“, нямаше да има толкова случаи на пострадали пешеходци заради „перките на акулите“, обясни Манолова. Тя допълни, че трябва да се отворят данните за пътнотранспортните произшествия, тъй като в момента трудно се открива информация за техния брой, какви са причините за инцидента и последствията от ПТП-тата.  Относно спирките тя подчерта, че от 2 500 спирки в столицата, по данни на експерти, едва 500 отговарят на изискванията, на стандартите и на очакванията на гражданите. „Приоритет в програмата ми е спирките да бъдат удобни, тъй като това е предпоставка повече хора да използват градския транспорт, а не автомобилите си“, заяви още гражданският кандидат. Мая Манолова бе категорична, че „общественият транспорт в столицата трябва да бъде бърз, комфортен и на често, с добри връзки между различните видове градски транспорт“. За буферните паркинги тя заяви, че в момента от пет изградени буферни паркинга реално функционират три, затова ще заложи на изграждането на буферни паркинги, които да не са само на крайните станции на метрото, но и на крайните точки на други пътни артерии, които са важни за София. Манолова е категорична, че „трябва да има правила, но трябва да има и възможност за паркиране, което означава изграждане на паркинги в кварталите, разумно изразходване на средствата за антипаркинг съоръжения, които в момента се подменят на места, където няма нужда от това, и са на цени, по-високи от пазарните, когато се включи и монтажът“. Относно контрола и глобите за нарушителите, гражданският кандидат заяви, че „кметът трябва да има активна лидерска позиция за всички случаи, в които става въпрос за проблеми на града и хората в него“. „Строго трябва да се контролира и съблюдава спазването на правилата от всички, независимо дали става въпрос за пешеходци, собственици на големи строителни фирми или водачи на превозните средства“, категорично заяви тя.  Манолова смята, че всички решения, които се взимат за органзиацията на движението в София, трябва да се взимат заедно от граждански експерти и неправителствени организации. Тя категорично заяви, че е „време велосипедните алеи да се свържат и да се създадат възможности за безопасно пресичане там, където става въпрос за пресечни и конфликтни точки с останалите участници в движението“, и допълни, че „освен по-добра организация на движение на градския транспорт, трябва да се наблегне на подобряване условията на труд за служителите на обществения транспорт и повишаване квалификацията на водачите“. ", "date": "2019.10.11", "title": "Мая Манолова: Ще нося отговорност за пътната безопасност и за столичния транспорт"}
{"url": "http://epicenter.bg/article/Ukrainskiyat-prezident-Zelenski-postavi-rekord---dade-14-chasova-preskonferentsiya/195331/7/0", "text": "  Според украинската национална агенция на рекордите това е най-дългата пресконференция в историята.   Постижението беше обявено от представител на украинската национална агенция на рекордите, почти осем часа след началото на пресконференцията, която се състоя в шикозно заведение в центъра на Киев. Досегашният рекорд принадлежеше на президента на Беларус Александър Лукашенко с пресконференция над седем часа, отбелязва Франс прес.   Зеленски обсъди редица теми със стотици журналисти - конфликта в Източна Украйна, отношенията с Русия и телефонния си разговор с Доналд Тръмп, заради който американският президент в момента е заплашен с процедура за импийчмънт от демократите.   Украинският президент заяви, че не е сигурен дали ще разреши на сътрудника си Андрий Ермак да даде показания в Съединените щати по разследването за импийчмънт на Тръмп, посочва Ройтерс.   ТАСС цитира думите на Зеленски, който заяви, че е против автономия на Донбас. По думите му след изтеглянето на войските от региона там трябва да останат украинската полиция и миротворците от Организацията за сигурност и сътрудничество в Европа.", "date": "2019.10.11", "title": "Украинският президент Зеленски постави рекорд - даде 14-часова пресконференция"}
{"url": "http://epicenter.bg/article/SASht-gotvyat-sanktsii-sreshtu-rezhima-na-Erdogan-za-napadenieto-nad-kyurdite/195346/7/0", "text": "Група от близо 30 републиканци в Конгреса на САЩ подготвят санкции срещу Турция във връзка с военната операция на Анкара в Сирия, както и заради сътрудничеството й с Москва, заяви в прессъобщение вносителят на законопроекта Лиз Чейни, голямата дъщеря на бившия вицепрезидент на Съединените щати Дик Чейни.   \"Президентът на Турция Реджеп Ердоган и неговият режим трябва да бъдат изправени пред сериозни последици за безмилостното нападение срещу нашите кюрдски съюзници в Северна Сирия, които загубиха хиляди хора в битката срещу ИДИЛ и ни помогнаха да защитим нашата страна\", заяви Чейни.   \"Санкциите не са само отговор на насилствените атаки на режима на Ердоган в Северна Сирия. Конгресът отдавна е обезпокоен, че режимът си сътрудничи с противници на САЩ, като Русия. Ако Турция иска да бъде третирана като съюзник, то трябва да се държи съответно. Те трябва да бъдат санкционирани за нападението срещу нашите кюрдски съюзници \", каза още юристката, майка на 5 деца.   По-рано сенаторите Линдзи Греъм и Крис Ван Холен предложиха законопроект за въвеждане на санкции срещу Турция, който включва ограничения срещу турския президент и членове на кабинета му, санкции срещу турския енергиен сектор.   Предлага се забрана на американското военно сътрудничество с Анкара и налагане на санкции срещу придобиването от Турция на руските системи за противоракетна отбрата С-400.    Източник: Канал 3", "date": "2019.10.11", "title": "САЩ готвят санкции срещу режима на Ердоган за нападението над кюрдите"}
{"url": "http://epicenter.bg/article/Yaponiya-se-gotvi-za-moshten-tayfun/195347/7/0", "text": "Японският премиер Шиндзо Абе се разпореди днес да бъдат взети всички необходими  във връзка с , съобщиха осведомителните агенции, цитира Дарикнюз. Прогнозите са, че   ще достигне в събота вечерта централната част на тихоокеанското крайбрежие на , където живеят 35 милиона души. В някои райони се . Има опасност за повреждане на инфраструктура, наводнения, разрушаване на къщи.   В   е съсредоточена техника за изпомпване на вода, за осигуряване на резервно осветление, булдозери, автономни генератори. Има  да бъде изпратена армията. Населението е призовано да се запаси с бутилирана вода и с някои хранителни стоки.   Авиокомпаниите вече отмениха повече от 1100 полета. Тайфунът ще засегне графика на състезанията от Формула 1, които трябваше да се състоят този уикенд в Судзука. Квалификациите са отложени от събота за неделя. Отменени бяха срещи от световното първенство по ръгби. Ще бъдат спрени и много влакове в района на японската столицата, включително високоскоростните.   Японският автомобилен концерн Тойота реши да преустанови работа в три от заводите си в Япония заради приближаващия тайфун, предаде ТАСС. Компанията съобщи днес, че заводите в префектури Фукуока, Мие и Гифу ще спрат производство в събота,12 октомври, когато се очаква основният удар на стихията.   В 9.00 ч. местно време Хагибис се намираше на 410 км от остров Чичиджима и се движеше в посока север-северозапад със скорост от 25 км/ч и ветрове от 180 км/ч, а на моменти и с пориви от 250 км/ч. Сравняват Хагибис с мощния Ида от 1958 г., отнел живота на повече от 1200 души.", "date": "2019.10.11", "title": "Япония се готви за мощен тайфун"}
{"url": "http://epicenter.bg/article/Savetat-za-sigurnost-na-OON-ne-mozha-da-postigne-saglasie-za-deystviyata-na-Turtsiya/195349/7/0", "text": "Съветът за сигурност на ООН не можа да постигне съгласие във връзка с настъплението на Турция в Сирия. Европейските държави поискаха спиране на военните действия, а сирийския съюзник Русия призова за сдържаност и пряк диалог между двете страни, предаде Асошиейтед прес, цитирана от БТА.   Европейските държави в Съвета за сигурност свикаха закрито заседание с желанието да бъде постигнато съгласие за декларация по въпроса за военната операция на Турция, предприета след внезапното решение на американския президент Доналд Тръмп да изтегли войските на САЩ от Североизточна Сирия. САЩ предложиха изявление, изразяващо \"сериозна тревога\", призоваващо за защита на гражданското население и настояващо Турция да използва дипломация, а не военни действия, казаха дипломати. Руският посланик в ООН Василий Небензя обаче заяви пред репортери след това, че евентуална декларация на Съвета за сигурност трябва да вземе предвид и други аспекти на сирийската криза, а не само турската операция и да настоява за незабавно прекратяване на \"незаконното военно присъствие\" в Сирия. Европейските държави оповестиха свое изявление след заседанието, в което призоваха Турция \"да прекрати едностранните военни действия\". Според тях операцията заплашва напредъка на международната коалиция в борбата с групировката \"Ислямска държава\", подкопава стабилността на региона и влошава \"страданието на гражданското население\". Американският посланик в ООН Кели Крафт каза, че Тръмп е \"дал пределно ясно да се разбере\", че САЩ \"по никакъв начин\" не подкрепят решението на Турция за военно нахлуване в Сирия.  Тя заяви пред репортери, че Тръмп е подчертал пред турското правителство, че то носи \"пълната отговорност\" за защитата на кюрдите и религиозните малцинства и за това да гарантира, че бойците на \"Ислямска държава\" ще останат в затвора и групировката няма да се възроди. Крафт каза, че ако Турция \"не направи това, ще има последици\".", "date": "2019.10.11", "title": "Съветът за сигурност на ООН не можа да постигне съгласие за действията на Турция"}
{"url": "http://epicenter.bg/article/Zemetresenie-ot-4-3-v-Egeysko-more-kray-Chanakkale/195359/7/0", "text": "Земетресение с магнитуд 4,3 е станало тази сутрин в Егейско море близо до крайбрежието на турския окръг Чанаккале, предаде турската частна телевизия НТВ, цитира Канал 3.   По данни на Дирекцията за управление при бедствия и извънредни ситуации (АФАД) трусът е станал в 2.55 ч. днес край курортния град Айваджък.    Земетресението е било на дълбочина 28 километра и на разстояние около 25 километра от Айваджък.", "date": "2019.10.11", "title": "Земетресение от 4,3 в Егейско море край Чанаккале"}
{"url": "http://epicenter.bg/article/Oshte-9-km--ot-AM--quot-Hemus-quot--sa-gotovi--Borisov-rezhe-lentata-i-puskat-dvizhenieto-Yablanitsa---Makaza--/195329/2/0", "text": "Инспекция на трасето, непосредствено преди пускането на трафика, ще направят министърът на регионалното развитие и благоустройството Петя Аврамова, заместник-министър Николай Нанков и председателят на Управителния съвет на Агенция „Пътна инфраструктура“ Георги Терзийски. На нея е поканен да присъства и министър-председателят Бойко Борисов, съобщи АПИ.    \" , написа вчера  Борисов в профила си във Фейсбук.     В изграждането на отсечката са инвестирани 66 млн. лв. с ДДС, средствата са от държавния бюджет.   От АПИ също разкриват подробностите от  строителството на отсечката -положениса  близо 104 000 тона асфалт, а за осигуряване безопасността на движение са монтирани 40 километра мантинели.   Строителните работи стартираха в края на март м. г. и завършват близо 6 месеца предсрочно.  Автомагистралният участък е с по две активни ленти и една аварийна лента във всяка посока на движение.   Изградени са 5 селскостопански подлеза и 2 селскостопански надлеза, както и подлез при общинския път Брестница - Съева дупка.    Връзката с първокласния път I-4 Коритна - Белокопитово се осъществява чрез етапна връзка при 87-ти километър, която е в близост до село Брестница.   В отсечката между Ябланица и Боаза е най-големият армонасип, изграждан досега у нас - 45 метра общ насип, с височина от 25 м на армирания насип. Това е почти вертикална стена на откоса като в конструкцията й са вложени специални укрепителни мрежи и системи. Изпълнител на строително-монтажните работи е Консорциум „ХВП Ябланица“ ДЗЗД, с участници „Хидрострой“ АД, „Водстрой 98“ АД и „Пътстрой Бургас“ ЕООД.   Договорът им е за 65 988 000 лв. с ДДС.   Строителният надзор е осъществен от ДЗЗД „Консултанти Хемус 1 – 2016“, в което участват „ПИ ЕС Консулт” ЕООД, „Евроконсулт” АД и „Строл-1000” АД. Техният договор е за 715 078.92 лв. с ДДС.", "date": "2019.10.11", "title": "Премиерът реже лентата на новите 9 км от АМ \"Хемус\", пускат движението между Ябланица и Боаза"}
{"url": "http://epicenter.bg/article/Rosen-Zhelyazkov--Elektronni-sistemi-shte-otsenyavat-vodacha-po-vreme-na-shofyorskiya-izpit/195330/2/0", "text": "Какви са новите мерки за практическите изпити за шофьор, кога ще влезе в сила договора за концесията на Летище София и ще се стигне ли до приемане на спорните за българските шофьори промени в пакет \"Мобилност\". На тези въпроси в сутрешния блок на БНТ отговаря министърът на транспорта Росен Желязков.  Новите мерки за изпитите за шофьорски книжки са свързани с подобряване работата на \"Автомобилна администрация\", обясни транспортният министър.    „Теоретичната подготовка на водачите в момента се извършва в т. нар. бели стаи. Нашето желание е да направим практическия изпит в \"бели автомобили\", където електронните системи ще преценяват грешките на водача, подготовката му и т.н.“ В момента има два режима - лицензионен и режим по контрол на пътя. Говорим за схеми, които преминават през административна тежест, обясни Желязков. Предвижданите мерки за превенция са да се прекъсне физическата връзка между администрация и бизнес с интегрирана система за електронно заявяване и електронно получаване. Компанията \"Информационно обслужване\" ще направи тази система, допълни министърът. Росен Желязков: По отношение контрола на пътя ще редуцираме броя на областните отдели. Ще бъде свит броят на дирекциите - те ще станат осем, което ще даде възможност за неочаквана ротация на екипите по отношение на контролните дейности.   Министър Желязков коментира и проблемите в сектора на БДЖ, като потвърди, че в момента има недостиг на 20 локомотива, но през следващата година той ще бъде наваксан. В момента връзката между пътнически и товарни превози се опосредства от Холдинг БДЖ, който всъщност е собственик, допълни министърът.   По думите на Желязков, концесията на Летище София все още не е факт, но вече е избран концесионер. \"Задължително ще има нов терминал, това е едно от условията. Другите са да се увеличи пътникопотока, да има възможност за изграждане на нова писта, подобряване на условията, запазване на персонала. 550 млн. лв без ДДС е първоначалното плащане към държавата\", каза Желязков По въпроса за спорния пакет \"Мобилност\", Желязков заяви, че приемането на законодателните промени е много дълъг, сложен институционален и комплициран процес с много фази. Росен Желязков, министър на транспорта, информационните технологии и съобщенията: В една определена фаза ние имахме шансове, за съжаление за малко не ни достигна да блокираме пакета. В момента сме в друга ситуация - преговаряме с останалите държави членки, преговаряме с Европарламента. Ще се опитаме да оптимизираме всички предложения, вярваме, че ще постигнем успех, защото активното участие в преговорите е предпоставка за това.", "date": "2019.10.11", "title": "Росен Желязков: Електронни системи ще оценяват водача по време на шофьорския изпит"}
{"url": "http://epicenter.bg/article/Zaradi-lipsa-na-kvorum-parlamentat-nyama-da-zasedava-dnes-/195339/2/0", "text": "При втория опит за регистрацията парламентът не събра кворум , за да започне заседание, предаде Агенция \"Фокус\".   В зала се регистрираха 112 народни представители, при необходими 121. При тази ситуация председателстващият заседанието Емил Христов закри пленарното заседание.   Вторият опит за регистрация се наложи, тъй като в началото на пленарното заседание в зала бяха установени 106 депутати.   По програма народните представители трябваше да разгледат проект на решение за удължаване на срока на работата на Временната анкетна комисия за НАП.   След изчерпване на законодателната част беше предвидено да започне петъчният парламентарен контрол, в който трябваше да вземе участие премиерът Бойко Борисов.", "date": "2019.10.11", "title": "Заради липса на кворум парламентът няма да заседава днес "}
{"url": "http://epicenter.bg/article/Yulian-Angelov--Trudno-mi-e-da-povyarvam--che-ima-dogovorka-mezhdu-GERB-i-BSP-za-kvoruma/195340/2/0", "text": "Трудно ми е да повярвам, че има договорка между ГЕРБ и БСП за кворума. Това каза пред журналисти народният представител от ПГ на \"Обединени патриоти\" и член на ръководството на ВМРО Юлиан Ангелов във връзка с проваленото пленарно заседание, предаде Агенция \"Фокус\". Според него това може да се е получило с оглед на напредването на предизборната кампания. \"Групата на \"Обединени патриоти\" извън тези, които отсъстват по извинителни причини, се регистрираха. Въпросите ги задайте към другите парламентарни групи\", каза Ангелов.   По думите му въпросите трябва да се зададат на другите парламентарни групи. \"Забелязах не само в ГЕРБ и в други, а и БСП бяха наполовина в Народното събрание. Ние като народни представители от \"Обединени патриоти\" сме си изпълнили задължението\", заяви още Ангелов.", "date": "2019.10.11", "title": "Юлиан Ангелов: Трудно ми е да повярвам, че има договорка между ГЕРБ и БСП за кворума"}
{"url": "http://epicenter.bg/article/Svetovnata-banka-podkrepya-balgarskoto-pravitelstvo-v-prilaganeto-na-elektronnata-TOL-sistema/195341/2/0", "text": "Това заяви Хатем Шахбани- представител на Световната банка, експерт транспортна инфраструктура, на ХII Медународна конференция по пътна безопасност, окято се провежда в Несебър.   „Пътната безопасност е една от ключовите сфери на дейност на Световната банка. Много наши мащабни проекти таргетират именно пътната безопасност. Предвид факта, че ПТП са една от основните причини за смъртността в световен мащаб, тази тема е от огромно значение и предизвиква нашата загриженост като институция. Пътната безопасност е проблем, който включва много фактори, замесени са множество участници. Следователно- всеки носи своята отговорност, а опасността идва когато отговорността стане „ничия“. Той обяви, че в настоящия момент Световната банка подкрепя българското правителство в прилагането на електронната ТОЛ система. И добави, че \"едно от потенциалните нейни приложения е като допълнителен инструмент за по-добро „заставяне“ за спазване на правилата- разпоредбите за ограничения в скоростта, стандартите на МПС, пътните стандарти.\" \"Най-добрият път е безопасният път. ЕС направи промени в Директивата с цел по безопасни пътища, въпреки че в световен мащаб Европа е пример в това.   ръководител на Държавната агенция „Безопасност на движението по пътищата“    Тя призова общините да прилагат същите директиви и правила за пътна безопасност. През годините в България всяка една от институциите е трупала опит, знания, документация, но т   Представителят за България на Европейската инвестиционна банка Андреас Бейкос заяви, че \"свързаността е изключително важна за развитието на връзките между хората, стоките, културите. В последните няколко години Световната банка инвестира интензивно в Западните балкани и страните от Средна Европа, за да предостави тази свързаност между държавите и хората\".  В доклада си на тема „ Транспортна свързаност на Балканите и политики на пътната безопасност“, г-н Бейкос сподели, че ЕИБ има онлайн платформа Road safety Advisory, в която частен инвеститор, община или държавна агенция могат да кандидатстват със свой проект. В Украйна, пет града са инвестирани 177 млн. евро с цел хармонизиране на инфраструктурата, в друга европейска страна е направена инвестиция от 470 млн.евро, в т.нар. черни точки ( участъци с висока концентрация на ПТП). \"От ЕИБ подкрепяме всички приоритети на ЕС, вътре в съюза. Това означава, че банката инвестира усърдно в иновации, околна среда, инфраструктура, малки и средни предприятия. Относно инфраструктурата особено важно е да подчертаем, че подкрепяме политиката на ЕС за регионална интеграция и свързаност, не само в рамките на ЕС, но и в страните в процес на предприсъединяване- Западните Балкани и Турция4, каза още Андреас Бейкос.   Колко отговорни сме когато шофираме- разговор по телефона, шофиране без предпазни колани, децата пътуват без специални столчета за автомобили. В България започва процес на актуализиране на TEN-T мрежата- до края на 2024 г. ще се извърши оценка всички пътища, ще се въведат нови процедури на одитиране. Един от възможните варианти е обследване на пътната инфраструктура с лидарна технология. Предстои оптимизация на работните процеси т.нар. BIM процес, при който се обединяват в една система всички участници в инвестиционния процес с цел ефективност и контрол.     Предстои промяна на нормативната уредба- изготвя се нова наредба за прилагане на ограничителните системи за пътища и улици, както и ще се направят изменения на Наредба 5 за установяване на участъци с концентрация на ПТП. Проучва се опитът на други европейски държави.   Интересен факт е, че в Нидерландия нямат методика за изследване на този показател, нито дефиниция за ПТП, защото при тях е важен проектът, интересуват се от заданието, какво трябва да направят за да няма ПТП, а не се интересуват от катастрофите.   Организаторите ѝ са Катедра „Пътища и транспортни съоръжения“ към УАСГ, чийто ръководител е проф. Николай Миихайлов, Институтът по транспортно строителство и инфраструктура и Националният комитет на България към Световната пътна асоциация (PIARC) - Сдружение „Български форум по транспортна инфраструктура“.    на Министерството на регионалното развитие и благоустройството (МРРБ), Министерството на транспорта, информационните технологии и съобщенията (МТИТС), Държавна агенция „Безопасност на движението по пътищата“.   Аудиторията на форума е съставена от международни експерти, специалисти и мениджъри на утвърдени компании в строителния бранш, представители на правителствени и неправителствени организации, както и на научните среди.    ", "date": "2019.10.11", "title": "Световната банка подкрепя българското правителство в прилагането на електронната ТОЛ система"}
{"url": "http://epicenter.bg/article/Ninova--Borisov-udari-danoto-kato-naredi-na-deputatite-si-da-ne-idvat-na-rabota-i-da-provalyat-kvorum/195342/2/0", "text": "„Всички видяхте какво се случи – два неуспешни опити за регистрация на кворум. Били сме свидетели на всякакво шикалкавене от страна на премиера Борисов, за да не ни отговаря на въпроси, но днес той удари дъното като нареди на депутати си да не идват на работа, да провалят кворума, за да не дойде да обясни защо корупцията на неговото правителство провали бъдещето на България в Шенген“. Това заяви председателят на БСП Корнелия Нинова по време на изявление в Народното събрание.   „Понеже го чух в едно предаване да казва, че бил дошъл да отговаря, но мен ме нямало - един път ми се е наложило да отсъствам, но искам да ви изложа следните факти. От началото на това Народно събрание, всички мои въпроси и питания се връщат от министър-председателя с отказ да ми отговаря поради некомпетентност“, обясни Нинова.   Тя даде за пример няколко от питанията си към министър-председателя - питане за Агенция “Митници“, срив в Търговския регистър, източване на лични данни от НАП. Отговорът, по думите й е бил, че това не е от компетентността на министър-председателя и че трябва да бъде зададен на вицепремиера по демографска политика Марияна Николова.   Друг пример, който председателят на левицата изтъква - питане относно избора на делегирани за България прокурори в Европейската прокуратура, питане защо България гласува против г-жа Кьовеши за главен Европейски прокурор. Отговор - не е от компетентността на министър-председателя, да бъде запитан Данаил Кирилов. Корнелия Нинова обясни и за други случаи на въпроси към Борисов относно преразпределяне на излишъка от националния бюджет за 2019 година: „Беше питан защо заобикаля парламента и раздава пари от Бюджета от багажника на колата си, в разрез с всички закони и правила. Отговор - не е компетентен да ми отговори, компетентен е Горанов“.   „Следващо: допълнителни трансфери към общините за сметка на централния бюджет – постановленията, с които той еднолично и по политически причини раздава пари на определени общини, а на други – не. Отговор – не е компетентен, питайте министъра на финансите. Последен пример – питане относно новия модел на икономическа политика, представен от Томислав Дончев. Отговор – Томислав Дончев нещо си говори по медиите това не ангажира правителството да се занимава с него и с Вас. Така че премиерът не е компетентен да тълкува думите на Томислав Дончев“, обясни още Нинова.   „Надявам се, че това Ви показва тенденцията и отношението към парламентаризма и към моите питания. Страхът му да дойде да ми отговаря е по-голям от парламентаризма“, категорична бе Нинова. Тя припомни думите на бивш генерал, шеф на НСО: „Винаги усещаме кога едно правителство си тръгва, когато министър-председателят отказва да идва в парламента и да отговаря на въпроси, а ако случайно дойде – иска от нас да го извеждаме от страничния вход.“  „Мисля, че ситуацията в момента е точно тази“, изрази мнение тя. ", "date": "2019.10.11", "title": "Нинова: Борисов удари дъното като нареди на депутатите си да не идват на работа, да провалят кворума"}
{"url": "http://epicenter.bg/article/Daritkova--Opozitsiyata-tryabvashe-da-organizira-svoeto-prisastvie-v-zala/195344/2/0", "text": "Петък е ден на опозицията - тя трябваше да организира своето присъствие в зала, за да чуе отговорите на премиера Борисов. Това каза председателят на ПГ на ГЕРБ Д-р Даниела Дариткова пред журналисти, предаде Агенция \"Фокус\".   \"Ние сме били толкова, колкото е възможно в контекста на предизборната кампания и празниците, които днес трябва да бъдат посетени от колегите народни представители в техните региони\", заяви още д-р Дариткова.    Тя посочи, че всеки ден има различни мероприятия и числеността на народните представители е различна. На въпрос защо са били два опитите за регистрация, а не три, д-р Дариткова поясни, че няма изискване колко да бъдат те.", "date": "2019.10.11", "title": "Дариткова: Опозицията трябваше да организира своето присъствие в зала"}
{"url": "http://epicenter.bg/article/Borisov--Samo-v-Balgariya-patuvaneto-e-bezplatno-i-tova-mi-e-nay-golemiyat-gryah/195348/2/0", "text": "„Като дойдох за първи път тук, беше ливада и планина. После - изядоха скалата, камък след камък и за година и половина, шест месеца по-рано, това вече е едно изключително съоръжение, за което българските строители имат много какво да разказват“. Това заяви министър-председателят Бойко Борисов при официалното откриване на новия участък от 9,3 км от АМ „Хемус“ между Ябланица и Боаза. Изграждането на трасето стартира в края на март 2018 г. и завърши близо 6 месеца предсрочно. Инвестицията е за 66 млн. лв. с ДДС като средствата са от държавния бюджет.   Цялостното доизграждане на „Хемус“ е основен приоритет в управленската програма на правителството, тъй като бъдещето на Северна България и модернизирането на региона е свързано със строителството на автомагистралата и осигуряването на бърза и безопасна пътна комуникация между София и Варна.   „Сега изглежда лесно, красиво, със зони за отдих. А първо беше кал, чакъл, насипи“, посочи още министър-председателят Бойко Борисов при огледа на новия участък между Ябланица и Боаза. Премиерът отбеляза, че усилено се работи и по други участъци от трасето на „Хемус“. Заедно с него на инспекцията на автомагистралата бяха вицепремиерите Томислав Дончев и Красимир Каракачанов, министрите Владислав Горанов и Петя Аврамова.   „Ние не купуваме само Ф-16 и не вдигаме само заплатите на отбраната, а едновременно строим и проектираме, благодарение на правителството и на коалиционните партньори. Ако сме така стабилни, при този ръст на икономиката и приходи, в рамките на 3-4 години ще свършим магистралата“, изтъкна министър-председателят Бойко Борисов.  Автомагистралният участък между Ябланица и Боаза е с по две активни ленти и една аварийна във всяка посока на движение. Изградени са 5 селскостопански подлеза и 2 селскостопански надлеза, както и подлез при общинския път Брестница - Съева дупка. В отсечката между Ябланица и Боаза е най-големият армонасип, изграждан досега у нас - 45 метра общ насип, с височина от 25 м на армирания насип, информира премиера Борисов министърът на регионалното развитие и благоустройството Петя Аврамова.   Става дума за почти вертикална стена на откоса като в конструкцията й са вложени специални укрепителни мрежи и системи. В строителството на отсечката са положени близо 104 000 тона асфалт, а за осигуряването на безопасността на движение са монтирани 40 км мантинели от най-висок клас и 24,5 км предпазни мрежи. На различен етап на изпълнение са още 150 км от автомагистралата, които се финансират със средства от републиканския бюджет. Целта е строителството на цялото трасе да приключи до 2023 г.   Петя Аврамова обясни, че в участъка разрешената скорост ще е 140 км/ч. Колата спря на разширение за отбивка и Борисов се зарадва на цветенцата там. На мястото е и финансовият министър Владислав Горанов. \"Горанов, харесва ли ти\", обърна се премиерът към него, след което получи одобрението на министъра. Ако това беше в Гърция, щяха да вземат по 5 евро. Само в България пътуването е безплатно и това ми е най-големият грях, коментира Борисов.    На въпрос как оценява изграденото трасе, Борисов посочи, че забележки не трябва да има и посочи, че става дума за изключително съоръжение с двойни мантинели.   Това са карстови земи и водите, които се събират от магистралата, се пречистват. Направили сме подлези за всички селскостопански терени, има два надлеза и продължаваме с пълна сила, каза премиерът. За мое най-голямо съжаление нямаше проект за \"Хемус\". Било е само до Правец. Сега едновременно финансираме, проектираме и това е. Сега взехме и решение за Враца-Монтана-Видин и паралелно с това Търново-Русе. Никога не е мислено да се развива инфраструктурата на България, каза още той.    Каракачанов затова е с мен, тъй като ние не само купуваме Ф-16, заяви още Борисов.    Каракачанов покани министър-председателя да присъства на клетвата на курсантите от Военното училище във Велико Търново. Ако не съм дал пари там, няма да ходя, пошегува се премиерът. Но Каракачанов го успокои, че са дадени пари и че са подменени униформите на курсантите.   Премиерът поръча на регионалният министър Петя Аврамова да се свърже с вътрешния министър Младен Маринов, който да постави в началото и края на новата отсечка на \"Хемус\" полицейски автомобили и те със светлини да заострят вниманието на шофьорите.    В разговора Аврамова спомена, че проектът за тунел под Петрохан не е загърбен.  ", "date": "2019.10.11", "title": "Борисов: Само в България пътуването е безплатно и това ми е най-големият грях (ВИДЕО, СНИМКИ)"}
{"url": "http://epicenter.bg/article/123/195352/2/0", "text": "  На 12 октомври, 2019 година, от 15:00 ч. до 17:00 ч., в градинката пред Народен театър \"Иван Вазов\", Младежкото обединение в БСП София ви кани да поиграете, да поспортувате и да поспорим за бъдещето на столицата.  Там ще ви очакват младите кандидати за общински съветници и районни кметове, с които ще имате възможността да поиграете джаги, дартс или да направите 2 от 3 на табла, гюлбара и тапа, а през това време да ще обсъдите и как трябва да изглежда столицата.  От своя страна младите кандидати ще ти споделят планове си, а вие ще им разкажете за вашите идеи. Ще обмените гледни точки за проблемите на София и за това какво й е нужно, за да се развива като един модерен и приветлив град за всички!  А защо пък и да не поспорите? В спора се ражда истината!  Заповядайте!  ", "date": "2019.10.11", "title": "\"СпорТ за София\" - една инициатива на младите социалисти от столицата"}
{"url": "http://epicenter.bg/article/45/195353/2/0", "text": "  \"Трябва да се отдели внимание на туризма в Ловеч като най-бърз начин за съживяването на бизнеса\", заяви кандидатът за кмет на община Ловеч, подкрепена от \"БСП за България\", Радина Банкова на среща с представители на хотелиерския и ресторантьорския бизнес в града. По думите й в това отношение градът има традиции от близкото минало, но в последните години от общината са обърнали гръб на туризма. Банкова предложи да се създаде сдружение на собствениците с представител от общината, който да координира общата дейност. Според нея задължително трябва да се потърси и сътрудничеството на двете съседни общини - Летница и Троян. Тя наблегна, че за да се привлекат големи туроператори, които да доведат туристите в Ловеч, е наложителна сериозна подготовка - осигуряването на квалифициран персонал, за да могат да се предложат качествени услуги.   \"Биха могли да се използват учениците от езиковата гимназия в града като преводачи, да се подготвят карти на града с историческите обекти, музеи и обществени сгради, към които туристите биха проявили интерес\", каза тя. По думите й трябва да се подготви план за действие и туристически продукт с участието на всички заинтересовани от града и не на последно място - в пряко сътрудничество с общинската администрация. Има работа по подобряването на инфраструктурата, осъществяването на проект, останал назад в близките години, свързан с развитието на парка \"Стратеш\" и зоопарка, изграждането на нов въжен мост към стълбите за парк \"Стратеш\", извършването на ремонтни дейности около реставрираните къщи в стария квартал \"Вароша\". Радина Банкова смята, че не е направено достатъчно, за да се свърже Ловеч с името на Васил Левски и с това, че той е избрал града за столица на своята революционна организация, с Покритият мост, а и още колко много исторически събития, които е имало в Ловеч.        \"Ако гласувате за мен и за листата с общински съветници на БСП на предстоящите избори, ние ще се върнем при вас след изборите, за да направим план - селище по селище, кои са най-неотложните проблеми и как най-бързо да ги решим\". С тези думи Радина Банкова се обърна към жителите на с. Смочан. Тя обясни, че по време на срещите си с граждани записва проблемите, които хората споделят с нея и най - вече възрастните жители на селата от общината. Банкова сподели увереността си, че трябва да се защитават интересите на гражданите, да има грижа за тях, да се разширява социалната политика, а това в последното четиригодишно управление на общината го няма. Стилът на управление в общината трябва да се промени, трябва да се направи сериозно преструктуриране на повечето от дейностите в общинската администрация. По думите й е наложителен контактът с жителите на общината, търсене на тяхната подкрепа, отклик на проблемите им.    Юлия Несторова, кмет на Смочан в продължение на 20 години, сподели от името на своите съселяни, че както всички останали села в общината имат своите проблеми, така е и в тяхното село - пътят от Ловеч до Смочан е в окаяно състояние, повечето от улиците в селото не са ремонтирани от години; нямат нито личен лекар, нито стоматолог; сериозни трудности имат хората от селото в съжителството си с една голяма група от роми, трайно заселили се в Смочан.  ", "date": "2019.10.11", "title": "Банкова, БСП Ловеч: Да се отдели внимание на туризма като най-бърз начин за съживяването на бизнеса"}
{"url": "http://epicenter.bg/article/Georgi-Svilenski--Premierat-ne-go-e-strah-ot-parlamentarizma--kolkoto-lichno-ot-Korneliya-Ninova/195354/2/0", "text": "Премиерът не го е страх от парламентаризма, колкото лично от Корнелия Нинова, заяви на брифинг в Народното събрание зам.-председателят на ПГ на \"БСП за България\" Георги Свиленски.   „Не знам дали ви направи впечатление, че всичките шест отказа на премиера да се яви в пленарна зала бяха с мотива некомпетентност. Дълго време сме се притеснявали, аз и колегите ми, че имаме толкова некомпетентен премиер, който да не може да отговори на нито един въпрос. Преди няколко седмици парламентарното мнозинство отказа да промени правилника, за да се върне т.нар. блиц-контрол. Зад този техен отказ стои страхът от некомпетентност, днес обаче стана ясно, че премиерът не го е страх толкова от парламентаризма, колкото лично от г-жа Корнелия Нинова“.   Това коментира зам.-председателят на „БСП за България“ Георги Свиленски по повод проваленото заседание на Народното събрание.", "date": "2019.10.11", "title": "Георги Свиленски: Борисов провали заседанието заради страх от Корнелия Нинова!"}
{"url": "http://epicenter.bg/article/9/195355/2/0", "text": "  \"Ще работя Сливен да бъде модерна и просперираща община, с икономическо възраждане, нови работни места и високи доходи; оздравителна програма най-вече за селата, за кварталите на град Сливен и междублоковите пространства; корекция на синята зона и изграждане на буферни паркинги за безплатно паркиране\".   Това заяви кандидатът за кмет на Сливен от \"БСП за България\" ген. Кольо Милев. Той подчерта, че една община може да работи без да тегли заеми и да си плаща задълженията. Милев заяви, че като кмет на Сливен общината е обслужвала всичките си заеми, не е изтеглила нито един лев заем и не са увеличавани данъците. Милев подчерта, че Сливен има сериозен проблем с безопасността по пътищата. Той каза, че няма зам.-кмет по строителството вече няколко години, няма и експерт, който да отговаря за безопасността по пътищата и пътната маркировка. \"Общината трябва да се вземе в ръце и да е ясно кой отговаря за строителството в Сливен и кой отговаря за сигурността на гражданите по пътищата\", категоричен бе той. Милев изтъкна, че има проблем с чистотата и сметосъбирането в града, особено в квартал Надежда, който е оставен на произвола. На въпрос за замърсяването на въздуха в града, Милев каза, че трябва да се обърне внимание на зелените междублокови пространства, те да се запазят и поддържат. Той допълни, че в града има проблем и с питейната вода, защото 10 години правителствата на ГЕРБ забавят завършването на пречиствателната станция за питейни води. Ген. Милев припомни думите на бившия министър на благоустройството Лиляна Павлова, че това е музей, на който: \"...не трябва да се обръща внимание\" \"Ние ще направим всичко възможно до 2022 г. тази станция да бъде завършена\", ангажира се той.   Ген. Кольо Милев бе категоричен, че Сливен има нужда от промяна, от енергично управление и ясна визия за управление, каквато той и листата на \"БСП за България\" имат и могат да изпълнят. ", "date": "2019.10.11", "title": " Ген. Кольо Милев: Ще работя Сливен да бъде модерна и просперираща община!"}
{"url": "http://epicenter.bg/article/Desislava-Taneva-se-sreshtna-s-ministara-na-selskoto-stopanstvo-na-Ruskata-federatsiya-/195358/2/0", "text": "Министърът на земеделието, храните и горите Десислава Танева се срещна с министъра на селското стопанство на Руската федерация Дмитрий Патрушев , съобщиха от пресцентъра на МЗХГ, цитирани от Агенция \"Фокус\".    По време на официалното посещение на министър Танева в Москва министрите обсъдиха наложените ограничения върху вноса на български растителни продукти към Русия. В най-скоро време ще бъде проведена експертна среща между Българска агенция по безопасност на храните  и Федералната служба по ветеринарен и фитосанитарен надзор, в рамките на която ще бъдат изчистени техническите подробности. Целта е български предприятия да получат разрешение да изнасят растителни продукти за руската страна, които не попадат в общата забрана за растителни продукти от ЕС.    България може да приложи опита на Русия в борбата срещу африканската чума по свинете, заяви за БНР министърът на земеделието.  Въпреки че вирусът на африканската чума съществува на територията на Русия вече 12 години, производството на свинско месо в страната се е увеличило, посочи Десислава Танева:    “За нас е много интересно как Русия е успяла в това или какви са мерките за биосигурност в нейните комплекси. Условията изобщо за отглеждане на свине, за да видим какво можем като практика да привнесем“. Министрите обсъдиха и заболяването Африканска чума по свинете, което е засегнало и двете страни. Договорено бе експерти от двете държави да обменят информация и добри практики за справяне със заболяването, като екип от БАБХ посети Русия. Десислава Танева информира министъра на селското стопанство на Руската федерация, че в българското законодателството се извършва промяна, с цел засилване на биосигурността във фермите.    По време на срещата стана ясно, че до края на годината български млекопреработвателни предприятия ще бъдат инспектирани от руски експерти. Целта на посещението им е да бъде одобрен списък от фирми, които ще могат да изнасят продукцията си за Русия след като отпадне наложеното ембарго.    Земеделските министри отчетоха добрите отношения между България и Русия и изразиха воля конструктивният диалог да продължи. Положителното салдо на страната ни се е увеличило с 30% през миналата година, а обменът на аграрни стоки между двете страни възлиза на 62,6 млн.щ.д. Износът на български стоки за руския пазар нараства с 19,4% спрямо 2017г., до 54,4 млн.щ.д. През 2018 г. положителното търговското салдо за България достига 46,3 млн.щ.д., с 30,4% над нивото от предходната година. Водещи селскостопански продукти в българския износ за руския пазар са предимно тютюн, тестени продукти, шоколадови изделия, вина и др.   Предварителните данни за периода януари-юли на настоящата година показват увеличение с 50 на сто спрямо предходната.    ", "date": "2019.10.11", "title": "България може да приложи опита на Русия в борбата срещу африканската чума"}
{"url": "http://epicenter.bg/article/Petar-Stoyanov--Mnogo-iskam-Sofiya-da-ima-otnovo-za-kmet-Yordanka-Fandakova-/195360/2/0", "text": "  „Много искам София да има отново за кмет Йорданка Фандъкова. Харесвам нейната овладяност, сдържаност и балансираност. Това е важно за човек, който управлява такъв голям град като София“. Това каза президентът на Република България в периода 1997-2002 г. Петър Стоянов по време на среща със симпатизанти на СДС на кандидата за кмет на София Йорданка Фандъкова, съобщиха от пресцентъра на ГЕРБ.    „За мен е важно София да има кмет, от който знаеш какво да очакваш. И тя това казва - не можеш да обещаваш всичко. Един политик трябва да има почтеност. Въпросът не е само да спечелиш изборите. Предвидимият човек може да бъде разгадан от своите съграждани и от хората, които работят с него. От този човек не можеш да очакваш подлост, изневяра на принципите. Това е изключително важно“, подчерта Петър Стоянов.    Той разказа, че през тези години два пъти се е срещал с Йорданка Фандъкова на живо, последният бил съвсем скоро на пътеката към Черни връх.    „Ще бъда съвсем честен – в последните 10 години видяхме много политици, които започнаха със сравнително тих, скромен политически вървеж и в края на своята политическа кариера стигнаха до самозабрава, самонадеяност, което в голяма степен отблъсква хората и от тях и от партията, която ги е излъчила. Г-жа Фандъкова не е от тези политици“, каза още Петър Стоянов.    „Йорданка Фандъкова има моята чистосърдечна симпатия. Много искам София да има отново за кмет Йорданка Фандъкова“, допълни още Петър Стоянов.    Кандидатурата на Йорданка Фандъкова за кмет на София е издигната от ГЕРБ и СДС.  ", "date": "2019.10.11", "title": "Петър Стоянов: Много искам София да има отново за кмет Йорданка Фандъкова "}
{"url": "http://epicenter.bg/article/Karakachanov-za-zaplahata-na-Erdogan--Vzeli-sme-vsichki-merki--armiyata-e-v-gotovnost-/195361/2/0", "text": "Нашите отношения с Турция са добросъседски и много пъти, когато Европа е била много против него, само аз съм отивал там. Това каза пред журналисти премиерът Борисов по повод заплахата на турския президент Реджеп Ердоган, че Анкара ще изпрати намиращите се в страната 3,6 милиона сирийски бежанци в Европа, ако ЕС определи турската военна операция в Сирия като окупация, предаде Novini.bg.    Натискът към България – вчера беше един човек от турската граница, те си го прибраха, днес е нулев. Докато сме с Каракачанов, няма страшно, заяви Борисов.    Взели сме всички мерки – има готовност и армията да подпомага Гранична полиция, посочи вицепремиерът и министър на отбраната Красимир Каракачанов. Взели сме всички мерки далече преди тези изявления. Още миналата година с моя колега Младен Маринов инспектирахме границата при Кулата – допълнителните съоръжения, които се изградиха, преместваемите съоръжения, които трябва да подпомогнат Гранична полиция, ако се появи бежанска вълна. Имаме готовност. Не трябва да се създава психоза в обществото - държавата си върши работата. Ако се наложи, в рамките на два часа се реагира. До 24 часа над 2000 военнослужещи могат да бъдат на границата. В този момент няма движение, няма основания за притеснение, заяви военният министър.    Най-важното е Европейският съюз да поддържа споразумението с Турция такова, каквото сме го разписали. Младен Маринов беше в Люксембург, нашата позиция е ясна и всички наши приятели я повтарят. Защото каквито и мерки да се вземат, ако дойдат 100 000 души на оградата, и армия, и полиция да са там - нито аз, нито Каракачанов ще дадем заповед да се стреля, ще я съборят и ще минат. Трябва да се вземат всички мерки, но най-важна е дипломацията. Неслучайно натискът в Гърция е страховит, а на българската граница е нулев. Колкото сме по-пестеливи на думи...Ние с Турция имаме перфектни отношения към момента и това е още един фактор за спокойствието на нашата граница, каза Бойко Борисов, като добави, че според него споразумението мебду Европейския съюз и Турция за мигрантите не е нарушено.", "date": "2019.10.11", "title": "Каракачанов за заплахата на Ердоган: Взели сме всички мерки, армията е в готовност "}
{"url": "http://epicenter.bg/article/Koalitsiya--BSP-za-Balgariya--i-d-r-Emil-Karaivanov-otkriha-predizborna-shatra/195366/2/0", "text": "  Кандидатът от \"БСП за България\" за кмет на община Асеновград д-р Емил Караиванов откри партийната предизборна шатра в центъра на града. Заедно с него бяха и кандидатите за общински съветници от листата на БСП, както и талисманът на кампанията Топчо#56, който внесе много положителна нотка на събитието.   В шатрата от днес до 25 октомври всеки, който желае да се запознае подробно с платформата на БСП, лицата от листата за съветници или просто да си вземе информационни материали, може да заповяда в часовете от 10.00 до 18.00. В шатрата ще бъдат и кандидатите на БСП-Асеновград, които ще разговарят с хората и ще търсят тяхното мнение за вярната посока за развитието на Асеновград.", "date": "2019.10.11", "title": "Коалиция „БСП за България” и д-р Емил Караиванов откриха предизборна шатра"}
{"url": "http://epicenter.bg/article/Krasimir-Valchev--Shte-nastoyavam-za-tezhko-nakazanie-za-udarenata-uchenichka/195327/2/0", "text": "Това поведение е недопустимо. Има поне две непрофесионални прояви. Трябва да ѝ се потърси отговорност. В този случай ще настоявам за по-тежко наказание. Това заяви министърът на образованието и науката Красимир Вълчев в ефира на БТВ.   „Ще се провери дали и директорката е допуснала да има непрофесионални прояви. Трябва да се чуе и другата страна. Това е проява за дисциплинарно уволнение“, добави той по повод инцидента в софийското село Яна. Пострадалото момиче бе прието в „Пирогов“.  „В училище си взаимодействат много деца. В тази среда не може да се елиминира агресията. Но българското училище не е източникът на агресията. Учителите правят всичко възможно да я тушират“, подчерта министър Вълчев.   Той коментира и паниката в Сливен, когато всички деца бяха прибрани от родителите си след слух, че социалните служби ще ги вземат от родителите.   Още преди 15 септември в Министерството на образованието и науката (МОН) са постъпвали сигнали за опити за създаване на паника сред родителите, че децата им може да бъдат отнемани от социалните служби, разкри  просветният министър Красимир Вълчев.   \"Ние получавахме сигнали още преди началото на учебната година\", каза Вълчев и обясни, че те първоначално са се изразявали в декларации, а след това и с откази да се ходи на училище. \"В Сливен истерията придоби най-големи размери. Предходната седмица имахме проблем във \"Факултета\", имахме опити в Пловдив, Асеновград, Пазарджик – там, където има концентрация на подобни деца\", уточни той.    На въпрос как са реагирали институциите, след като е имало информация за случващото се, просветният министър отговори, че \"ние не предполагахме, че до такъв размер ще стигне провокацията\" и уточни, че всъщност ведомството му нямало кой знае какви механизми за реакция в подобни моменти. Разчитало се на ежедневни разговори с родителите по места. \"Успокояване на родителите е единственото, което може да направи системата\", смята той.    \"Очевидно някой има други цели. Това са хора, които бяха свързани с протестите срещу несъществуващата Стратегия за детето. Аз не мога да им разбера целите\", каза Красимир Вълчев на въпрос откъде идват провокациите.   По думите му конкретно в Сливен е имало намеса и на религиозни лица, а слухът се е разпространявал най-често чрез социалните мрежи. \"Когато се градят тези върху несъществуващи неща, има съмнение и за други цели. Че те не служат на интересите на българското семейство. Привидно би трябвало да служат на интересите на българското семейство, но се получи разминаване между интересите на детето и на родителите\", каза още министърът.    Той определи случващото се като \"груба лъжа, груба манипулация, граничеща с опит да се разруши образователната система\" и използва момента да увери още веднъж, че никой няма да отнема деца. По думите му няма как при крайни случаи държавата да не реагира, но става дума за един-два подобни случаи. На въпрос откъде се появи името на директора за \"Връзки с обществеността\" на Министерството на отбраната Александър Урумов Красимир Вълчев каза, че не знае и в конкретния случай нямал информация конкретно за Урумов.    По думите му след разговори с родителите, те са се успокоили. Той обясни колко е важно да се изгради доверие и добави, че е много трудно да се работи в тези райони.", "date": "2019.10.11", "title": "Красимир Вълчев: Още преди 15 септември в МОН е имало сигнали за опити за създаване на паника"}
{"url": "http://epicenter.bg/article/Borisov-otgovarya-na-Ninova-na-parlamentariya-kontrol/195333/2/0", "text": "      На депутатски въпроси ще отговаря и министърът на туризма Николина Ангелкова, свързани с обявения фалит на британския туроператор “Томас Кук“ и намаляване на загубите за българската икономика.", "date": "2019.10.11", "title": "Борисов отговаря на Нинова на парламентария контрол"}
{"url": "http://epicenter.bg/article/Parlamentat-ne-sabra-kvorum--za-da-zapochne-zasedanie-/195334/2/0", "text": "Парламентът не събра кворум, за да започне заседание, предаде  Агенция \"Фокус\".   В зала се регистрираха 106 народни представители, при необходими за кворума 121 депутати. Следващият опит за регистрация е след 15 минути.  ", "date": "2019.10.11", "title": "Парламентът не събра кворум, за да започне заседание, чака се втори опит "}
{"url": "http://epicenter.bg/article/Kostadin-Kostadinov---osnovniyat-oponent-na-upravlyavashtite-vav-Varna-predstavya-svoya-ekip-/195337/2/0", "text": "  Костадин Костадинов, основният опонент на управляващите и кандидат за кмет на град Варна, ще представи екипа си на 12 октомври 2019 г. Събитието започва в 11.00 ч. от шадраваните пред ТМПЦ - Варна (сградата на Операта) под формата на шествие, което ще продължи до входа на Морската градина.   Там в 12.00 ч. ще се проведе представянето на кандидата за кмет и общински съветници на партия \"Възраждане\". То ще е съпроводено от възрожденски празник на българската култура и традиции. Гайди ще огласят Варна, а песни и танци ще я съживят.    С този истински празник за народа Костадин Костадинов за пореден път дава пример на управляващите, че не скъпите превозни средства и луксозните зали са важни, а това да си сред хората в празник и в нужда. Нещо, което той многократно е доказвал. В концепцията на Костадин Костадинов за Варна, са заложени реални мерки за развитието на инфраструктурата, здравеопазването, образованието, повишаването на раждаемостта, привличането на инвеститори и осигуряването на повече работни места. Като общински съветник, той добре познава проблемите в настоящото управление на града, а юридическото му образование му позволява да намери законови решения, за да се превърне Варна в един по-чист, зелен и развиващ се град. Костадин Костадинов е историк и доктор по етнография. Той познава прекрасно българската история и вярва, че варненци са способни да изберат достойни хора, които да управляват града в интерес на гражданите. Изключително важно е всеки да излезе и осъзнато да подаде своя глас, за да живеем по-достойно, в най-древния български град. Кандидатът за кмет кани гражданите да се срещнат с него и екипа му на 12 октомври в 12.00 ч. на входа на Морската градина, за да се запознаят и да обсъдят, как заедно могат да постигнат промяна и да превърнат града си в едно по-добро място за живот.", "date": "2019.10.11", "title": "Костадин Костадинов - основният опонент на управляващите във Варна представя своя екип"}
{"url": "http://epicenter.bg/article/Dopalnitelni-uslugi-za-horata-s-uvrezhdane-zayaviha-kandidatite-za-mestna-vlast-ot-BSP-v-Haskovo/195367/2/0", "text": "Многобройни въпроси поставиха хората от Клуба на диабетоболните и хората с увреждания в Хасково пред кандидата за кмет на общината от „БСП за България“ Коста Стоев и част от бъдещите общински съветници. Скъпата и некачествена питeйна вода, труднодостъпната среда в града, липсата на парапети по стръмни улици, безразборното паркиране- бяха изтъкнати като част от проблемите.   \"За хората с ТЕЛК имаме решение, че те трябва да намерят своето място в администрацията на отдел „Социални грижи“ в общината. Ние, като кметска администрация, ще разгледаме всеки един проблем отговорно\", заяви кандидатът за кмет.  Той обясни и каква е идеята му за кардинално решение на проблема с питейната вода в Хасково и селата.   \"Заложили сме да изградим достъпна среда за хората с увреждания, тъй като в Хасково все още има множество институции без рампи, други не са съответстват като размер\", каза кандидатът за общински съветник Нина Николова.    Тя поясни, че се ангажират да провеждат информационни кампании, свързани с превенцията, режима на хранене и всичко останало, касаещо здравето на хората с диабет.   \"Новият програмен период дава възможност да се търси финансиране на предоставените социални услуги от общините\", коментира Нина Николова. По думите й предстои разширяване на действащата система за социален патронаж, обслужваща възрастни хора и хора с увреждания.   \"Ще се предлага не само хранене, но и помощ за тях - здравно обслужване, пазаруване, почистване и други услуги. Ще се осъществява и контрол на изпълнението на тези дейности, съобразно предвидените стандарти\", добави кандидатът за общински съветник. Кандидатите за общинските съветници Камен Тодоров и Иван Станчев поеха ангажимент към хората от клуба да разрешат още проблеми пред диабетоблоните и хората с увреждания.    В програмата за управление на „БСП за България“ в Хасково е предвидено разширяване обхвата на услугите „личен асистент“ и „социален помощник“ и подсигуряването им като постоянна услуга без прекъсване, стана ясно на срещата.", "date": "2019.10.11", "title": "Допълнителни услуги за хората с увреждане заявиха кандидатите за местна власт от БСП в Хасково"}
{"url": "http://epicenter.bg/article/Borisov-prisastva-na-kletva-na-kursanti-vav-Voenniya-universitet-vav-Veliko-Tarnovo--Na-zhivo-/195368/2/0", "text": "Тази година влагаме 4 млрд. лв. в подобряване на Българската армия. Това заяви премиерът Бойко Борисов по време на посещението си в Националния военен университет „Васил Левски“ във Велико Търново, където 163-ма курсанти положиха клетва, предаде Радио „Фокус“-Велико Търново.   Той уточни, че тези пари са събрани от данъци на българските граждани.   „Искам да кажа, че освен, че се гордеем с вас, се и грижим за вас. Правителството е отпуснало 16 млн. лв. за сградите ви, за да живеете, учите и работите в нормални условия, които заслужавате. В момента текат обществени поръчки и от вашия командир зависи кога ще започне и кога ще завърши. Много се говори за разходите за отбраната. За да приведем Армията във вид, който заслужавате, тази година ще вложим близо 4 млрд. лв разходи, които българските граждани са събрали от своите данъци. Затова трябва да се учите, да се отдавате и да сте много добри. Виждате събитията в Сирия, Либия, Косово - да, дипломацията и външната политика е в наши ръце и ние ще сме добри политици, ако има траен мир, но винаги е добре да имаме зад гърба си възпиращата сила на Българската армия във ваше лице. Накрая се обръщам към вашите командири - добър е този офицер, който връща жив и здрав войника на майка му и баща му. Затова аз ви разпореждам да връщате живи тези деца“, обърна се към завършващите и техните ръководители премиерът Бойко Борисов. Той обясни, че с носталгия си спомня деня, в който в положил клетва.   „След това командвах взвод, рота, командвах и военна клетва. Тогава гледах към трибуната и завиждах на тези, които са горе. Трябва да ви кажа, че и аз, и министър Каракачанов, като гледаме днес как се усмихвате, бихме си разменили местата с вас. Няма по-хубаво от младостта, силата, дръзновението и ви поздравявам с избора, който сте направили. А за вашите родители и семейства, съм убеден, че изпитват гордост, че са отгледали такива синове и дъщери“, допълни премиерът Борисов.   Заедно с премиера на посещението в Националния военен университет „Васил Левски“ бяха и министърът на отбраната и вицепремиер Красимир Каракачанов и председателят на комисията по отбрана в Народното събрание Константин Попов.   Началникът на университета полк. Маламов заяви: „Полагането на военна клетва е стара войнска традиция, символизиращ дълг и чест. Тези думи са произнасяни от нас и дедите ни. Защитата на родината е дълг и чест, изискващи преданост към родината\", заяви той.   Военна клетва положиха 163 първокурсници, които се обучават в 19 военни специализации в трите факултета на НВУ „Васил Левски” в градовете Велико Търново, Долна Митрополия и Шумен.   Университетът разкрива нова военна специализация - „Артилерийско инструментално разузнаване” с гражданска специалност „Геодезия”. Курсантите по тази специализация се обучават във факултет „Артилерия, ПВО и КИС” съвместно с Шуменския университет „Епископ Константин Преславски”. Общият брой на курсантите, обучаващи се в НВУ „Васил Левски”, е 729.", "date": "2019.10.11", "title": "Борисов: Тази година влагаме 4 млрд. лв. в подобряване на Българската армия  (Видео)"}
{"url": "http://epicenter.bg/article/Etiopskiya-premier-Abiy-Ahmed-Ali-e-nositelyat-na-Nobelovata-nagrada-za-mir-za-2019-g-/195376/7/0", "text": "Норвежкият Нобелов институт връчи Нобеловата награда за мир за 2019 г. на етиопския премиер Абий Ахмед Али.    \"Норвежкият Нобелов комитет реши да връчи Нобеловата награда за мир за 2019 г. на министър-председателя на Етиопия Абий Ахмед за усилията му за постигане на мир и международно сътрудничество, за решителната му инициатива за разрешаване на граничния конфликт със съседна Еритрея\", съобщиха в мотивите си от Нобеловия комитет.    Етиопският политик е роден през 1976г. в мюсулманско семейство. Той е първият премиер на страната, който принадлежи към народа Оромо както и първият мюсулманин на този пост.   Етиопия е втората по население страна в Африка и има най-голямата икономика в Източна Африка. Мирната, стабилна и успешна Етиопия ще има много положителни влияние и ще помогне за укрепване на братството между нациите и народите в региона.    Абий е носител на 100-та Нобелова награда за мир.  Общо 301 кандидати бяха номинирани за престижната награда, включително 223 личности и 78 организации.  ", "date": "2019.10.11", "title": "Етиопският премиер Абий Ахмед Али е носителят на Нобеловата награда за мир за 2019 г."}
{"url": "http://epicenter.bg/article/Takov--Nyama-da-vdigame-danatsi-i-taksi--Ima-dostatachno-prihodi-v-Sofiya--problemat-e-v-razpredelenieto/195404/2/0", "text": "На 27 октомври е време за промяна. Ние предлагаме по-добрия модел на управление на София. Това заяви кандидатът за кмет на район „Възраждане“ и за общински съветник от БСП Иван Таков в ефира на БНТ.  Той коментира теми свързани с бъдещето на София и район ‘’Възраждане'', както и проблемите, за които БСП има решение.   ‘'Не намирам за трудно да кажа добра дума за досегашното управление. Намирам за трудно да кажа нещо добра за отношението на администрацията към крайните квартали на София’’, заяви Иван Таков.   Кандидатът за кмет на ''Възраждане'' беше категоричен, че освен красиви забележителности в центъра на града ни, гостите на града трябва да могат да видят и красиви и уредени квартали, както са в повечето европейски държави и някои зад океана. ''Би ми се искало в крайните квартали да има качествена инфраструктура и развит културен живот’', допълни Иван Таков.    Той коментира, че още от 2015 групата на БСП е излязла с критика към управляващите, че София се развива на 2 скорости и това трябва да спре. ''Приоритети на Йорданка Фъндъкова за влизане в кварталите ги чувам от 4 години'', каза Иван Таков. '’Щяха да се строят паркинги, има нула за сега. Тази година се гласува изграждането на един паркинг в Надежда, който е с около 20-30 паркоместа’’, допълни кандидатът за общински съветник от листата на БСП. Той беше категоричен, че така наречението буферни паркинги около метростанциите имат друга функция.   ''Ние говорим за паркинги, които да свалят автомоблите от тротоарите. Това е основният проблем във ''Възраждане''. От разговорите с гражданите си личи, че това ги притеснява най-много. Паркира се по тротоари, улици и зелени площи, които са общинска собственост'', допълни Иван Таков.    Кандидатът за районен кмет увери, че решение има и то е ясно. ''Изграждане на паркинги, няма друго решение. И в цял свят е едно и също. Функцията на Центъра за градска мобилност беше замислена по този начин - с парите от пратеното паркиране да се изграждат паркинги. Всяка година се събират по 50-60 милиона'', категоричен е бе той. Таков обясни, че инфраструктурата е от времето на социализма, качествена е, но е на повече от 30-40 години. “На места няма дори осветление’’, допълни той.    “Нито ще вдигаме данъци, нито такси. Има достатъчно приходи, проблемът е в разпределението. Време е Столична община да мине към програмно бюджетиране. Бюджетът да е насочен към нуждите на хората, а не към нуждите на кмета и неговата администрация’’, категоричен е Иван Таков, който през изтеклия мандат на СОС бе заместник-председател на Комисията по финанси и бюджет. ‘'Последните 4 години нямаше нито един голям проект, който да мине без някакъв скандал. Ние бяхме 7 души в Общинския съвет, но нашите приоритети и виждания се чуваха’’, посочи той.    ''Усещаме, че промяната идва. Усеща се в настроението на гражданите. Сегашното управление е стигнало тавана на своя капацитет. Не виждаме нови, добри решения. Само се говори за недостига на общински жилища, а това е много важна тема за нас. Вече повече от 10 години говорим за мръсния въздух. София е един от градовете с най-мръсен въздух. Мерки се взимат, но те трябва да са много по-категорични. Необходимо е ново управление на София'', категоричен е Иван Таков.    На въпрос, свързан с неговото семейство, Иван Таков беше категоричен, че се гордее с фамилията си и тя нито му е помагала, нито му е пречела. “Аз в политически игри не участвам. Разчитам на знанията си и на личните си качества. Видно е какво съм направил и за партийната си организация и за района си през годините. Видно е какво съм направил и като общински съветник'”, каза в заключение Таков.", "date": "2019.10.11", "title": "Таков: Няма да вдигаме данъци и такси. Има достатъчно приходи в София, проблемът е в разпределението"}
{"url": "http://epicenter.bg/article/Pargov-podpisa-sporazumenie-za-podkrepa-na-BSP-za-mestniya-vot-s-4-partii-i-edno-grazhdansko-dvizhenie/195406/2/0", "text": "Лидерът на БСП - София Калоян Паргов подписа споразумение за подкрепа на листата на социалистите за общински съветници и на гражданския кандидат за кмет на столицата Мая Манолова с 4 партии и едно сдружение днес.   Подписите си под документа, освен него, поставиха Пламен Зарков от Национална републиканска партия, Добромир Задгорски от Общонароден комитет за защита на националните интереси, Мариела Модева от СНЦ \"Отечествен съюз\", Александър Цветков от Политическа партия \"Подем\" и Иван Гърнев от Политическо движение \"Социалдемократи\".   \"Всички тези партии и организации са от лявоцентристкия спектър. С подписването на това споразумение разтваряме допълнително ветрилото на подкрепата за кандидатите на БСП от листата за общински съветници, както и към Мая Манолова, коментира Калоян Паргов. - Така целим да привлечем повече избиратели и да успеем да осъществим промяната. Промяна за една нова перспектива, за която в нашата платформа имаме решения. Управлението на София има нужда от повече прозрачност, професионализъм и участие на гражданите\".   Според Калоян Паргов, обединението на левите партии и организации ще даде допълнителен заряд в кампанията и ще увеличи мотивацията. А всичко това, в крайна сметка, ще увеличи потенциала за победа на местния вот.   \"Сега левите са на ход, всички знаем какво трябва да направим. Десните вече се изчерпаха, коментира Александър Богданов от ПП \"Подем\". -  Левите имаме потенциал, трябва да превърнем София в град за живеене, а не в град за пребиваване\".    Иван Гърнев от Политическо движение „Социалдемократи\" добави, че е време да бъде сменено статуквото и София да бъде управлявана от кадърни хора, които мислят за гражданите. \"Готови сме да дадем подкрепа, сили и доверие за по-добрата кауза\", коментира той.   Проф. Мариела Модева от СНЦ \"Отечествен съюз\" каза, че подписването на днешното споразумение е важно, защото управлението, освен да служи на гражданите, трябва и хората да могат да упражняват контрол върху него. \"Нашата подкрепа за листата на общински съветници на БСП и за кандидатурата на Мая Манолова е продиктувана от доверието в платформата и от прозрачността, която тя обещава да осигури в управлението, коментира проф. Мариела Модева. - Който управлява София трябва да бъде контролиран, за да изпълни поетите ангажименти. Това е нов шанс София да заеме мястото си на важна европейска столица\".    Заместник-председателят на Националната републиканска партия Пламен Зарков оцени ролята на Калоян Паргов за обединението на левите и лявоцентристки организации за събаряне на статуквото в управлението на София. \"Трябва да променим качеството на живот в крайните жилищни квартали. Споразумението, което подписахме съвпада изцяло с нашата програма\", заяви той.    Добромир Задгорски от Общонароден комитет за защита на националните интереси добави, че в целия период на демокрацията председателстваната от него организация е подкрепяла БСП и нейната коалиция.   \"Сега сме обединени от една голяма цел - Мая Манолова да победи в надпреварата за кмет на София. Това е една от важните ни задачи като гражданска организация\", заяви той.   ", "date": "2019.10.11", "title": "Паргов подписа споразумение за подкрепа на БСП за местния вот с 4 партии и едно гражданско движение"}
{"url": "http://epicenter.bg/article/V-aptechnata-mrezha-oshte-nyama-protivogripni-vaksini-/195407/2/0", "text": "В аптечната мрежа в момента няма противогрипни ваксини, съобщи Николай Костов, председател на Асоциацията на аптеките в България, предаде БНР. В началото на следващата седмица се очаква доставка, но само на едната от двете ваксини:    „Това се случва всяка година в този период – октомври. Ваксинациите се извършват до към края на месеца – тогава е най-интензивно търсенето. Пазарът е около 140-150 хил. ваксини годишно“.    От Националното сдружение на общопрактикуващите лекари призоваха Министерство на здравеопазването да удължи до края на януари срока личните лекари да поставят безплатната противогрипна ваксина на хората над 69 години, тъй като законовият срок до началото на декември е кратък с оглед на това, че ваксинирането ще започне към края на октомври, посочи доц. Любомир Киров, председател на сдружението:    „По-късно се доставят ваксините. Това не е световна конспирация. Напротив. Направено е с добро – и последният новопоявил се щам да го има. Да може за тази програма да се удължи времето за прилагането й. Нека да продължи през целия януари“.    Световната здравна организация препоръчва ваксинацията да започне в България дори в първите седмици на януари, когато е пикът на грипната епидемия, стана ясно на международна дискусия по темата.", "date": "2019.10.11", "title": "В аптечната мрежа още няма противогрипни ваксини "}
{"url": "http://epicenter.bg/article/BSP--Agresiyata-ne-mozhe-da-zamesti-lipsata-na-argumenti-/195408/2/0", "text": "    На 10 октомври 2019 г., в ефира на Нова телевизия, се проведе дебат между кандидатите за кмет на община Русе. По време на дебата, а и след него \"агитката\", подкрепяща кандидата на ГЕРБ Диана Иванова, водена лично от председателя на общинската структура на партията Росен Даскалов, е демонстрирала поведение, присъщо на мутренска групировка - жестове на заплаха и думи, неприсъщи за политици, искащи доверието на избирателите.    Не отива на новия общински председател на ГЕРБ в Русе да отправя следните заплахи към представители на БСП: “око за око, зъб за зъб”, както и “отвън ви чака група хора и всички методи са позволени”. На призива да се държи културно, той е отговорил: “кой е казал, че съм културен”?    Неприятен факт за репутацията на Нова телевизия е, че не е бил спазен регламентът за брой на подкрепящите кандидатите, като са били допуснати в импровизираното студио повече хора в полза на ПП ГЕРБ. Напомняме им, че в качеството си на организатор на дебати, носят отговорност за неговата почтеност и равнопоставеност. Вчера за съжаление такива не са били осигурени.    Националният предизборен щаб на БСП оценява това поведение като поредния пример за стила на ГЕРБ за сплашване на опонентите си. БСП стои зад всички свои кандидати и заявява, че те няма да се влияят от това и ще продължат да водят чиста кампания, залагайки на аргументите в политическия дебат, не на агресия.  ", "date": "2019.10.11", "title": "БСП: Агресията не може да замести липсата на аргументи "}
{"url": "http://epicenter.bg/article/Pravitelstvoto-ne-vodi-pregovori-za-priemane-na-otpadatsi-ot-Italiya-/195411/2/0", "text": "Правителството не води преговори с Италия за приемане на отпадъци в България. Това съобщиха от Министерството на околната среда и водите. Повод за уточнението е информация в публичното пространство, че Рим преговаря с български компании за преработване на част от отпадъците на града.    \"Нито правителството на Република България, нито Министерството на околната среда и водите водят преговори с Италия за приемане на отпадъците, образувани в град Рим или други италиански градове\", се казва в изявлението.    Становището гласи, че отпадъци могат да бъдат внасяни у нас единствено с цел оползотворяване, но от заявителя се изисква да подаде набор от документи. Към момента в екоминистерството няма постъпили заявления за внос на отпадъци от Рим.      България е единствената страна в Европейския съюз, която е въвела ограничение за внос на отпадъци с цел предотвратяване на прекомерен внос, напомнят от министерството.    Целият текст на становището на МОСВ можете да видите   ", "date": "2019.10.11", "title": "Правителството не води преговори за приемане на отпадъци от Италия "}
{"url": "http://epicenter.bg/article/Karakachanov--Armiyata-e-gotova-da-zashtiti-darzhavnata-granitsa--ako-se-zasili-migratsionniyat-natisk-/195416/2/0", "text": "За първи път курсантите представят новите си униформи пред публика. От 2002 г. официалната курсантска униформа е премахната. Ние решихме да възстановим традицията, за да може тези млади момичета и момчета, които са избрали професията на командира, да имат самочувствие от първия ден, в който влизат във Висшето военно училище. Тук обучаваме не само командири за армията, но и лидери. От тези млади хора се очаква не само да бъдат добри командири, но да бъдат пример за подражание в цялото българско общество. Това каза министърът на отбраната Красимир Каракачанов в отговор на журналистически въпроси след тържествения ритуал по полагане на военна клетва от курсантите-първокурсници на Националния военен университет (НВУ) „Васил Левски“ във Велико Търново, съобщиха от пресцентъра на МО.    На въпрос за неизпълнения с 30% план прием в НВУ министър Каракачанов отговори, че в продължение на 30 години на воинската професия се е гледало пренебрежително и това отношение не може да се възстанови за година-две.    „Липсата на адекватно заплащане и на добри условия на труд, както и други проблеми, водеха години наред до незаинтересованост към професията на военнослужещия. Тази тенденция се обръща. През миналата година приетите кандидати да служат в армията са повече от напусналите. Недокомплектът в армията намаля с 200 човека в сравнение с миналата година“, съобщи той.    На въпрос за увеличения бюджет на Министерството на отбраната, който през тази година достига близо 4 милиарда лева, министър Каракачанов уточни, че 2 милиарда от тях представляват еднократен разход - те са за придобиването на нов тип изтребител. От следващата година се предвижда да се правят регулярно по около 200 милиона лева допълнителни разходи за двата проекта за нов тип модулен патрулен кораб и за нови бойни бронирани машини за Сухопътните войски.    Помолен да коментира изказванията на председателя на политическа партия АБВ Румен Петков за ремонта на самолети L 39, министърът на отбраната заяви:    „От много години насам за първи път всички самолетни платформи на българските ВВС се ремонтират и обновяват. Това са изтребителите МиГ-29, бомбардировачите Су 25 (осем вече заминаха за ремонт в Беларус), учебно-бойните самолети L 39, на които ще се обучават курсантите и младите пилоти, „Пилатус“ – след два дена ще открием модерен тренажор в Долна Митрополия, хеликоптерите Ми-17 и Ми-24, транспортните самолети „Спартан“ и вертолетите за флота. Няма такъв период в Министерството на отбраната, в който всички бойни платформи на авиацията да се възобновяват за действие.“    На въпрос има ли вероятност в скоро време България да се включи с военна сила в конфликта Турция – Сирия, министърът на отбраната категорично заяви:    „Нямаме работа там. Българските войници не могат да бъдат пушечно месо в експериментите, които стават в Близкия изток, и няма да бъдат. Отказали сме да изпратим войски в Сирия. Абсурд е сега да ги изпращаме заради конфликта. Но може би ще се наложи, ако се засили емиграционният натиск, отново да използваме армията за защита на границите. Направени са необходимите разчети, взаимодействието с Гранична полиция е много тясно. Знаете, че на няколко пъти до лятото на тази година имаше наши подразделения, които участваха в охраната на границата и сме готови по график при необходимост отново да ги вдигнем и да ги изпратим и да не допуснем България да бъде наводнена. Но към момента подобна заплаха няма. Наблюдаваме ситуацията и в Гърция – там, където има лагери близо до нашата граница, наблюдаваме движението на трафика на турска територия и още преди да се сформират подобни маси, които да тръгнат към България, ние ще ги установим и ще вземем необходимите мерки. Към момента няма движение на големи бежански групи към България. Вчера през целия ден е установен един опит за нарушение“.  ", "date": "2019.10.11", "title": "Каракачанов: Армията е готова да защити държавната граница, ако се засили миграционният натиск "}
{"url": "http://epicenter.bg/article/Tsvetomir-Zhekov--kandidat-kmet-na--Izgrev--Shte-izgradim-multifunktsionalno-igrishte-v-zh-k---Dianabad--/195420/2/0", "text": "  Кандидатът за кмет на район „Изгрев“ от ГЕРБ-СДС Цветомир Жеков се срещна с жители на района. Пред тях той подчерта, че ще продължи да работи за повишаване на стандарта на живот в района и за облагородяване на зелените площи в междублоковите пространства.    Жеков сподели, че подкрепата, която получава от хората по време на кампанията - му дава нови сили да продължи напред, за да реализира идеите и програмата си. Част от приоритетите му са насочени към изграждане на мултифункционално игрище в ж.к. „Дианабад“, изграждане на скейт и велопарк.    „Имаме план да изградим три нови фитнеса на открито на различни места в района. Ще поставим и 8 бетонови тенис маси. Програмата ми за следващ мандат на управление включва и основен ремонт на 4 игрища“, съобщи кандидат-кметът от ГЕРБ.    В срещите с жители на \"Изгрев\" участват и кандидатите за общински съветници Николай Стойнев и Диян Стаматов.  ", "date": "2019.10.11", "title": "Цветомир Жеков, кандидат-кмет на „Изгрев“: Ще изградим мултифункционално игрище в ж.к. “Дианабад” "}
{"url": "http://epicenter.bg/article/Ankara-potvardi-za-parva-zhertva-na-operatsiya--Izvor-na-mira--kyurdite-otvrashtat-s-raketni-udari-/195350/7/0", "text": "Турция потвърди за първа жертва на операция „Извор на мира“ в Северна Сирия, предава AFP, цитирана от \"Фокус\". При настъплението срещу кюрдските милиции са пострадали други трима военнослужещи, става ясно от изявление на Министерството на отбраната в Анкара, без да се привеждат допълнителни подробности.    Сражения са се водили на няколко места по около 120-километровия фронт, на който е разгърната операция, съобщиха по-рано от Сирийската обсерватория за човешките права (СОЧП) и източник от кюрдите.    Изявлението на МО бе разпространено след разменен огън от двете страни, при което всяка една от тях докладва за жертви от противниковия лагер. Седем цивилни, включително деветмесечно бебе, бяха убити при ракетен обстрел от страна на кюрдите по турските гранични градове в провинциите Шанлиурфа и Мардин. Близо 70 са ранени.    Според базираната във Великобритания СОЧП, която разчита на мрежа от източници в Сирия, най-малко 29 бойци и 10 цивилни са били убити в опустошената от войната страна от началото на турската операция.    По-рано телевизионният канла Al Mayadeen съобщи, че 14 турски войници са загинали в сражения с членове на водените от кюрдите „Сирийски демократични сили“ (СДС) в района на град Рас ал Айн в сирийската провинция Хасака. СДС заяви също, че са унищожени четири турски танка в покрайнините на сирийския град Тел Абаяд.    Новата, трета по ред трансгранична операция на Турция в Северна Сирия трябва да бъде подкрепена, при условие че страната улесни безопасното завръщане на близо четири милиона бежанци, които е приела на своя територия от съседната държава. Това подчертаха от пресслужбата на министър-председателя на Унгария Виктор Орбан, предава турската държавна информационна агенция Anadolu Agency.    Говорителят на Обран - Гергели Гуляс, подчерта, че Унгария е обмисляла вето на декларация на Европейския съюз, приета от всички други страни-членки, която осъжда военната намеса на Турция в Северна Сирия, но в крайна сметка е решила да я подкрепи. Причината е, че страната му отказва да приеме войната като начин за решаване на проблеми между държавите. Ако обаче Турция иска да върне сирийските бежанци, които е приела, то тогава инициативата й за започване на операция трябва да бъде подкрепена, добави Гуляс.    ЕС трябва да води диалог с Турция, за да се избегне нова вълна от мигранти към Стария континент, заяви на свой ред унгарският външен министър Петър Сиярто.    В момента Турция е прила около 3,6 милиона сирийски бежанци, повече от която и да е друга държава в света. Досега Анкара е изразходвала 40 милиарда долара за бежанците, според официалните данни на Анкара.  ", "date": "2019.10.11", "title": "Анкара потвърди за първа жертва на операция „Извор на мира“, кюрдите отвръщат с ракетни удари "}
{"url": "http://epicenter.bg/article/Stotitsi-zhiteli-zapochnaha-da-napuskat-rayoni-na-Siriya/195357/7/0", "text": "Стотици цивилни започнаха да напускат райони на Сирия, след като турската армия предприе офанзива по въздух и суша срещу територии, населени с кюрди в северната част на страната.   Турските сили са обградили градовете Рас ал-Аин и Тал Абяд и хуманитарните агенции се опасяват, че броят на бежанците оттам може да достигне стотици хиляди.   Засилва се международният натиск върху Турция да прекрати атаката. Турският президент Реджеп Ердоган каза, че операцията е с цел да се създаде зона за сигурност, свободна от кюрдски милиции, където ще бъдат настанени сирийски бежанци.   Сирийските кюрди бяха ключов съюзник на Съединените щати в битката срещу \"Ислямска държава\", но Анкара ги смята за терористи заради връзките им с кюрдите.   Източник: бТВ", "date": "2019.10.11", "title": "Стотици цивилни започнаха да напускат райони на Сирия"}
{"url": "http://epicenter.bg/article/Donald-Tusk-osadi-zaplahata-na-Erdogan-za-nova-bezhanska-valna-/195383/7/0", "text": "Председателят на Европейския съвет Доналд Туск заяви днес, че Турция трябва да разбере опасенията на ЕС, че действията на Турция може да доведат до хуманитарна криза, предаде Ройтерс, цитирана от БНР.    Офанзивата на Анкара в Северна Сирия навлезе в третия си ден. Убити са стотици души, а десетки хиляди бягат от региона.    „Турция трябва да разбере, че нашето основно безпокойство е, че нейните действия може да доведат до още една хуманитарна катастрофа“, каза Туск в Никозия, където е на посещение.    „Никога няма да приемем бежанците да бъдат използвани като оръжие и като метод за изнудването ни. Вчерашните заплахи на Ердоган са абсолютно неуместни“, допълни полският политик.  ", "date": "2019.10.11", "title": "Доналд Туск осъди заплахата на Ердоган за нова бежанска вълна "}
{"url": "http://epicenter.bg/article/Albanskiyat-premier--Gadi-mi-se-ot-tazgodishniya-Nobelov-laureat-za-literatura-/195384/7/0", "text": "Гади ми се, когато чуя кой е носител на Нобеловата награда за литература за тази година. Това е написал албанският премиер Еди Рама в Twitter, предаде РИА Новости, цитира Новини.бг   Министър-председателят е отправил остри критики към хората, които са присъдили най-престижния приз за постижения в словесното творчество на австрийския писател Петер Хандке. \"Нима в Скандинавския полуостров толерират расизма, като дават отличие на човек, открито защитавал геноцида срещу албанците?\", е попитал реторично балканският политик.    Авторът от членката на Европейския съюз е бил яростен критик на операцията срещу Съюзна Република Югославия на НАТО (сегашните държави Сърбия, Черна гора и Косово) през 1999 г. Той е правил изказвания в подкрепа на Белград за политиката му спрямо албанците в бившата сръбска провинция. Австриецът също е присъствал на погребението на починалия през 2006 г. бивш сръбски президент Слободан Милошевич.    Новината за Нобела на Хандке е била посрещната с радост в Сърбия. \"Наградата е отишла в ръцете на правилния човек. Аз се радвам и за Хандке, и за Олга Токарчук (полската писателка, обявена вчера за лауреат Нобеловата награда за литература за 2018 г.)\", е заявил сръбският автор Драган Великич.    Хандке е благодарил на почитателите си сред сърбите. Аз се радвам, че сърбите не се интересуват само от Новак Джокович, е посочил още той, цитиран от белградското радио Б92.", "date": "2019.10.11", "title": "Албанският премиер: Гади ми се от тазгодишния Нобелов лауреат за литература "}
{"url": "http://epicenter.bg/article/Zaharova--Rusiya-i-Kitay-vizhdat--rakata-na-edin-gospodar-quot--v-informatsionnata-voyna-sreshtu-tyah-/195385/7/97", "text": "Русия и Китай виждат „ръката на един господар\" в информационната война, разгърната срещу тях от западните страни. Това съобщи говорителят на Министерството на външните работи на Руската федерация Мария Захарова след консултации с директора на отдела за информация и преса на китайското външно министерство Хуа Чунин, предават TACC и Агенция \"Фокус\".    „Ние виждаме ръката на един господар - и в Русия, и в Китай, в контекста на намеса във вътрешните работи\", подчерта Захарова.    По думите ѝ в Русия е извършена много работа за анализ на информационните материали.    „Подобна работа беше извършена и от китайската страна. Разменихме мнения и тези изявления от първостепенно естество, които направихме, намериха очевидното им потвърждение - това е подкрепено от западните ни колеги, преди всичко САЩ, както и от държавите, които условно наричаме колективния Запад“, поясни руският дипломат.    „Това са механизмите на Алианса, както и поотделно, редица западни държави, които за наше голямо съжаление участват активно в това, въпреки декларирания ангажимент за зачитане на суверенитета на страните и за подкрепа на политика на ненамеса“, добави Захарова.    „Още веднъж казвам, че сме разменили конкретни примери и конкретни материали и стигнахме до извода, че почеркът е един и същ“, обобщи официалният представител на руското външно министерство.  ", "date": "2019.10.11", "title": "Захарова: Русия и Китай виждат „ръката на един господар\" в информационната война срещу тях "}
{"url": "http://epicenter.bg/article/Vladimir-Putin--Teroristite-se-stremyat-da-sazdadat-novi-kreposti-na-Balkanite/195396/7/0", "text": "След поражението в Сирия, терористите се стремят да създадат нови крепости - на Балканите, в Югоизточна Азия и по южните граници на страните от Организацията на независимите държави. Това предупреди държавният глава на Руската федерация Владимир Путин на заседание на Съвета на държавните ръководители на Организацията на независимите държави в Ашхабад, говорейки за важността на борбата с терористичната заплаха. Текстът на речта на руския лидер е публикуван на официалната интернет страница на Кремъл, предава TACC, цитирана от Агенция \"Фокус\".    „След като бяха победени в Сирия, много бойци се прехвърлиха в други региони, където се стремят да създадат нови крепости - на Балканите, в Югоизточна Азия и, разбира се, за съжаление за нас, по южните граници на ОНД\", заяви руският президент. Той подчерта, че борбата с тероризма е приоритено направление в отношенията на страните от ОНД и е много важно усилията да са обединени. Президентът добави, че ще бъде утвърдена програма за противодействие на проявите на екстремизъм за близките три години.    По-рано през деня Путин изрази съмнение, че след започването на новата си, трета по ред операция в Северна Сирия, Турция ще може да запази контрола над терористичната организация „Ислямска държава“ в района.    „В северната част на Сирия има райони, където са концентрирани членове на „Ислямска държава“. Те все още се охраняват от кюрдски военни части. Сега турската армия влиза там, кюрдите отпадат от тези лагери, джихадистите може просто да се разпръснат. Не съм сигурен дали и колко бързо турската армия може да поеме контрола над ситуацията\", подчерта президента на Руската федерация.    Той добави, че според Главното управление на разузнаването на Генералния щаб на Русия „в района има стотици хиляди бойци\". Говорейки за страните от ОНД, Путин подчерта, че ситуацията е реална заплаха за тях.    „Къде ще отидат те (бойците)? През територията на Турция и други територии те ще навлязат дълбоко в Сирия до райони, които не са контролирани от никого, тогава през Иран ще се преместят към други страни от региона. Трябва да разберем това, да знаем и мобилизираме ресурсите на нашите специални служби, за да спрем възникващата нова заплаха“, добави Путин.", "date": "2019.10.11", "title": "Владимир Путин: Терористите се стремят да създадат нови крепости на Балканите и в Азия"}
{"url": "http://epicenter.bg/article/Turtsiya--Dadohme-zhertva-v-Siriya/195398/7/0", "text": "Дадохме жертва в Северна Сирия. Това е казал турският военен министър Хулуси Акар, предаде Би Би Си, цитира Новини.бг   Днес от Анкара са признали, че неин военен е загинал в боевете срещу кюрдски милиции в близкоизточната страна. \"Ликвидирани са 277 терористи\", е допълнил ръководителят на силовото ведомство.    Турската армия е започнала акцията \"Извор на мира\" на 9 октомври 2019 г. Действия са били мотивирани с твърдението на Анкара, че действащите в райони военни формирования на ираноезичното население са филиали на обявената от Европейския съюз, САЩ, Турция и други държави за терористична организация Кюрдска работническа партия (ПКК).    Информацията за хода на бойните действия, която постъпва, е противоречива.    Така например, базираната в Лондон Сирийска обсерватория за защитата на правата на човека е съобщила, че за изминалите два дни са били убити 23-ма кюрди и шестима бойци от подкрепяната от Турция Сирийска свободна армия.    Кюрдски медии, от своя страна, са обвинили администрацията на Реджеп Ердоган в смъртта на поне девет цивилни, а също и в преувеличаване на успехите си.", "date": "2019.10.11", "title": "Турция: Дадохме жертва в Сирия"}
{"url": "http://epicenter.bg/article/Nositel-na-Nobelova-nagrada--Shte-otkriem-izvanzemen-zhivot-v-sledvashtite-30-godini/195400/7/0", "text": "Носителят на Нобелова награда за физика за 2019 г. проф. Дидие Кело заяви, че човечеството ще открие извънземен живот в следващите 30 години, пише “Индипендънт”.   “Не мога да повярвам, че ние сме единствените живи същества в цялата вселена. Има прекалено много планети, прекалено много звезди, а химията е приложима навсякъде”, заяви той в интервю за “Телеграф”.   Той пояснява, че извънземен живот не означава малки зелени човечета и, че той може да бъде под формата на микроорганизми.   Проф. Кело получи “Нобел” за физика заради това, че през 1995 г. е открил първата екзопланета. От неговото откритие насам, учените са установили повече от 4100.   Кело е убеден, че до 100 години със сигурност ще имаме доказателства за извънземен живот, но ако в следващите 30 години технологиите продължат да се развиват със същото темпо, това ще стане много по-рано.", "date": "2019.10.11", "title": "Носител на Нобелова награда: Ще открием извънземен живот в следващите 30 години"}
{"url": "http://epicenter.bg/article/Mazh-s-nozh-napadna-hora-do-targovski-tsentar-v-Manchestar--petima-postradaha--ima-arestuvan/195410/7/0", "text": "Петима души пострадаха, след като мъж с нож ги нападна пред търговски център в британския град Манчестър. На място веднага са пристигнали полиция и спешни екипи.  Посетителите на мола са евакуирани, след инцидента, съобщават местни медии. На кадри в социалните мрежи се вижда, че нападателят е заловен пред сградата.  Не се съобщава за жертви.   Антитерористичният отдел на британската полиция пое разследването на предполагаемото нападение с нож с търговски център в Манчестър, при което са пострадали петима души, предава телевизионният канал Sky News, цитира агенция „Фокус“. Има арестуван по подозрение за нападението, съобщи местната полиция.   „Мъж на 40-те години е арестуван по подозрение за сериозно нападение. Той е взет под стража за разпит“, поясни представител на правоохранителните органи.   Полицията в Манчестър потвърди, че се намира на мястото на инцидента. Появиха се кадри от местопроизшествието, на които се вижда как представител на органите на реда насочва пистолет към мъж, лежащ на земята.   Медиците отказаха да коментират характера на нараняванията на лицата, потърсили помощ след атаката.    ", "date": "2019.10.11", "title": "Мъж с нож нападна хора до търговски център в Манчестър, петима пострадаха (Видео)"}
{"url": "http://epicenter.bg/article/Polskata-nobelistka-za-literatura-kam-sagrazhdanite-si--Glasuvayte-za-promyanata-/195414/7/0", "text": "Носителката на Нобелова награда за литература за 2018 г., полякинята Олга Токарчук, призова сънародниците си да гласуват на парламентарните избори в неделя за демокрацията и за промяна на политически курс в страната, предаде АП, цитира Новини.бг    В среща вчера с читатели и журналисти в Германия, само часове след като бе обявена за лауреат, писателката бе попитана дали желае да се обърне към някого. И тя отговори на английски: Бих желала да кажа на моите приятели, на хората в Полша; нека гласуваме правилно за демокрация.    Токарчук обясни, че парламентарните избори могат да променят бъдещето на Полша. Писателката е твърд противник на правителството на консервативната партия \"Право и справедливост\" (ПиС), отбелязва АП.    Според социологическо изследване, цитирано от Ройтерс, ПиС и нейните съюзници ще вземат в неделя 40 на сто от гласовете, докато главната опозиционна сила - \"Гражданската коалиция\" - ще спечели само 26 на сто. \"Левицата\" ще получи 12 процента от вота, а обединението на Полската селска партия с блока \"Кукиз 14\" и крайнодясната \"Конфедерация\" - по 7 процента.", "date": "2019.10.11", "title": "Полската нобелистка за литература към съгражданите си: Гласувайте за промяната!"}
{"url": "http://epicenter.bg/article/-Shpigel--Atentatorat-ot-Hale-e-napravil-samopriznaniya/195415/7/0", "text": "27-годишният Щефан Балиет, който атакува синагога в немския град Хале и уби двама души, е направил самопризнания. Това твърди онлайн изданието на „Шпигел“, позовавайки се на свои източници.  В разпита, който продължил часове пред федералния съд в Карлсруе, той е дал изчерпателна информация, като е признал, че е действал от десноекстремистки и антисемитски мотиви.  Атентатът, който разтърси цяла Германия, стана в четвъртък, 10 октомври. Припомняме, че извършителят направи опит да атакува синагогата в града, когато там е имало 50 човека по повод един от най-почитаните религиозни празници в еврейския календар Йом Кипур. След неуспеш опит да проникне в храма, той стреля по улицата. Жертвите са 40-годишна жена и 20-годишен младеж. Има и ранени.  Главният прокурор Петер Франк определи нападението като „терор“. Според него извършителят е искал да предвизвика масово клане. Обвинението е за двойно убийство и за опит за убийство на много хора.  Политическият елит на Германия реагира много остро на атаката в Хале. Вътрешният министър Хорст Зеехофер нарече случилото се „позор за цялата страна“. Канцлерът Меркел заяви, че е „шокирана и депресирана от престъплението“.   Председателят на Централния еврейски съвет Йозеф Шустер отправи обвинения към полицията: „Скандално е, че полицията не е пазела синагогата в Хале в празничен ден, какъвто е Йом Кипур“.   Израелското посолство в Берлин определи атаката като „брутално терористично нападение“. Премиерът Бенямин Нетаняху реагира с думите, че атаката „в свещен за нашия народ ден“ е „още един израз на антисемитизъм в Европа“. Сред терористичното нападение Европейската комисия призова днес, 11 октомври, всички страни-членки за достатъчно добра защита на еврейските институции, както и за поемане на финансирането на защитните мерки. Писмото с настояването е изпратено до всички страни от Евросъюза. По думите на европейския координатор по въпросите на антисемитизма към ЕК имало страни, „където има какво да се желае в това отношение“. ", "date": "2019.10.11", "title": "„Шпигел“: Атентаторът от Хале е направил самопризнания"}
{"url": "http://epicenter.bg/article/Boris-Dzhonsan-za-atakata-v-Manchestar--Shokiran-sam/195418/7/0", "text": "Аз съм шокиран от това, което стана в Манчестър, е заявил британският премиер Борис Джонсън.    Министър-председателят на Обединеното кралство е пожелал бързо възстановяване на пострадалите. \"Моите мисли са с ранените и техните близки. Благодарение на бързата реакция на нашите служби бе предотвратено по-тежко престъпление\", е написал той в Twitter.    Неустановено на този етап лице днес е нападнало няколко души край мол в северния английски град. По последни данни ранените са били петима.   Източник: Новини.бг", "date": "2019.10.11", "title": "Борис Джонсън за атаката в Манчестър: Шокиран съм"}
{"url": "http://epicenter.bg/article/Zoran-Zaev--Balgariya-shte-podkrepi-zapochvane-na-pregovori-s-ES-/195424/7/0", "text": "Премиерът Зоран Заев очаква София да подкрепи началото на преговорите за присъединяване на страната ни с ЕС, което също е и задължение, съгласно Договора за приятелство, добросъседство и сътрудничество. „Българският и македонският народ са приятелски народи. Ние политиците трябва да им служим. Вярвам, че България ще подкрепи получаването на дата за началото на преговорите за Република Северна Македиония с ЕС - толкова дългоочаквано решение вече 15 години. Това също е задължение според Договора, който имаме, за което трябва да се погрижат и двете страни. Щастлив съм, че постигнахме този Договор за приятелство, добросъседство и сътрудничество. Той обхвана важни глави (в нашите двустранни отношения) досега. Вероятно сме спрели на не толкова лесна глава, която трябва да разрешим чрез комисии, създадени от двете страни. Ние възнамеряваме да продължим да решаваме проблемите и да намерим начин, по който и двете страни, и двата народа да излязат победители, заяви Заев на пресконференция след церемонията по връчването на наградите на „11 октомври“ в парламента, предаде агенция „Фокус“. Според него идентичността не е проблем, който може да се договоря през 21 век и България разбира това.   Идентичността не е въпрос, който се договаря през 21 век. Съвременна европейска България, аз вярвам, че разбира това. Вярвам, че чрез решаването и прилагането на Договора с Република България ще намерим решенията и на тези въпроси, защото идентичността е усещане. Те го признават, аз се оплаквам на премиера Борисов, който е европейски политик и който на една от нашите пресконференции в София, но също спомената и тук „македонския народ“, защото през 21-ви век наистина не е възможно ограничаване на проблемите на идентичността. Със сигурност нетърпеливи за по-бързо решение на всеки един от тези въпроси те поставиха тези декларативните очаквания, споразуменията трябва да имат реализация, но не трябва да бъдат пречки, каза Заев. Интересът на Македония да започне преговори с ЕС, добави премиерът, е не само наш интерес, но и интересът на целия регион, интересът и на България, което е гаранция за мир, стабилност, сигурност, бъдеще, икономика, сътрудничество и др. и че той вярва, че те ще се ръководят от този интерес.   Ще отворим главите в годините напред. Имайки предвид, че с години трябва да уреждаме Договора с България и да го прилагаме, трябва да уреждаме подробностите на Договора с Гърция и да го прилагаме. Това е задължение, но също и право на двете страни, така че е логично българската страна да очаква, македонската страна очаква, гръцката страна очаква реализацията на споразуменията, защото чрез тяхното изпълнение укрепваме приятелството и създаваме условия за насърчаване на сътрудничеството, каза Заев. Според него играта на думи и формулировки в изявленията е нещо, което трябва да се има предвид, но относно причината за натиска, преди да се вземе решение, трябва да се има предвид, че България е в изборна година. „Вярвам, че в бъдеще ще бъдем още по-приятелски настроени, за да изпълним задълженията на двете страни и да се подкрепяме. Очаквам България и Гърция да са авангардът в подкрепа на преговорите за присъединяване към ЕС, подчерта премиерът. Запитан от въпрос на журналист, Заев казва, страната запазва македонския език, който е регистриран от ООН и е признат навсякъде.   Относно позицията на Франция Заев казва, че уважава възгледите на отделните страни и че дебатът е отворен за бъдещи методологически подходи към процеса на преговори, но не очаква той да бъде пречка за получаване на дата на преговори.   „Франция е голям приятел на Република Северна Македония. Според информациите, с които разполагаме се търси методология, която ще ускори преговорите, но може и да ги забавя, когато страните се провалят. И това е честна позиция, защото ние не просто искаме да преговаряме, да отваряме и затваряме глави, а искаме да се трансформираме към по-добро и да станем равнопоставени във всички възможни отношения с държавите и народите от Европа. Вярвам, че поради необходимостта Франция и други държави да въведат такава методология, обаче, това няма да бъде пречка за решението за започване на преговори за присъединяване към ЕС.   Днес няма държава, която да е член на ЕС или да води преговори с ЕС, която е направила повече от Република Северна Македония, за да се вземе правилното решение за започване на преговори, заяви Заев, подчертавайки, че е оптимист и не би искал да бърза с каквито и да било изводи.", "date": "2019.10.11", "title": "Зоран Заев: България ще подкрепи започване на преговори с ЕС "}
{"url": "http://epicenter.bg/article/ES-i-Obedinenoto-kralstvo-se-sporazumyaha-da-zasilyat-diskusiite-prez-uikenda/195427/7/0", "text": "Мишел Барние, главен преговарящ на Европейската комисия, проведе тази сутрин конструктивна среща със Стив Баркли, държавен секретар на Великобритания, отговарящ за излизането на страната от ЕС, се посочва в официално изявление на двамата преговарящи, предаде БНР.      \"Този следобед Мишел Барние информира за постигнатите резултати посланиците на 27-те страни-членки на ЕС. Скоро той ще информира и Управляващата група по Брекзит на Европейския парламент.    ЕС и Обединеното кралство се споразумяха да засилят дискусиите през следващите дни.    Позицията на ЕС остава същата: трябва да има правно оперативно решение в Споразумението за оттегляне, чрез което да се избегне твърда граница на остров Ирландия, да се защити цялата ирландска островна икономика и Споразумението \"Разпети петък\" (Белфасткото споразумение от 10-ти април 1998 година) във всичките му измерения, както и защита на целостта на Единния европейски пазар.    Европейската комисия ще направи равносметка с Европейския парламент и държавите-членки отново в понеделник с оглед на подготовката на Съвета по общи въпроси (за Член 50 от Европейския договор) във вторник сутринта\".    Според източници на Ройтерс Мишел Барние е заявил на държавите-членки от ЕС, че Великобритания е променила позицията си, приемайки, че предлаганата т Лондон замяна на ирландския предпазен механизъм не може доведе до създаването на митническа граница на остров Ирландия.    \"Що се отнася до митницата, те признаха, че решението не може да доведе до създаването на граница в Ирландия\", заяви неназован европейски дипломат и добави, че това е причината Барние да се срещен с европейските посланици в Брюксел, за да оправдае навлизането в засилени преговори с Великобритания през уикенда.    Други двама висши дипломати от ЕС посочиха пред Ройтерс, че възможното решение може да включва два елемента: запазване на Северна Ирландия в митническия съюз на Обединеното кралство и в същото време да се гарантира, че митническите и регулаторните проверки ще се извършват заедно.    Според неотдавнашно предложение на Обединеното кралство регулаторната граница ще се движи в Ирландско море между Северна Ирландия и Великобритания. Източниците на Ройтерс казаха, че те разбират, че митническите проверки могат да се извършват там, както и според планът, който се обсъжда сега.    Това представлява промяна спрямо последните дискусии между ЕС и Обединеното кралство, при които Лондон предложи да се извършват разпръснати из целия остров Ирландия митнически проверки, което обаче беше отхвърлено от Единния блок като неработоспособно предложение, което не предлага достатъчно защита на единния европейски пазар.    Междувременно френският президент Еманюел Макрон намекна, че \"следващите няколко часа\" могат да бъдат решаващи по отношение на възможността за пробив по Брекзит сделката.    На въпрос на репортер на Ройтерс дали има \"проблясък на надежда\" по отношение на споразумение за Брекзит, Макрон отговори: \"Нека изчакаме следващите няколко часа\".", "date": "2019.10.11", "title": "ЕС и Обединеното кралство се споразумяха да засилят дискусиите през уикенда"}
{"url": "http://epicenter.bg/article/Petima-ubiti-pri-strelba-s-minomet-v-Turtsiya/195435/7/0", "text": "Двама цивилни бяха убити в петък при минометна атака на кюрдски бойци на турска територия, съобщи Анадолската агенция, цитира Канал 3.   Смъртта е настъпила, когато снаряд е ударил къща в град Суруч, в съседство с Кобане в Сирия, който е под контрола на кюрдските милиции Отреди за защита на населението (ОЗН).    Кобане беше мястото на голяма, продължила месеци, битка през 2017 и 2018 г. от кюрдските сили за възобновяване на контрола върху града, контролиран по това време от джихадистите от \"Ислямска държава\".    Турция започна военна офанзива в сряда срещу ОЗН, която счита за \"терористично\" продължение на кюрдските бунтовници в Турция.    Министърът на отбраната Хулуси Акар заяви, че досега 342 \"терористи\" от ОЗН са били убити по време на операцията, съобщава Анадолската агенция.    \"Операцията върви по план\", каза той. \"Ние сме изключително внимателни, за да гарантираме, че няма да бъдат нанесени вреди на цивилни\".    Турските медии по-рано съобщиха, че двама журналисти са ранени при стрелба от кюрдска страна в друг граничен град Нусайбин в провинция Мардин.    Кюрдските сили обстрелваха турските гранични градове през целия ден в четвъртък, при което бяха убити петима цивилни.", "date": "2019.10.11", "title": "Петима убити при стрелба с миномет в Турция"}
{"url": "http://epicenter.bg/article/Beliyat-dom-ofitsialno-nominira-Dzhon-Salivan-za-poslanik-v-Moskva-/195444/7/96", "text": "Президентът на САЩ Доналд Тръмп обяви в петък номинацията на първия заместник държавен секретар на САЩ Джон Съливан за посланик в Руската федерация. Това се казва в изявление, публикувано в петък от Белия дом, цитирано от TACC и Агенция \"Фокус\".    \"Днес президентът Доналд Тръмп обяви намерението си да определи следните лица на ключови длъжности в администрацията си: Джон Джоузеф Съливан (от Мериленд) - извънреден и пълномощен посланик на Съединените американски щати в Руската федерация\", се казва в съобщението.   Според дипломатически източници Москва се е съгласила с предложената кандидатура на дипломата от кариерата. Сега Съливан трябва да бъде одобрен за поста на ръководител на американската дипломатическа мисия в Москва от Сената на САЩ.  ", "date": "2019.10.11", "title": "Белият дом официално номинира Джон Съливан за посланик в Москва "}
{"url": "http://epicenter.bg/article/SASht-izprashtat-oshte-3000-voennosluzheshti-v-Sauditska-Arabiya-/195446/7/96", "text": "Съединените щати изпращат подкрепления от 3000 военнослужещи в Саудитска Арабия, съобщиха Франс прес и БНР.    Заедно с войниците, за Рияд са изпратени 2 противоракетни батареи \"Пейтриът\", система за прехващане на балистични ракети и 2 ескадрили изтребители, съобщи шефът на Пентагона Марк Еспър.    През лятото Вашингтон оторизира изпращането на 5000 войници в Саудитска Арабия.    Подкрепленията са необходими за засилване на отбраната на петролната инфраструктура, която бе атакувана на 14 септември.  ", "date": "2019.10.11", "title": "САЩ изпращат още 3000 военнослужещи в Саудитска Арабия "}
{"url": "http://epicenter.bg/article/Ivan-Radenkov-razkriva--Vkusat-na-priklyucheniyata-/195370/6/0", "text": "След успеха на „Котаракът Франт и загадъчният остров“ известният детски писател Иван Раденков се завръща с ново вкусно-сладко заглавие. Във „Вкусът на приключенията“, издавана от „Ентусиаст“, авторът разказва 10 истории за лакомници, които не само ще разсмеят малките читатели, но със сигурност ще разбудят вълчия им апетит! Оригиналните илюстрации на Яна Казакова допълнително ще изострят желанието им за кулинарно-литературни приключения, а ехото на „палачин-палачин-чин-чин-чинките“ ще отеква дълго след затварянето на книгата. Свежарска като зелена салата от домашната градинка, бухнала като питка, мека и пръхкава, още топла – топла, „Вкусът на приключенията“ ни среща с герои като доматените пирати, мечето Крайшник и коричкозаврите, прасето Жан-Пиер, Джо Хрътката и палачинковото чудовище. Но не бива да се заблуждаваме от на пръв поглед хумористичните им имена – тази книга идва със стриктни инструкции за употреба. Тя е: като шоколад – трябва да внимаваме да не полепне по пръстите;  като сладолед – препоръчително е да четем бързо, че ще се разтопи;  като сладкиш – задължително е да използваме културно салфетка, но никога да не изтриваме усмивката си! „Вкусът на приключенията“ е отлична гарнитура за всяко хубаво похапване. Според автора тази забавна книжка трябва да се държи близо до масата, на рафта със сладката или в долапа с брашното.   „А когато седнете да хапвате, извадете я и прочетете по едно разказче на семейството: за да стане по-вкусна храната и да грейне лакомо пламъче в очите на децата. Изяжте я с кориците и си поискайте допълнително!“ Премиерата на книгата, след която всяко дете ще си тръгне с пълно търбухче, ще се състои на 26 октомври от 11:00 ч. в Книжен център „Гринуич“, бул. „Витоша“ 37.      Иван Раденков... хруп-хруп...  О, извинете! Иван Раденков е изявен български лакомник, между другото и далечен братовчед на Палачинковото чудовище. М-м-може би сте чували, че без да се притеснява нито от коричкозаврите, нито от доматените пирати... мляс-мляс... той пише смело за всички техни приключения и си позволява... гриз-гриз... най-спокойно да ги осмива в разкази с картинки.", "date": "2019.10.11", "title": "Иван Раденков разкрива „Вкусът на приключенията“"}
{"url": "http://epicenter.bg/article/Prof--Lyubomir-Halachev--Paradigma/195375/6/0", "text": "Преди сто години животът на селяните е бил много тежък. Природа, организация на труда, общо състояние на държавата, беден пазар - всичко е било против селянина-земеделец. Тогава основата на живота, както се казва парадигмата, е била: пести и оцелявай. Имено затова нашият поет е написал: „И лучец яж, водица пий- и пак поглеж! Дий! Дий, воле , дий!“ Сега парадигмата е друга – печели и богатей! Всеки, който е по-умен, по-образован, по-подготвен да се бори с живота може да успее. И не само да успее, но и да забогатее. Но аз си спомних за това велико стихотворение по съвсем странен повод вчера, докато чаках на опашка в магазина. Пред мен възрастна жена носеше парче сирене, кофичка мляко и две връзки лук. Продавачката пресметна и каза сумата.  Колко?- не можа да повярва жената.- Колко?  И се вгледа в монитора на касата. Ето, вижте – търпеливо започна да обяснява продавачката и бавно изреди цената на стоките.  Две връзки лук колко струват?- отново запита жената.  Два и четирийсет- отговори спокойно продавачката. Ооо, не мога – поклати глава жената, върна лука, плати останалата сметка и излезе, като продължаваше да поклаща неразбиращо глава.  Именно тогава в съзнанието ми възникна познатото от ученическите уроци по литература стихотворение което заклеваше бедния селянин да яде лук, сух хляб и да ги преглъща с вода, та да може да навакса на тежкия живот. Ех, казах си аз, парадигмата се смени, но лукът отпадна от тази класическа хранителна диета. Останаха хлябът и водата. Само че не е ясно кое е евтиното в тях. Водата, като погледнеш, е доста поскъпнала напоследък- в бележката има довеждане на водата, отвеждане на водата, канализация, ремонти, разпределение- и накрая сумата става така разводнена, че плащаш много без да разбираш за какво плащаш. Хлябът също - той така поскъпна, че ако не го продават по триста или четиристотин грама, хората може би няма да го купуват. Сметката им на килограм въобще не излиза! То, дето се казва и без много храна, с хубава вода и чист въздух също може да се издържи определено време. Лошото е, че и въздухът, понеже вече е пълен с мръсни частици, трябва да се пречиства и това допълнително оскъпява живота на жителите на големите градове. И не само на градовете, защото в селата пък палят печки зимно време на твърдо гориво и там вместо по-чист въздухът е още по-мръсен. Казаха, че ще поставят по някаква програма специални електронни измерители та навсякъде да се знае колко точно е мръсен въздухът. Ама тези измерители по някакъв начин трябва да се платят – и това може би ще стане чрез някоя нова такса наречена „чист въздух“. И понеже няма как да дишаш отделно от останалото население, ще трябва всички да плащаме тази такса. Ние вече я плащаме, нали към европейския съюз плащаме за вредните емисии, десетки милиони годишно. Така, че това което трябва за въздуха си го плащаме. Въпросът е какво остава безплатно и както се казва еднакво за всички! Много неща! Първо- безплатни са проблемите! Получавате ги без да разберете откъде идват но най-важното- без да плащате за тях.  Например- проблемът с пътищата. Каквото и да правите, където и да ходите трябва да минете по някой път. Пътищата в България сега са по-добри,, отколкото преди двайсет години, но са по-лоши от пътищата във всяка една друга европейска държава. Наскоро минавах през Северна България, покрай река Дунав. В един участък пътят силно ми заприлича на пътя в Северен Мозамбик по време на гражданската война от 80-те години. Както и да въртиш волана, накрая попадаш в някоя дупка. И нямаше значение дали минават бедни хора или богати хора с луксозни коли- пътят беше еднакво отвратителен за всички. Така, че в това отношение сме равни. Също така безплатни са проблемите с електричеството. В смисъл, получаваме ги без да плащаме допълнително за тях. На много места през цялата година електричеството прекъсва когато и както си поиска. Ние знаем, че за това има множество причини. Но когато плащаме таксите тези причини сякаш изчезват – и ние си плащаме тока без да мислим за причините да не го плащаме. Разбира се и тука има някои отклонения – преди десетина години ми разказаха покъртителна история за кражба на ток. В някакъв стар склад в Горна Оряховица местният инкасатор заварил по средата на деня съблечени по фланелки мъже да играят бурно белот и да пият ракия. Той не им направил забележка, че посред бял ден не са на работа, ами си прахосват силите в игра на белот и пиене на ракия. На него му направило по-силно впечатление, че мъжете били по фланелки, а навън било двайсет градуса под нулата – знаете, в Северна България понякога става студено през зимата. Инкасаторът влязъл в този склад, защото в района му се губел много ток. И какво да види- мъжете опрели на стената пружина от кушетка персон и половина, а тя светела цялата нажежена, защото била включена с къса жица в контакта. Не разбрах как е реагирал инкасаторът, но аз лично бих им дал награда от конкурса ТНТМ (едно време имаше такъв конкурс- за млади таланти в областта на техниката и иновациите). Също така безплатни са всички иновативни опити, които правителството предприема за сметка на населението. Особено с електронната информация. Например, последният такъв опит беше с т.нар. „електронна винетка“ на „тол системата“. Казвам „така наречената“, защото до този момент, вече пет месеца след премиерата на системата, ние още не сме разбрали какво наложи тази електронна инквизиция, наречена покупка на е-винетка. Аз например и досега чакам агенцията да ми възстанови неправомерно взетите 97лв, защото автоматът на агенцията ми поиска два пъти кредитната карта, взе ми два пъти пари а ми издаде една винетка. И оттогава – датата беше 4 януари – аз пиша писма, пиша и-мейли, говоря по телефона с любезните момичета от агенцията, които все ми обясняват че документите ми били придвижени към мястото за решаване на въпроса, а накрая получих един формален отговор в който се казва, че няма да си получа парите защото съм набрал грешен номер първия път. А защо като съм набрал някакъв друг номер, не на моята кола, не съм получил съответната бележка – на този въпрос никой не отговаря. Нито ми представят някакви документи за сторената от мен грешка. А аз от своя страна имам документи, че са ми взети два пъти парите. И сигурно не съм единствен, защото само през онзи ден около автомата на агенцията се въртяха пет-шест души с подобни проблеми. Премиерът тогава обясни, че е нормално като се прави нещо толкова оригинално и ново да има проблеми. Ама постепенно нещата ще се оправят. Даже каза, че се създава специална агенция за управление на електронната информация. Дано да насмогнат, че последните години много се губи тази пуста електронна информация.   И сега като чувам как депутатите казват с безгрижно махване на ръка, че няма проблем да се оправяме административно с няколко различни ставки на ДДС- просто ми настръхват косите. Предлагам все пак да се допитат до превозвачите - те така и не разбраха по колко ще трябва да плащат за движението по пътищата на България. Явно до тях не е достигнала тази електронна информация, която иначе безпрепятствено и безплатно циркулира из страната. Факт е, че в България има най-бързият интернет – в това отношение ние сме благословени. Но като че ли това не е достатъчно. И явно е, че с превозвачите няма така лесно да се разберат и може би ще се наложи правителството все пак да плати нещо допълнително, за да се отложи малко системата за тях. Да не говорим, че на някои места все още не е ясно пътят влиза ли в системата за плащане, или е част от градската мрежа. Може би ще се наложи някои градове да се прекрояват в крайградските си части, за да избегнат тол-системата. Така щеше да стане и със София- за малко да пренаредят града, ама от Нови Искър се запънаха и тол-системата им се размина. Засега! Никой не разбра защо се наложи така спешно и бурно да бъде въведена тази система.   Единственото обяснение беше, че държавата очаквала от тази акция да се съберат няколко стотин милиона лева, които неясно защо тя не можела да събере по стария начин, с хартиени винетки. И така събраните пари ще отидат разбира се за подобряване на пътищата. И тогава, без да даваме никакви пари, ще се возим по хубави пътища. И ще си кажем, че има хубави неща на този свят, за които не е нужно да се плащат пари. А дотогава нека да си припомним съвета на поета-класик. И без да обръщаме внимание на новата парадигма, нека да потърсим по-евтин лук- иначе другото у нас е почти безплатно.", "date": "2019.10.11", "title": "Проф. Любомир Халачев: Парадигма"}
{"url": "http://epicenter.bg/article/Mirela-Kostadinova--Srabskiyat-knyaz-Milosh-otpechatal-knigite-na-Neofit-Bozveli/195382/11/105", "text": "В гънките на Стара планина, на хълма Сокол, се е свил манастира „Успение на Пресвета Богородица”. Под хълма има пещера, а до нея при изсечената скала малка черква.   Манастирът е построен през 1833 г. по времето на турския султан Махмуд ІІ и цариградския патриарх Константин. Създаден е от архимандрит Йосиф Соколски и населението на околните колиби. През 1836 г. там отваря врати второто новобългарско взаимно училище. Йосиф Соколски, който е игумен на манастира, се среща с Неофит Бозвели Хилендареца и го кани за учител. Препоръчан е лично от Неофит Рилски. Бозвели се съгласява и още през есента идва в манастира.  В началото в школото има само пет момчета. Неофит Бозвели ги учи по „взаимноучителните таблици“ на Неофит Рилски. Преподава на славянобългарски език от шестопечатните книжки (Детеводството): граматика, аритметика, география, писмовник и още други уроци от Свещеното писание. Той вярвал, че никой не се ражда нито зъл, нито добър, но отглеждането на човека го прави такъв, понеже добрините се придобиват.   Йосиф Соколски имал намерения да направи от училището в манастира семинария, но Неофит Бозвели тръгва отново на път през средата на 1837 г. и напуска духовната обител.   Пеша или на кон, той пътува по българските земи в търсене на информация за написване на география на България, която издава през 1835 г. От тогава са минали години, които са замъглили спомена за Неофит Бозвели, един от възрожденците ни, просветили българите, положил усилия за църковната борба, за утвърждаване на българския език, за издаване на книги и вестници.   Той не посрамва учителя си Софроний Врачански и тръгва по Паисиевите стъпки – „Ти си бил и ще пребъдеш”, пише Паисий за своя народ, думи които остават завинаги в мислите на Неофит.   Роден е в Котел около 1785 г. За детството му се знае малко. На 18-20 г. тръгва с един таксидиот за Света гора в Хилендарския манастир, където става послушник. Замонашва се и приема духовното си име. По-късно получава свещенически сан. През 1813 г. е ръкоположен за свещеник в Свищов, в църквата „Светите Апостоли Павел и Петър”. Към тази църква имало метох, в който е открито килийно училище. Младият котленец учителства в него. Не само тук той полага усилия за просвета на българите. Учителства и в килийното училище към църквата „Свето Преображение”, в същия град.   Той е духовен наставник, утешава хората, които току що са преживели войната между Турция и Русия (1806-1812), вдъхва им вяра и надежда.   Запознава се с известния свищовски учител Емануил Васкидов, с който стават добри приятели. Когато през 1824 г. излиза от печат известния Рибен буквар на д-р Петър Берон, а през 1833 г. Христаки Павлович, също свищовски учител, издава своята „Аритметика”, в душата на Неофит се поражда желание и той да напише своя книга за българските училища. За това начинание го подкрепя Емануил Васкидович.   Така се ражда книгата на Неофит „Славянобългарско детеводство за малките деца”, в шест части. По-късно на бял свят се появяват и две други негови книги „Кратка свещена история” и „Свещен катехизис”. По това време в България няма печатница. Турското правителство не разрешава да се печатат в нейната империя български книги. Неофит намира друг начин - да отпечата книгите си в Сърбия, която е свободна и има печатница в Крагуевац, където живее княз Милош Обренович.   В една люта зима тръгва от България, за да търси пари за делото си. Някъде не му отварят вратата, защото говори против гръцките духовници, иска свободна българска църква и права за народа си.   Намерили се и добри хора, които развързали кесиите си. В родния Котел ръка му подава хаджи Райно, верен негов приятел. Бръкнал се е извадил 100 гроша. Неофит Бозвели после се отправил към южна България, където също събрал някой друг грош.   През есента на 1834 г. се озовава в Крагуевец. Отседнал в един хан. Докато вечеря в гостилницата, Неофит разказал на ханджията защо е в сръбската столица. В това време до тях се настанил някакъв непознат, поръчал си вечеря и се заслушал в разговора.   - Дошъл съм от България да си напечатам книгите. Посъбрах пари от добри хора – споделил Неофит.   - Хубаво си направил, сигурно ще ги печаташ в държавната печатница на княза? – попитал гостилничаря.   - Там ще ги дам. Ще ги моля да побързат.   Непознатият човек похапва мълчаливо и слуша разговора. Изведнъж попитал ханджията:   - Мисля да остана да пренощувам, сигурно има свободна стая. Приготви ми я!   - Няма, всичко е заето.   - Намери някое легло за мен!   - Има свободно легло само при този калугер. Ако е съгласен, ще ти постеля при него.   Неофит се съгласява да приюти непознатия в своята стая.   Прибрали се заедно. Монахът разтворил кожените си дисаги, разгледал хартиите, опипал грошовете и жълтиците и пак ги завързал в кърпа. Сложил го под леглото и кротко, спокойно заспал.   Сутринта щом отворил очи, забелязъл, че непознатият човек го няма. Погледнал дисагите, те били разтворени. Парите ги нямало. Изтръпнал. Но изведнъж се опомнил – ценните му ръкописи били на мястото си. Помислил какво да направи. Внезапно решил да отиде при княза и да му разкаже истината. Милош Обренович го изслушал внимателно и се съгласил безплатно да отпечата книгите на Неофит Бозвели.   Той останал две години в Сърбия. Четял сръбски книги, отскочил да види и Будапеща. През лятото на 1836 г. се върнал в Свищов. Не се задържал на едно място и пътят го теглел към нови места. След като вече преподавал в Соколския манастир, заминал за Троянския. Следват Калофер, Котел, Сливен и Одрин.   През топлата пролет на 1839 г. Неофит бил на път за Цариград, за да занесе книгите си на българите, които живеят там.   Навсякъде произнасял речи против гръцкия буквар. Искал българите да живеят като словесни човеци, да имат своя църква, да се изгонят гръцките владици и на тяхно място да има наши. Вярвал, че българите трябва да бъдат единни, това ще ги спаси от злините. Разказват, че сам отслужил българска литургия пред шивачи в Цариград и това се случило за първи път.   През лятото на 1840 г. митрополитското място във В. Търново е вакантно и българите в Цариград искат от гръцкия патриарх то да бъде заето от българин. Предложили Неофит Бозвели. Гръцкият патриарх не се съгласил и назначил един съвсем млад патриаршески протосингел. А Неофит назначават като протосингел на новоназначения митрополит, твърде унизителна служба за книжовника. Той е принуден да се хване за тази работа, тъй като в кесията му нямало нито грош. Владиката харчел пари за щяло и нещяло, събирал високи такси на християните. Омерзен от всичко това, Неофит се отказал от протосингелството. Оттеглил се в Лясковския манастир, където игумен бил благият родолюбец Максим.   След велика сряда на 1841 г. на манастирските врати някой започнал да удря силно.   - Кой чука? – попитал един от монасите.   - Стражари. Изпратени сме от Търновския управител. Отворете!   - Какво търсите тук в този късен час?   - Отворете! Тогава ще кажем.   Монасите събудили отец Максим. Пуснали стражарите в манастира. Те му подават заповед за арестуването на Неофит. Максим се съпротивлявал, но нямало какво да се стори. Натоварили Неофит на един кон, вързали ръцете и краката му с вериги и го отвели в Хилендар на заточение. Една година по-късно го преместили в Зографския манастир. Тук братята му вземали и последните пари, които е спестил от напечатаните си книги.   На много хора пишел за помощ, за да го освободят, но никой не се отзовава на молбите му.   Една дъждовна нощ, неговия приятел Онуфрий Попович, намерил лодка, качили се двамата и потеглили в бурното море. Без малко не се удавили, но успели да избягат. Отишли в Цариград. Неофит се съвзел полека от заточението. Пак се захванал с борбата си против гръцкото духовенство. Запознал се с хилендарския монах от Елена Иларион Макариополски.   Намерил се с приятеля си Георги Раковски. Тримата дружно работели против гърцизма, което озлобило още повече гръцкия патриарх. Отново заловили Неофит Бозвели в Цариград, а с него и Иларион Макариополски. Вързали ги заедно, поставили на краката им букаи и ги отвели на остров Халки. После ги затворили в солунски затвор. Отвели ги на заточение в Света гора. Неофит бил в манастира Лавра, а Иларион – в Симо Петра. Бозвели бил затворен в кула. С него доброволно отишъл неговият някогашен чирак дякон Григорий, за да има кой да му подава вода. В тази кула Неофит написва завета си към българите – „Майка България”.   Двамата направили опит да избягат, но са заловени. Измолили пазачите с големи усилия отново да останат заедно и те склонили. Неофит губел силите си. Лежал дълго на одъра. Мълчал. На 4 юни 1848 г. смъртта го взема завинаги. Дякон Григорий затворил очите му. После дълго се молил. Скрил в пазвата си всички останали ръкописи на Неофит Бозвели и отишъл да съобщи за кончината му. След много години Боян Пенев нарича Неофит „един от типичните представители на българския дух“. Той е духовникът, който полага началото на църковно-националното движение през Възраждането. Една от големите личности, която не се примирява с гръцкото духовенство, събужда българския народ и му дава надежда за културна и църковно-национална самостоятелност.   Допринася много за нашата книжовност, а учебниците, които написва са емблема на времето. В творчеството си той разкрива вижданията си за развитие на поробената България и освобождаването от духовното робство.", "date": "2019.10.11", "title": "Мирела Костадинова: Сръбският княз Милош отпечатал безплатно книгите на Неофит Бозвели"}
{"url": "http://epicenter.bg/article/Prof--Angelov--Nuzhna-e-radikalna-promyana-v-pensionnata-i-zdravno-osiguritelnata-politika/195373/11/0", "text": "  В началото на 1990-те много се шумеше, че с одържавяването на Социално-осигурителната система у нас през годините след 9 септември 1944 г. „комунистите ограбили тази система – нейните парични средства и имоти“. Според данни от онова време, богатството на Осигурителната система е било около 2 млрд. тогавашни щатски долара. Не мога да твърдя дали е истина. Цитирам по публикации за онова време.   В разгара на истерията, обаче съзнателно беше спестена втората част от истината. С одържавяването на социално-осигурителната система от новата власт,   От 1945 г. до сега – бюджетът издържа Осигурителната система 75 години.    . А това не е така лесно, като се има предвид, че не могат да се сумират разновременни номинални разходи или приходи за такъв дълъг период.   Един номинален лев приход или разход днес не е равен на един номинален лев след 10 и още по-малко - след 30-50-70 години. За да бъдат сравнявани или сумирани, разновременните номинални величини трябва да се превърнат в осъвременени величини към текущия момент. Или текущите величини да се приведат към базисните.   Освен това се изисква тогавашните долари да се превърнат в настоящи, да се провери точността на валутните курсове, влиянието на инфлацията, на няколкократните парични реформи и т.н.    А кой може да докаже, че стойността на тези 2 млрд. долара щеше да расте непрекъснато, през този период, дори и през кризисните години?   По време на финансови кризи целият капитал на Социално-осигурителната система може да се стопи. За големия размер на бюджетните трансфери на държавата през тези 75 години може да се съди косвено, макар и много грубо, по сумарните трансфери през последните 10 години – над 57 млрд. лева (около 27 млрд. евро). Виж таблица 1. Това е много сложно упражнение. Механичното сравняване на разновременни номинални величини свежда но нула твърденията за „ограбване на Социлно-осигурителната система след 9 септември 1944 г.“    \r\n \r\n Източник: Сайта на Министерството на финансите  с одържавяването след 9 септември 1944 г. Това може само да се предполага, без да се твърди категорично. Защото не е доказано категорично.   Любопитно е също да се знае, че през годините преди 9 септември 1944 г. и през следващите няколко години,  .   Въпреки тясната роднинска връзка със следователя Гешев, пенсионният деятел Емануил Гешев е бил оставен от новите власти да ръководи пенсионната система до към 1948 г. и е бил един от главните автори на изработеното тогава пенсионно законодателство, прилагано години след това. Този факт показва, че Правителството на Отечествения фронт е оценявало високо и е ползвало разумно дефицитните ни професионални кадри за развитието на пенсионното дело. Тази изключително важна институция за живота на милиони български граждани. Особено за възрастните хора.    При това положение  . По подобие на западноевропейските страни, тя следва да се обвърже със средната продължителност на живота у нас. Разликата между средната продължителност на живота (80,9 години) и преобладаващата средна възраст за пенсиониране (65-66 години) в ЕС – , т.е. около 15-16 години, е два пъти по-голяма от същата разлика у нас – около 8 години. Това показва, че един български средностатистически пенсионер ползва и без това далеч по-ниската си пенсия, за два пъти по-къс период. Тази разлика между ЕС и България трябва да се съкращава в бъдеще чрез удължаване на средната продължителност на живота у нас, а не чрез форсирано повишаване на пределната възраст за пенсиониране. Виж таблица 2.     \r\n \r\n Източник: Сайтове на Евростат и на ОИСР. Пояснение: Редовете с две числа означават възраст за мъже и за жени. . Делът на младото население у нас (0- 14 години) сега е 14,2%, при 15,6% средно за ЕС. А делът на възрастното население (65-79 години) у нас е 16,25%,  при 14,2% средно в ЕС. Към 2060 г. се очаква един работещ българин да издържа един пенсионер, понеже населението в трудоспособна възраст от 3,3 млн. души сега, ще се стопи до два милиона.   В началото на 2019 г.   (получатели на различни видове пенсии)   Преобладаващата част от тях са за навършена възраст и прослужени години. Средният осигурителен доход за август 2019 г. е 972 лв.   От 1 юли 2019 г. те бяха повишени с 5,7%, което означава 2,8% средногодишно за 2019 г. Минималната месечна пенсия за осигурителен стаж и възраст нарастна от 207,60 лв. на 219,43 лв, а социалната пенсия за старост от 125,58 лв на 132,74 лв. Максималният размер на месечната пенсия нарастна от 910 лв. на 1200 лв. Средният размер на месечната пенсия през 2019 г. е 386,27 лв. Българската пенсия в ниската зона (около 90 евро) и граница на бедността (около 165 евро) е три пъти по-ниска от пенсията в Албания, Македония и Сърбия и 8-10 пъти по-ниска от преобладаващата пенсия в западноевропейските страни.   При такива темпове на повишение ще са нужни десетки години, докато достигнем сегашното равнище на пенсиите в ЕС. А през това време техните пенсии ще продължат да нарастват. Следователно, и дума не може да става за някакво догонване на тяхното равнище.   Показателен за реалното равнище на пенсиите е  . Това е отношението на средната пенсия към средната заплата в даден момент или период. То зависи от много фактори, на които не е нужно да се спирам тук.   Само ще отбележа, че при равни други условия, той показва стартовото или средното равнище на средната пенсия към средната заплата в съответната страна. У нас сега той е 36%, в Чехия – 50%, в Португалия – 54%, във Финландия – 58%, в Турция – 64%, в Италия – 65%, в Австрия – 78%, в Испания – 81% и т.н. Средно за ОИСР нетният коефициент на заместване е около 63%.    Като се имат предвид и далеч по-високите средни заплати в тези страни,  . И тук ние сме рекордьори с мизерията на възрастните хора в ЕС. И въпреки това, нашите пенсионери очудват Европа с робското си търпение, а българските управници - със социалната си арогантност!    сега е 219 лв., а социалната пенсия за старост – 133 лв. Ако държим сметка за социално-икономичската логика, минималната пенсия трябва да се изравни с прага на бедност, който през 2019 г. е 348 лв, а напоследък беше повишен с десетина лева.   през 2019 г. е 386 лв.  . Средната пенсия обаче не е достатъчно показателна, защото зад нея се крие мизерно ниската пенсия на 1,3-1,5 млн. пенсионери и относително високите, въпреки ограниченията, за малка част от пенсионерите (50-60 хил. души) с по-високи пенсии.   Както споменах по-горе, много важен показател е отношението на средната пенсия към средната работна заплата. Ако сега средната пенсия у нас е около   от средната брутна месечна  заплата, към 2030 г. тя трябва да достигне поне до  а към 2040 г. – до  . Това са минималните цели, които трябва да си поставим. Дори и тогава ще изоставаме от редица европейски страни по сегашното равнище на този показател.    средногодишно повишение на пенсиите с 3,0-4,0% за следващите години е подигравателно спрямо пенсионерите, при сегашното им мизерно ниско равнище. При такива доходи няма как да се повиши потребителското търсене на два милиона пенсионери. Нито пък е достатъчно тези хора да оцеляват биологично. При такова равнище на пенсиите е неизбежно масовото трайно недохранване, боледуване и преждевременна смърт на което са изложени 1,3-1,5 милиона души. А тези нещастни хора продължават да търпят. И дори да гласуват отново и отново, за онези, които ги инквизират!    Това обаче не е достатъчно за оцеляване на пенсионерите при сегашното тежко състояние на системата. Само с реформирането на тази система не може да се решат дори най-острите проблеми на 1,3-1,5 млн. души с най-ниски пенсии, за които са внасяни малки осигурителни вноски или изобщо не са правени такива в миналото, по рзлични причини. Те не осигуряват дори жизнения минимум на тези бедстващи хора. Те са и под линията на бедността. И въпреки това, робското им търпение продължава.    Имам предвид постепенното повишение на пенсионно-осигурителните вноски и съотношението им между работодатели и наемен труд. Делът на работодателите трябва да се повиши. Имам също предвид отмяна на привилегиите за пенсионни вноски за държавните служители, на заетите в органите на сигурността, на отбраната и други подобни. Към тях трябва да се прилага общото правило.    При съществуващите принципи и правила на тази система и мизерните настоящи и очаквани доходи, върху които ще се изчисляват осигурителните вноски, не може да се разчита на съществено увеличение на пенсионния и здравноосигурителния фонд, за да се постигне значимо бързо увеличение на пенсиите и на потенциала на здравното осигуряване. За тази цел са нужни много повече средства и то през близките десетина години.   Увеличаването на ресурсите на пенсионно-осигурителната система  , а на тази основа – отчисленията за осигурителни вноски.    За 2019 г. са предвидени 5,67 млрд. лв. трансфери от Републиканския бюджет. Както личи от таблица 1., тези трансфери са постоянни през последните 10 години. За предлаганата цел годишните бюджетни трансфери трябва да бъдат увеличени с 1,3.-1,5 млрд. лева.   Точният им размер ще се определи в зависимост от поставената цел за размера и скоростта на повишение на различните пенсии.    Ежегодният размер на тези допълнителни субсидии за осигурителната система ще се определя с трансфери от годишните републикански бюджети. Считано от средата на 2020 или началото на 2021 г., на българските пенсионери следва да се осигури минимален месечен доход от около 450-500 лв. – сумарно от двата източника: пенсионните фондове и допълнителната бюджетна субсидия. Средният доход на българския пенсионер трябва да се индексира през следващите години по строго определен ред, без прекомерно голяма разлика между минималния и максималния.    и многократно по-ниски в номинално изражение от развитите западноевропейски страни. За преодоляване на това изоставане трябва да се   – с ежегодно повишение на средната реална месечна пенсия до 2030 г. с  ., а не със 6-8 лева, както предвижда правителството.   Средната пенсия за трудов стаж от 386 лв. в 2019 г., следва да достигне около  (виж таблица 3.). Както вече споменах, допълнителният годишен трансфер от бюджета през този период ще възлиза на 1,3-1,5 млрд. лева. Допълнителни средства ще бъдат набрани и от други източници, за които стана дума по-горе.     \r\n \r\n Източник: Собствени оценки  . Според тези оценки през 2020 г. ще достигне 37,5%, през 2025 г. 41-42%, в 2030 г. 46-48%   Това съотношение между средна пенсия и средна заплата е по-рационално и съответства на европейската практика.   , ще увеличи доходите на физическите лица и печалбите на компаниите. Това пък   и ще повиши потенциала на държавата да разширява финансирането на важни обществени програми.    . За характера на тази политика може да се съди по разпределението на новосъздадената стойност между труда и капитала   и по равнището на данъчното облагане (това, което държавата мобилизира с   и това, което оставя на работодателите). Те намират обобщен израз в . Този дял у нас е около  , а ако се вземат само данъчните приходи – под   при   средно в ЕС.     от новосъздадената стойност на предприемачите, за сметка на работещите, интелигенцията, младите хора, дребния бизнес, пенсионерите. Това изостря доходното неравенство в продължение на много години. То е възможно поради пословичната търпимост, на българите и липсата на активни синдикати и неподкупни политически партии, които да ги поведат в защита на фундаменталните им интереси.     (на едновременно финансиране от здравно-пенсионния фонд и повишени трансфери от бюджета)  . Така че тя да бъде способна  да поеме сама пенсиите и здравното обслужване на българските граждани.   Този преходен период наверно ще трае доста години. Такъв период обаче се оказва крайно необходим.", "date": "2019.10.11", "title": "Проф. Ангелов: Нужна е радикална промяна в пенсионната и здравно-осигурителната политика"}
{"url": "http://epicenter.bg/article/Trudnoto-za-Ivan-Geshev-predstoi-/195390/11/33", "text": "  Когато преди три месеца Прокурорската колегия на „правителството“ на съдебната власт издигна единодушно кандидатурата на Иван Гешев за главен прокурор, бе ясно, че номинацията, макар да отразява очакванията на прокурорско-следователската гилдия, няма да бъде оставена без истерична реакция.    Особено от тези, на които, по разбираеми причини, не се нрави активността на държавното обвинение в мандата на настоящия главен прокурор. Това най-добре го знаеше и самият заместник-главен прокурор, когато още през пролетта прогнозира „кална битка“.    Гешев не само, че издържа на масираната компроматна кампания, всекидневните медийни атаки и протестърските пърформанси, но и продължи да изпълнява задълженията си със същата енергия, с която влезе в публичния живот като ръководител на Специализираната прокуратура, а последната година и като заместник на Сотир Цацаров.    Фактът, че зад „гражданската съпротива“ срещу кандидатурата за следващ „обвинител №1“ отчетливо прозират интереси на „клиенти“ на прокуратурата: подсъдими, обвиняеми и разследвани лица – от медийни собственици, „бели якички“ от всякакъв ранг, през властимащи в различни периоди, до рекетьори, ало-измамници и прочие рецидивисти, плюс опитите за извличането на евтини политически дивиденти, обрекоха на провал протестите срещу Гешев още в началото.    Факт е, че вместо да градират, те се превърнаха в досадно задължение дори за фасадните им организатори, изпълнявайки спуснатата задача от скритите им поръчители. Но това е далеч по-незначителното обяснение защо в края на прекомерно дългата процедура, предчувствайки скорошната капитулация, противниците на номинацията правят последни отчаяни опити да я саботират, заливайки публичното пространство с нова доза писания по норматив и включвайки в употреба послушните си протежета в правосъдната система, като Лозан Панов например.    Далеч по-голямо значение има друг неоспорим факт – Иван Гешев отдавна победи в „калната война“, която страхуващите се от кандидатурата му подеха. Първият успех Гешев постигна, още когато почти всички прокурори и следователи от цялата страна застанаха зад номинацията на техните представители във ВСС. И колкото и каквито жалки опити да се правят десетките им становища да бъдат неглижирани, за първи път български магистрат среща толкова широка професионална подкрепа.    Вторият успех дойде, когато зад номинацията на Гешев застанаха множество дирекции на вътрешното министерство, антимафиотите от ГДБОП и ръководството на ДАНС. Това само по себе си е постижение, защото успешните действия на прокуратурата са невъзможни без работата на службите за сигурност и полицията, а очевидно професионалните качества на Гешев са тези, които служат за пример на тези, от които зависи сигурността и борбата с престъпността – от организираната до битовата.    Към тези знаци можем да добавим и неприсъщата, но ясна подкрепа, която на два пъти британската посланичка у нас – Нейно Превъзходителство Ема Хопкинс, изрази по адрес на работата на Гешев. Свикнали чуждите дипломати да ни навикват, особено що се отнася до резултатите в борбата с престъпността и корупцията, дълго време бе нужно да повярваме на заявеното от Хопкинс, че „британските служби работят добре с прокурор Гешев“. Последва подкрепа и от посолството на Съединените щати, макар и по един конкретен казус – действията на прокуратурата и специализираните служби по отношение на нерегламентираното влияние на отделни руски граждани върху определени икономически и политически процеси у нас.    Почти по същото време група изтъкнати представители на науката – академици и член-кореспонденти от БАН, зададоха публично логичния въпрос: кому пречи номинацията на Иван Гешев? Освен че дадоха ясен отговор на реторичния си въпрос, академиците припомниха, че „единственият критерий за такъв висок пост трябва да бъдат професионалните качества на кандидата, почтеността и разбира се, безстрашието, храбростта и целеустремеността да се изправи дори и срещу силните на деня (от каквито и партийни разцветки да са те) в името на строгото спазване на Конституцията, законите и високите нравствени принципи, които движат цивилизованите общества“.    Три индивидуални становища в подкрепа на номинацията, обаче, заслужават особено внимание, защото представляват оценка не само на персоналните и личностни качества на Иван Гешев, но и на неговата Концепция за управление на държавното обвинение в следващите седем години и развитието на наказателната политика като цяло. Това са становищата на проф. Маргарита Чинова, проф. Валери Димитров и проф. Костадин Бобев.    Да получиш искрената подкрепа на един от най-добрите съвременни експерти в наказателния процес, като професор Чинова, се изискват не само задълбочени теоретични познания, но и практически резултати. Покрай практическата работа с Гешев по изготвянето на обвинителния акт за най-мащабното в историята на българското правосъдие наказателно дело – това за фалита на КТБ, позитивни впечатления за прокурора е събрал и един от най-добрите експерти по контрол на разходването на публични средства у нас – проф. Димитров. Неговото становище дава професионален и задълбочен прочит на концепцията на Гешев, като бившият председател на Сметната палата правилно изтъква, че „никаква борба с престъпността не е възможна без ефективното професионално сътрудничество между органи и институции, принадлежащи към различни конституционно установени власти“.    Особено ценна е подкрепата на доайена на криминалистиката и криминологията у нас – проф. Бобев. Когато зад номинацията ти застава толкова уважаван професионалист, който от 1975 до 2011 година е ръководил Националния институт по криминалистика и криминология, благодарение на чиято експертиза са установени извършителите на хиляди тежки престъпления, то това оставя без аргументи и най-яростните ти опоненти, а прави да изглеждат безпомощни тези, които по нареждане, трябва, но не успяват да съчинят контра аргументи.    Подкрепата от авторитети, като проф. Чинова, проф. Димитров, проф. Бобев, наистина тежи, но дори тя няма да спре онези кръгове, които не пестят средства, за да попречат на логичния завършек на процедурата по избор на главен прокурор, а именно – изслушване на Иван Гешев, гласуване на кандидатурата му от поне 17 от членовете на ВСС и последващ утвърждаващ указ на държавния глава.    Като на част от опитите за саботаж трябва да приемаме желанието на председателя на Върховния касационен съд да се рови из обвинителните актове на Гешев като редови прокурор. Другата част от задачата си Панов ще изпълни на 24 октомври, когато ще му се наложи да представи на заседанието на Пленума на ВСС спуснат му от адвокатска кантора критичен прочит на концепцията на кандидата за главен прокурор.    По същество критиката трудно ще се опре на професионални аргументи, за сметка на персоналните и политическите нападки, на които се крепи цялата съпротива срещу кандидатурата за главен прокурор. И тук Иван Гешев има предимство, защото с концепцията си той прави задълбочен прочит на проблемите пред правосъдието у нас, но и дава конкретни предложения за преодоляването им, а това, което е най-важно в изминалите две-три години и нагледно демонстрира, че знае и може да постига целите, които е набелязал. А това значи, че по-трудното за Гешев тепърва предстои, но не в оставащите до 24 октомври по-малко от две седмици, а след това и особено след 10 януари 2020 година, когато, ако бъде избран на поста, ще трябва да поеме ръководството на прокуратурата след успешния мандат на Сотир Цацаров.", "date": "2019.10.11", "title": "Трудното за Иван Гешев предстои "}
{"url": "http://epicenter.bg/article/Prof--Georgi-Kapriev--Universitetite-u-nas-sa-se-prevarnali-vav--fabriki-za-diplomi-/195397/11/0", "text": "Българските висши училища липсват от европейската карта на науката. Но това всъщност не е големият проблем на българското образование. „Много по-същественото е, че университетите у нас са се превърнали във „фабрики за дипломи, най-вече на бакалаври\". Това констатира в предаването „Нашият ден“ на БНР проф. Георги Каприев, доктор на философските науки и преподавател в СУ \"Св. Кл. Охридски\".   „Нашият ден“ събра гледните точки  на философите Георги Каприев и Борис Грозданов, за да разкаже защо българските висши учебни  заведения остават извън европейските мрежи, а също и доколко проблемно е разминаването между „университетско“ и „академично“. „При нас (поне във висшето образование) цялата схема е сбъркана генерално. Основното е бакалавърското образование, там са хвърлени усилията. Правят се бакалавърските програми. Ако остане нещо за магистрите - добре, та са нещо като полузадочници. Докторантите са пуснати на паша. Всеки се оправя сам. Сиреч ние отново залагаме на най-ниското ниво и оттам е огромният проблем с мрежите“, категоричен е проф. Каприев. „Има разлика между „научна“ и „академична“ мрежа – работата е там, че науката не се прави от институциите, а от учените, които разгръщат една или друга тема. Съществува проблемно разминаване между „висше училище“ и „университет“ – те не са синоними. Разликата е голяма – във висшето училище няма докторантска степен, висшето училище е преподавателска институция, университетът е преподавателско-изследователска институция и това е така поне от времето на Хумболт“, каза още Георги. Каприев.  В България пари за изследвания няма и това всъщност е проблем: „Трябва да направим така, че средата да позволи на все по-малкото хора, които решат да се занимават в България с научни изследвания, да имат възможност да го правят. Защото България разполага със сериозен потенциал и с качествени учени, които обаче нямат възможност да се реализират у нас\", допълни д-р Грозданов.", "date": "2019.10.11", "title": "Проф. Георги Каприев: Университетите у нас са се превърнали във „фабрики за дипломи“"}
{"url": "http://epicenter.bg/article/Prof--Doncho-Gradev--Horata-sa-sklonni-kam-sluhove--zashtoto-postoyanno-sa-lagani/195401/11/0", "text": "Хората са склонни към слухове, защото през последните десетилетия  постоянно са лъгани. Това заяви пред БНР социалният психолог проф. Дончо Градев във връзка с истерията сред родители в някои градове, че социалните могат да отнемат децата им. Слухът възниква там, където властта не може да каже истината, не може да успокои хората или ако няма доверие към нея, добави той в интервю за  предаването „12+3“ на БНР. По думите му възникването на паники лесно се постига: „Винаги има недоволни хора в обществото. Има ли организатори и средства, можеш да изкараш на улицата когото си искаш“. Проф. Градев допълни, че има и възможност слуховете да възникват по изкуствен начин, а не по естествено събитие. По думите му всеки може да се поддаде на паника: „Социалната несигурност в обществото е тази, която създава почва за паника. От друга страна – постоянното баламосване на хората от средствата за масова информация и политическите новини - как всичко е наред, как се повишава стандарта на живота, колко е важно да влезе Европа в нашия дом и други такива клишета изтъркват съзнанието на хората, те не вярват на такива работи. Трябва да се спре с тази фалшива пропаганда. Тогава слуховете ще намалеят, но никога няма да изчезнат“. ", "date": "2019.10.11", "title": "Проф. Дончо Градев: Хората са склонни към слухове, защото постоянно са лъгани"}
{"url": "http://epicenter.bg/article/Valeriya-Veleva--Sposobni-li-sme-na-osmislyane--predi-da-sme-stignali-do-zatrivane-/195412/11/0", "text": "    Така звучи днешната декларация на ДПС по повод поредната проява на агресия у нас. Друга партия пък се жали от агресия в Русе след ожесточен тв дебат. С агресия бе набеден чиновник от МО в саботаж и държавен тероризъм. С агресия бяха посочени лидерът на най-голямата опозиционна партия и държавният глава като проводници на чужда политика у нас. Агресията се стовари върху главите им, отключвайки с месеци злостни нападки и чудовищни обвинения. Обикновено казваме, че по време на избори всичко може да се очаква: лъжи, измами, удари под кръста, бой, палежи.   Той е навсякъде. По улиците. В магазина. В квартала. В училището. В семейството. В парламента. За него няма почивен ден или вечерен час, той няма работно време.    Има го, защото ние му позволяваме да съществува.  Има го, защото ние сме съгласни да го слушаме, четем и виждаме.  Има го, защото не действаме срещу него!     взривява пътища, които можем да имаме един към друг; разпалва огнища и създава пепелища, в които изтлява единението на нацията.     Българското общество се примири с този начин на говорене, агресията стана норма на живот, превърна се в изява на надмощие там, където аргументите са мъртви. Тази език на омразата е еманация на публична обърканост на едно общество, разделило се нормите на заедността.     като „   Припомням това, за да подчертая, че отдавна имаме норма, която трябва да спазваме, но колкото повече времето минава, толкова повече се отдалечаваме от нея.    Защо?  . Езикът на омразата се плисва от всички партии в предизборната кампания. Самите политици вкараха в публична употреба репертоара на враждебната реч, разбрана като конструиране на враг, освен от етнически или религиозно различния, но и от политическия опонент.   И тук трябва да припомним, че съгласно Наказателния кодекс  . . Видяхме го днес, вчера, онзи ден... Всеки ден!  30 години!  – тази, която пряко насърчава насилие и създава усещане за заплаха у малцинствата, у дригия, у различния, у политическия опонент. А основните му говортели са те - политиците! За които изкуството на толерантността като шит срещу агресията е нещо недостижимо.     от наблюденията си за използването на езика на омразата в рамките на кампанията за Европейски парламент.   Тогава за безспорен призьор в използването на езика на омразата бе посочен Веселин Марешки. Той беше един от най-активните кандидати, обикаляше всички телевизионни формати и беше без никаква „цедка“ в бруталното си политическо говорене, но това не му отвори вратите на ЕП. Не по-малко агресивен беше представителят на „Атака“Георги Димов.  чрез умелото боравене с политически послания, опирайки се на всекидневната злост в публичната среда. Националистическите формации по-скоро търсят политически дивиденти в езика на омразата, за да надделеят над политическия противник.    Българското общество по дефиниция е толерантно, а и драматичната ни история е показала това. Но днес все повече се разделяме с това положително качество, втъкано в народопсихологията ни. Днешната агресия, която ни залива отвсякъде, има няколко причини.   атомизирането на обществото поражда омраза към другия и радикализация в говоренето  , защитаващи принципите на демокрацията, липсата на санкции, отсъствието на Справедливост и Възмездие, засилват езика на омразата.  и законност в страната и тоталното отсъствие на ценностна система, виждаме как самата държава ни води към обществен разпад.   в това общество са склонни да приемат безкритично езика на омразата не защото са убедени в правотата му, а защото    Но и за това има виновни. И те са пак онези, овластените, чиято негативна енергия и комплекси създават нетолерантно общество.     Вглъбен в себе си, все още под въздействието на ролята, Мариус ми каза: \"     Да, вървим към Страшния съд.  С омразата, която ни прави да изглеждаме като мъртви души.      ЛЮБОВ ТРЯБВА             ", "date": "2019.10.11", "title": "Валерия Велева: Способни ли сме на осмисляне, преди да сме стигнали до затриване?"}
{"url": "http://epicenter.bg/article/Boyan-Chukov---Izvor-na-mira--nyamashe-da-se-sluchi-bez-zelena-svetlina-ot-SASht-/195413/11/33", "text": "„Без зелена светлина от американците „Извор на мира“ нямаше да се случи. Доналд Тръмп е в активна предизборна кампания. А преди да стане президент, обеща, че ще изтегли американските войници по света. Точно преди изборите в Щатите най-малко му трябва „товар 200“ - това са ковчезите на загинали американци, които се връщат“. Това каза пред БНР външнополитическият анализатор Боян Чуков в коментар за дистанцирането на САЩ от военната операция в Сирия.    Според анализатора посоката на американската политика за този регион се променя стратегически.    „Тръмп съсредоточава американските ресурси в Азия и започна да обгражда Китай. Освен това американският президент очаква, че интересите на коалицията Иран – Русия – Турция ще се сблъскат, тъй като тя е направена по сложен начин и единството ѝ е крехко,“ обобщи анализаторът.    В предаването „Хоризонт за вас“ Боян Чуков подчерта, че „трябва да се разделим с илюзията, че НАТО е нещо различно от САЩ“:    „Военната машина на НАТО е изцяло американска. Само в политическото ръководство на НАТО има европейска миризма. НАТО не решава нищо, Йенс Столтенберг прави това, което му се каже. САЩ заеха такава позиция и автоматично НАТО зае по-гъвкава позиция спрямо случващото се в Сирия,“ обясни Чуков.    „Историята през последните 50-80 години показа, че кюрдите като народ не са единни. Племенните им чувства са много мощни, сблъсъците между тях са много силни. По едни въпроси сирийските и иракските кюрди са на едно мнение, по други се конфронтират. Лошото при кюрдите в Сирия е, че попаднаха изцяло под идеологията на ПКК,“ коментира още Боян Чуков.  ", "date": "2019.10.11", "title": "Боян Чуков: „Извор на мира“ нямаше да се случи без зелена светлина от САЩ "}
{"url": "http://epicenter.bg/article/Slavi-zapochna-da-chisti-partiyata-si--oshte-predi-da-ya-registrira-/195405/11/33", "text": "Поредица от регионални координатори на новата партия на Слави Трифонов \"Няма такава държава\" бяха тихомълком сменени в списъка, публикуван на сайта на партията. Оказа се, че част от тях са били активни функционери на други партии, членове на протестърски движения, а някои направо са забъркани в недотам угодни на закона ситуации.    За да регистрира партията си в Софийския градски съд, Слави трябва да представи списък, съдържащ трите имена, ЕГН и постоянен адрес на не по-малко от 2500 члена на \"Няма такава държава\".     - бивш лидер на местното младежкото СДС, общински съветник и кандидат за депутат от ОДС, забъркан с т.нар. \"Дупка\" в центъра на града. Той е бил дълги години директор на дружеството, управлявало грозните бараки, опасали цялата дупка - “Търговски дом” АД.    Тодоров бе отписан от активистите на партията и на негово място е  . За него обаче се твърди в публикации в медиите, че е зърнен бос, а при справка в търговския регистър се появяват стари фирми с милиони задължения към държавния бюджет на невнесено или изтеглено ДДС. В последствие всички фирми са със сменен собственик и адрес.     и определен като лице за контакт за Пазарджик, също бе заличен от сайта на партията. Защото се оказа, че Синапов е партиен номад, който дори в момента, в който е учредявал “Няма такава държава”, е работел и за друга партия. Той е кандидат за общински съветник, издигнат от местна коалиция от 6 партии - БСП, ЗНС, Партия на зелените, Социалдемократическа партия, НФСБ и Движение за радикална промяна “Българска пролет”. Досега пък е бил общински съветник от Реформаторския блок.    След публикации за Руди Синапов,   Той пък е в Управителния съвет на Движение ДНЕС, години наред е бил и областен координатор. Именно ДНЕС е основната нишка, която свързва повечето от партийния актив на Слави Трифонов. Движението е основано през 2009 г. и оттогава се занимава с протести срещу всичко и всички. Бе и в основата на протестите срещу високите цени на тока, които свалиха първото правителство на Бойко Борисов в началото на 2013 г. След това движението организира и протести срещу цените на винетките за автомобили, за високите цени на горивата и пр. Активисти на ДНЕС организираха реално подписката за референдума на Слави Трифонов. Имената на ръководството на движението обаче никога не са обявявани публично.     беше сменен с Мария Драгомирова Рогова. За нея е известно, че е завършила Варненския свободен университет.     съобщи във Фейсбук политологът Антон Тодоров. Тя е поредното интересно лице в новата формация, което, меко казано, изумява, ако се има предвид заявката на шоумена да сформира бистра като сълза партия. По думите на политолога Росица Кирова, която оглавява формацията във Видин, е действащ общински съветник от друга партия и е участник в екшън с журналисти от \"Уолстрийт джърнъл\". Братът на Кирова пък бил особено близък на Христофорис Аманатидис-Таки.               и впоследствие кандидат-кмет на Видин от „Единни за промяна“, откъдето влиза и пак като общински съветник.     Оказа се че той е бил зам. кмет на Петрич от партия \"Глас Народен\" на Светльо Витков. От 2011 до 2015 г. той е общински съветник в Благоевград от партия “Вот Консерватори”. През 2013 г. отива при Витков и води листата му за парламентарните избори тогава. 2 г. по-късно влиза в общинския съвет в Благоевград като първи в листата на \"Глас народен”. По същото време кметът на Петрич Димитър Бръчков, който е от ГЕРБ, го назначава за свой заместник по финансите. А междувременно през 2017 г. бе в една от софийските листи на реформаторите и Светльо Витков за парламентарните избори.     Той също е бивш активист на СДС и с опит в партийното строителство. Преподавател и доктор по право във ВТУ. 9 г. е управител на общинското предприятие “Спортни имоти”, докато кмет бе д-р Румен Рашев. През 2014 г. оглави кандидатдепутатската листа на “Република БГ”, която обещаваше промяна в конституцията.     ", "date": "2019.10.11", "title": "Слави започна да чисти партията си, още преди да я регистрира "}
{"url": "http://epicenter.bg/article/Vazmozhno-e-Balgariya-da-vleze-v--quot-chakalnyata-quot--za-evrozonata-do-yuni-dogodina-/195391/4/0", "text": "България може да се присъедини към валутно-курсовия механизъм ERM II през първото или второто тримесечие на 2020 година. Това заяви ръководителят на Европейския съвет по банково преструктуриране Елке Кьоних, цитирана от БНР.    Водещата институция в процеса е Европейската централна банка, а отговорът й се очакваше в средата на лятото или в началото на есента.    Кьоних е първият високопоставен европейски представител, който очертава новите срокове.    Самата Кьоних следи процеса по присъединяването ни към т.нар. чакалня за еврозоната, тъй като заедно с него ще влезем в тясно сътрудничество в банковия съюз.    Това означава, че българските банки ще започнат да правят вноски в европейския фонд по преструктуриране, а не в националния. Именно този фонд е част от съвета, ръководен от Кьоних.    “Трябва да видим на какъв етап е изпълнението на критериите, за да може Европейската централна банка да даде зелена светлина. Мисля че към момента очакването е в първото или второто тримесечие на следващата година, нека изчакаме, за да видим,“ коментира Кьоних.    След като България влезе в чакалнята за еврозоната и в тясно сътрудничество, ръководената от Елке Кьоних институция ще одобри плановете за преструктуриране на българските банки.    Съществуването на такива планове е задължителна процедура, смятана за буфер при евентуален негативен развой.  ", "date": "2019.10.11", "title": "Възможно е България да влезе в \"чакалнята\" за еврозоната до юни догодина "}
{"url": "http://epicenter.bg/article/Germanskoto-pravitelstvo-namali-ryazko-prognozata-si-za-rastezh-/195419/4/0", "text": "Германското правителство е намали рязко прогнозата си за растеж на най-голямата европейска икономика през 2020-а година до 1,5% от априлската оценка за повишение с БВП с 1,1%, съобщи в петък немското списание \"Шпигел\" (Der Spiegel), без да цитира конкретни източници, съобщава БНР.    Изданието също така посочи, че правителството ще се придържа към прогнозата си, че икономиката на Германия ще нарасне през тази година с 0,5% и следователно ще избегне рецесия.    Според информацията прогнозите на властите в Берлин могат да бъдат преразгледани минимално в посока нагоре или надолу, преди правителството да публикува официалните си прогнози на 17-и октомври.    Агенция Ройтерс също цитира свои два източника, според които немското правителство ще намали значително прогнозите си за растежа на икономиката през 2020-а година.    Говорител на Министерството на икономиката обаче заяви, че прогнозите на правителството все още не са финализирани, добавяйки, че не може да коментира, докато през следващата седмица не бъдат оповестени официалните прогнози.    По-рано този месец водещите икономически институти в Германия, на чиито прогнози се позовават и оценките на управляващите в Берлин, намалиха прогнозите си, заявявайки, че очакват немската икономика да нарасне с 0,5% през тази и с 1,1 през 2020-а година.", "date": "2019.10.11", "title": "Германското правителство  намали рязко прогнозата си за растеж "}
{"url": "http://epicenter.bg/article/Prof--Nikolay-Mihaylov--Bibliyata-na-edin-dobar-pat-e-zadanieto--/195426/4/0", "text": "\"   Това заяви проф. Николай Михайлов пред делегатите на  XII Национална конференция по транспортна инфраструктура с международно участие, която вече втори ден се провежда в Несебър.    \" , подчерта проф. Михайлов, който е ръководител на катедра „Пътища и транспортни съоръжения“ към УАСГ.    За първи път на Конференцията беше представена идеята за Нов Източно-балкански транспортен коридор по направлението Дурас – Скопие – София – Бургас – Истанбул, който в последствие стана основен акцент при председателството на Р България на Съвета на Европейския съюз, каза той.   В България се създаде Национален комитет, наши представители участваха в Световния конгрес в Абу Даби. Членството в ПИАРК ни позволява не само достъп до информация и знания от фонда на Световната организация, но и обмен на огромен опит и специалисти, посочи проф. Михайлов.    . След Решение №16 на Министерския съвет на Република България от 17 януари 2019-а вече е факт и възприемането на „Визия нула“ като „национална политика за постигане на висока степен на безопасност“.  Мерките, заложени в Решението на Министерски съвет, са изготвени от участници в Конференцията и са базирани на финалната Декларация на участниците в XI-та „Национална конференция по транспорта инфраструктура с международно участие.    Той разкри, че идеи и цели от \"Декларацията на участниците в XI-та Национална конференция по транспортна инфраструктура с международно участие“ са заложени в реализацията на Държавната Агенция „Безопасност на движението по пътищата“, с ръководител Малина Крумова.  Убеден съм, че партньорството и процеса на нормотворчество с държавните институции ще продължи, подчерта проф. Михайлов.    В годините Катедра “Пътища и транспортни съоръжения“ и Университета са утвърдили водещите си позиции не само в рамките на академичните общности, но и в бранша на транспортната и инженерна инфраструктура.  През 2019а-а с помощта на бизнеса е създаден Научноизследователски център към Катедра „Пътища и транспортни съоръжения“, който официално отвори врати на 4-ти октомври.    За първи път от дълги години Катедрата е спечелила обществена поръчка за предпроектни проучвания за тунела под Петрохан.  \"Българските учени излизат от своята „зона на комфорт“ и започват работа в реална икономическа среда, основана на конкуренцията\", заяви още проф. Михайлов..     се провежда ежегодно от 2007 г. насам. Организаторите ѝ са Катедра „Пътища и транспортни съоръжения“ към УАСГ, Институт по транспортно строителство и инфраструктура и Националният комитет на България към Световната пътна асоциация (PIARC) - Сдружение „Български форум по транспортна инфраструктура“.       на Министерството на регионалното развитие и благоустройството (МРРБ), Министерството на транспорта, информационните технологии и съобщенията (МТИТС), Държавна агенция „Безопасност на движението по пътищата“.", "date": "2019.10.11", "title": "Проф. Николай Михайлов: Библията на един добър път е заданието! "}
{"url": "http://epicenter.bg/article/Vtori-opit-za-start-na-deloto-za-Tsarskite-konyushni-/195335/3/0", "text": "Пореден втори опит за старт на делото за „Царските конюшни” ще бъде направен в петък. Очаква се да бъдат разпитани свидетели, предаде репортер на БГНЕС.    Процесът е срещу областния управител на Софийска област Веселин Пенев и лицензирания оценител на държавните имоти Юлия Цекова.    Веселин Пенев ще отговаря за две престъпления. Първото е за умишлена безстопанственост – за това, че като длъжностно лице, в условията на продължавано престъпления (с две деяния) не положил достатъчно грижи за ръководенето, управлението, стопанисването и запазването на повереното му имущество (престъпление по чл. 219, ал. 3 от НК). А именно, за бюджетни средства на Софийска област и на Българската държава в размер на общо 118 439,20 лева, както и за държавен имот, в резултат на което са настъпили значителни вреди.    Второто обвинение на Пенев е за това, че като длъжностно лице съзнателно сключил три неизгодни сделки от името и за сметка на Българската държава. Чрез транслация на притежаваната от държавата част от собствеността на Царските конюшни в полза на „Евротрансбилд“ ЕООД, а не чрез обособяване на реален дял със статут на частна държавна собственост, продал държавната част от недвижимите имоти по занижени цени – за сумата от общо 658 870 лв. без ДДС, при обща пазарна стойност към същата дата в размер на 10 989 000. От действията му са произлезли вреди за Българската държава в размер на 10 330 130 лв.    Юлия Цекова е обвинена за това, че в качеството си на лицензиран оценител, дала неверни оценки и заключения за определяне пазарната стойност на три недвижими имота в центъра на София – частна държавна собственост, възложени й от областния управител на област София. От това произтекла щета за Българската държава в размер на 10 330 130 лв.", "date": "2019.10.11", "title": "Втори опит за старт на делото за Царските конюшни "}
{"url": "http://epicenter.bg/article/Dzhip-blasna-dete-na-peshehodna-pateka-v-Plovdiv--roditeli-izlyazoha-na-protest/195336/3/0", "text": "8-годишно дете беше блъснато от джип на пешеходна пътека в близост до училище в Пловдив. Пострадалото момченце е настанено в болница със сериозна гръдно-коремна травма и фрактура на ключицата. Притеснени след този случай родителите, чиито деца всеки ден пресичат опасната пешеходна пътека на натоварения булевард \"Васил Априлов\", поискаха общинската власт да вземе мерки за сигурността на децата им. Те настояват на невралгичното място да бъде поставен светофар. Още в сряда ще се събере експертният съвет и ще вземем решение. Моето лично мнение е, че трябва да бъде поставен светофар с бутон в най-кратки срокове, каза в сутрешния блок на Нова телевизия Пламен Вълков, директор на общинското предприятие \"Контрол на транспорта\".", "date": "2019.10.11", "title": "Джип блъсна дете на пешеходна пътека в Пловдив, родители излязоха на протест"}
{"url": "http://epicenter.bg/article/Vse-oshte-e-ottsepen-rayonat-v--Mladost--kadeto-zhena-beshe-zastrelyana-v-kolata-si-/195338/3/0", "text": "Районът в столичния квартал “Младост”, където бе открита застреляна Станка Марангозова, все още е отцепен и на мястото има полиция, предаде БГНЕС. През ограничителната лента се допуска преминаването само на лица, живеещи в блока, пред който се разиграла кървавата сцена. Починалата жена е на 47 години и има много криминални регистрации. Името й се свързва с участие във финансова пирамида.    Инцидентът стана на паркинг пред жилищен блок и на метри от болницата „Света Анна“ в кв. „Младост 1“.   Сигналът е получен малко преди 21 ч. вчера от мъжа, с когото е живяла на семейни начала.   По непотвърдена информация жертвата е говорила по телефона по време на разстрела, а събеседникът й е чул изстрелите. Огледите на местопрестъплението продължават.", "date": "2019.10.11", "title": "Все още е отцепен районът в “Младост”, където жена беше застреляна в колата си "}
{"url": "http://epicenter.bg/article/Mladezh-bez-knizhka-blasna-i-ubi-78-godishna-zhena/195345/3/0", "text": "23-годишен младеж без книжка блъсна и уби 78-годишна жена, а след това избяга.   Инцидентът е станал в сряда на главната улица в севлиевското село Добромирка, съобщава БГНЕС. Жената е починала на място.   Жители на селото разказват, че това не е първи инцидент на този участък, който завършва с жертва. Хората настояват отговорните институции да се намесят. ", "date": "2019.10.11", "title": "Младеж без книжка блъсна и уби 78-годишна жена"}
{"url": "http://epicenter.bg/article/Otkriha-trupove-na-blagorodni-eleni-kray-Sevlievo-/195363/3/0", "text": "На 10 октомври в 11:22 часа, чрез ЕЕН 112 в дежурната част на РУ – Севлиево е подаден сигнал за открити два трупа на благородни елени. Това съобщиха от ОДМВР-Габрово.    Извършен е оглед в местността „Пеещи скали“ в землището на Севлиево, където са намерени телата на животните.    По случая е образувано досъдебно производство.    Процесуално-следствените действия и оперативно-издирвателни мероприятия с цел установяване на извършителя продължават под надзора на прокуратурата.", "date": "2019.10.11", "title": "Откриха трупове на благородни елени край Севлиево "}
{"url": "http://epicenter.bg/article/Mazh-pochina-v-pazardzhishkoto-sledstvie-/195365/3/0", "text": "55-годишен мъж е починал в пазарджишкия следствен арест, потвърдиха от полицията за БНР.  Мъжът е бил задържан в сряда, след като направил опит да краде тикви от крайпътен пазар. Преди да го вкарат в ареста, търговците успели да го хванат и след като бил преведен в безпомощно състояние, повикали полиция.    Инцидентът е станал в сряда, но полицията едва днес огласи информацията. При ареста крадецът е бил с множество травми по тялото, нанесени от търговците. Поради тази причина в ареста е извикан лекар, който е заключил, че състоянието му е стабилно и не е необходимо освобождаването му. Два часа по-късно задържаният мъж е починал.    Аутопсията е установила, че причината е за смъртта са множеството травматични увреждания след побоя.    Срещу двама от търговците е повдигнато обвинение за убийство и мярката им „задържане“ е удължена на 72 часа. Единият от задържаните е 14-годишно момче, поради тази причина разследването е поверено на следствения отдел към прокуратурата.    Проверка ще установява защо пребитият, който е криминално проявен и е с множество регистрации за кражби, не е бил настанен в болнично заведение.", "date": "2019.10.11", "title": "Мъж почина в пазарджишкото следствие "}
{"url": "http://epicenter.bg/article/Obyaven-za-obshtodarzhavno-izdirvane-e-nameren-martav-kray-Targovishte/195369/3/0", "text": "Намерено е тялото на 37-годишен мъж от с. Гороцвет, обявен за общодържавно издирване, в местноста \"Каралъ\" в община Търговище. Това съобщиха от ОДМВР - Търговище.   Непосредствено след получен около 09.00 часа на 10 октомври2019 г. сигнал за намерен труп на мъж в местността „Караклъ“, на около 1 км източно от с. Съединение, община Търговище, криминалисти на РУ-Търговище и ОДМВР-Търговище са заминали за мястото на инцидента.   Извършен е оглед на местопроизшествието, при който видими следи от насилие по тялото не са констатирани. Установено е, че то е на 37-годишен мъж от с. Гороцвет, община Лозница, обявен на общодържавно издирване по молба на близките му на 9.10.2019 г.   В близост до тялото е намерен велосипед, с който същият се е придвижвал. Трупът е откаран в МБАЛ-Търговище за аутопсия. Резултатът от нея потвърждава, че няма данни за насилствена смърт. По случая е образувано досъдебно производство по описа на РУ-Търговище.", "date": "2019.10.11", "title": "Обявен за общодържавно издирване е намерен мъртъв край Търговище"}
{"url": "http://epicenter.bg/article/Obrazovatelniyat-ministar-iska-distsiplinarno-uvolnenie-za-uchitelkata--udarila-dete-s-chin/195374/3/0", "text": "Задържахме 10 лица при акцията срещу телефонни измамници във Нова Загора, Ветово и Нови Хан. Това е третата разбита престъпна група за телефонни измами, заяви на брифинг директорът на Главна дирекция \"Национална полиция\" (ГДНП) главен комисар Христо Терзийски, предаде Novini.bg.    \"Бяха обединени още 6 досъдебни производства от различни точки в страната. По време на операцията се извършиха огледи и изземвания от 13 жилища и 12 автомобила. Иззети бяха и 50 телефона, над 30 СИМ карти, включително и румънски, газови пистолети, таблети, разписки, флашки, голяма парична сума и ценности. При претърсване на един адрес в кутия от боя беше намерена и тротилова пресовка и настърган тротил. На друг адрес бяха намерени 7000 лв. в чорап, скрит в дамска чанта\", допълни говорителят на Специализираната прокуратура Сийка Милева.    \"В групата е имало т.нар. въртачи - те звъняли на възрастни хора, мулета - събирали парите и организатори. Повечето са осъждани за телефонни измами и са били криминално проявени. Един от заловените е участвал и в кражби на авотмобили със заглушители\", разкри още тя.    \"Престъпниците са с нисък образователен статус и са били от етнос \"бургуджии\". С парите от измамите са купувани скъпи имоти, коли и мебели. Измамниците си харчели парите в нощни заведения и ресторанти. Събрани са доказателства за 6 измами – 3 в София и 3 в Стара Загора. Общата сума, която са прибрали от измамите е над 300 000 лева. Интересен е случаят на един от измамените в София. Той е бил изолиран от измамниците в столичен хотел, като пенсионерът е купил нов телефон и СИМ карта. Възрастният мъж е бил заблуден, че участва в тайна спецакция. Жертвата е изтеглил спестяванията си - 130 000 лв., и ги е оставял в различни части на София. Жертвите били наблюдавани постоянно. Мулето сам определял къде да се оставят парите - на места без камери. Членовете на групата често пътували до Румъния, от където провеждали разговорите\", каза прокурор Милева.    \"Един от мулетата е бил близък до убийците от случая в Негован. Няма данни за свързаност с убийството. Към наказателна отговорност са привлечени 8 лица, а на други са повдигнати обвинения за телефонни измами\", допълни говорителят на Специализираната прокуратура.   Разследването е нямало да успее без личната ангажираност на заместник главния прокурор Иван Гешев, подчерта главен комисар Терзийски, цитиран от Агенция \"Фокус\".   Именно Иван Гешев направил връзка с представителя на нашата прокуратура в Европол, за да осъществи контакт с представителя на Румъния, а той от своя страна да ангажира прокурори от Специализираната прокуратура на Румъния. Така нашите служби образували досъдебно производство за организирани престъпни групи и можели да възлагат процесуални действия, които да се извършват на територията на Румъния като задържане на заподозрените, претърсвания, изземания на телефони, обясни директорът на ГДНП Христо Терзийски.   „Звеното за телефонни измами, секторът, чийто ръководител е г-жа Падинкова, беше създаден 2017 година, вече две години и половина в него работят амбицирани момчета и момичета, но общо взето работехме на парче. Ако стане телефонна измама в СДВР на територията на София търсим мулето, мулето може да е от друг град, след това може да отиде на територията на Стара Загора, оттам да вземе пари от друга телефонна измама, въртачите да бъдат в Румъния, да се ползват няколко звена в цялата тази верига и просто нашата оперативно-издирвателна работа, с и след това документирането на тези престъпления, стигаше до нивото на едни мулета и нивото на един от нисшите организатори, тоест не стигахме до организаторите на тези схеми. Както виждате последните три операции оказват съществено влияние на статистиката. Колкото и да казват, че статистиката може да се манипулира, това е факт“, обясни още Терзийски.  ", "date": "2019.10.11", "title": "При операцията срещу \"ало-измамниците\" към наказателна отговорност са привлечени 8 лица"}
{"url": "http://epicenter.bg/article/Spetsprokuraturata--Ubitata-v-Sofiya-e-iznudvana-ot-zhertvi-na-izmamite-y-/195399/3/0", "text": "Жената, убита снощи в столичния квартал \"Младост\", била изнудвана от свои жертви в миналото, стана ясно по време на брифинг на Националната полиция и Специализираната прокуратура.    „Назад във времето е имало сигнали срещу нея от граждани и юридически лица за различни финансови операции. За момента версията е неуредени финансови взаимоотношения, но се разследват и лични мотиви“, каза директорът на ГДНП Христо Терзийски, предаде Dariknews.bg.    Говорителят на Специализираната прокуратура Сийка Милева пък посочи, че най-вероятно убитата е жертва на организирана престъпна група. Била е изнудвана от лица, които са потърпевши от нейни действия в миналото, посочи Милева.    От думите на Милева и Терзийски стана още ясно, че последното досъдебно производство, което е водено срещу убитата, е за взети от нея 150 000 лева, които тя трябвало да вложи във финансови операции, които да доведат до печалба.    \"Търсим мотив, но в последните години мотиви има много\", добави Терзийски.    Терзийски отказа да разкрие какво точно е оръжието на убийството, както и да коментира символиката на бялата роза, захвърлена до трупа.", "date": "2019.10.11", "title": "Спецпрокуратурата: Убитата в София е изнудвана от жертви на измамите й "}
{"url": "http://epicenter.bg/article/Tsatsarov--Geshev-i-Marinov-nagradiha-prokurori-i-politsai-za-otlichna-rabota-po-znakovi-dela-/195417/3/0", "text": "На официална церемония министърът на вътрешните работи Младен Маринов, главният прокурор на Република България Сотир Цацаров и заместникът му Иван Гешев наградиха служители на МВР и на прокуратурата за постигнати резултати по знакови разследвания. Това съобщиха от пресцентъра на МВР.    Разкриването на извършителите на жестокото двойно убийство, жертвите на което бяха открити в Негован, ефективното разследване и неутрализирането на организирани престъпни групи за телефонни измами, както и бързите и адекватни действия след пробива на системата на Националната агенция за приходите са повод да благодарим още веднъж на колегите и прокурорите, работили активно по тези казуси. Те са доказателство, че създадената координация и работата в екип е правилният път, който трябва да следваме, заяви министър Маринов.     На официална церемония той връчи плакети на Министерството на вътрешните работи на четиримата наблюдаващи прокурори на Специализираната прокуратура и прокурор от Софийска градска прокуратура, работили активно, заедно с разследващите екипи по съответните случаи. Отличията получиха прокурорите Калин Близнаков, Евгения Станкова, Евгения Деянова и Николай Димитров от СП и Детелин Георгиев от СГП.    Когато има изключително добро взаимодействие между МВР и прокуратурата на всички нива, резултатите са налице, заяви главният прокурор на България Сотир Цацаров. Като израз на благодарност той и заместникът му Иван Гешев наградиха с различни отличия на Върховната касационна прокуратура 65-ма служители на МВР, работили по случаите. Служителите са от Специализирания отдел \"Киберпрестъпност\" при ГДБОП, секторите „Престъпления против личността“ и „Измами“ към отдел „Криминална полиция“ при Главна дирекция „Национална полиция“ /ГДНП/, сектор „Престъпления против личността“ към отдел „Противодействие на криминалната престъпност“ при СДВР и група „Телефонни измами“ към ОДМВР-Плевен.     На церемонията присъстваха главният секретар на МВР гл.комисар Ивайло Иванов, директорите на ГДНП, ГДБОП, СДВР и ОДМВР-Плевен.", "date": "2019.10.11", "title": "Цацаров, Гешев и Маринов наградиха прокурори и полицаи за отлична работа по знакови дела "}
{"url": "http://epicenter.bg/article/Vodach-na-marshrutka-naraga-shofyor-v-tunela-na--quot-Lyulin-quot--v-Sofiya-/195421/3/0", "text": "Водач на маршрутка наръга с нож друг шофьор след скандал в тунела на столичния квартал \"Люлин\", предаде БНР.    На място са изпратени екипи на полицията.    Нападателят е арестуван.    По първоначална информация, инцидентът е станал след засичане на пътя.    Случаят се изяснява.", "date": "2019.10.11", "title": "Водач на маршрутка наръга шофьор в тунела на \"Люлин\" в София "}
{"url": "http://epicenter.bg/article/VAS--Reshenieto-na-TsIK-da-otkazhe-dostap-na-Siderov-do-BNT-e-nezakonosaobrazno-/195433/3/0", "text": "Върховният административен съд (ВАС) определи за незаконосъобразно решението на Централната избирателна комисия (ЦИК), с което комисията застана на позицията на БНТ, че няма да допуска Волен Сидеров в ефира на националната телевизия и конкретно в \"Панорама\". Това съобщи БНР.    Сидеров искаше да участва там като кандидат за кмет на София в дебат с други кандидати.    \"Атакуваното решение на Централната избирателна комисия е незаконосъобразно, като е издадено при допуснати съществени нарушения на административнопроизводствените правила по чл. 59, ал. 2, т. 4 от АПК, изразяващо се в липса на фактически и правни основания за издаването на административния акт\", прие съдът.    ВАС връща преписката на ЦИК за произнасяне при спазване на указанията на съда по тълкуване и прилагане на закона.  ", "date": "2019.10.11", "title": "ВАС: Решението на ЦИК да откаже достъп на Сидеров до БНТ е незаконосъобразно "}
{"url": "http://epicenter.bg/article/Ivancheva--Petrova-i-Dyulgerov-ostavat-pod-domashen-arest--VIDEO--/195445/3/0", "text": "Апелативният специализиран съд остави Десислава Иванчева, Биляна Петрова и Петко Дюлгеров под домашен арест, предаде Нова тв.    По-рано в петък председателят на съда Георги Ушев отказа да си направи отвод по делото.    Защитата поиска това, защото този състав нямало да разгледа възражението им срещу постановената на първа инстанция присъда честно и безпристрастно.    На заседанието беше отхвърлено и искането зам.-главният прокурор Иван Гешев да бъде разпитан.  ", "date": "2019.10.11", "title": "Иванчева, Петрова и Дюлгеров остават под домашен арест (ВИДЕО) "}
{"url": "http://epicenter.bg/article/Voennosluzheshti-ot-Suhopatnite-voyski-unishtozhiha-nevzriveni-boepripasi-/195430/2/0", "text": "Военнослужещи от Сухопътните войски унищожиха днес, 11 октомври, невзривени боеприпаси, открити в Област Хасково. Това съобщиха от пресцентъра на министерството на отбраната.    След искане на МВР и по разпореждане на командира на Сухопътните войски генерал-майор Михаил Попов формирование за овладяване и/или преодоляване на последствията от бедствия от военното формирование 52 740 – Хасково извърши разузнаване и унищожаване на 100 мм танков снаряд, открит в землището на село Брягово и 152 мм артилерийски снаряд, открит в село Остър камък.    Формированието е с ръководител капитан Слави Краев.  ", "date": "2019.10.11", "title": "Военнослужещи от Сухопътните войски унищожиха невзривени боеприпаси "}
{"url": "http://epicenter.bg/article/Kovachev--Nyakoy-darzhavi-predlagat-preosmislyane-na-politikata-po-razshiryavane-na-Sayuza--koeto-ne-e-doba/195431/2/0", "text": "\"България винаги е заявявала и продължава да заявява, че e за европейската интеграция на всички страни от Западните Балкани, това е в наш интерес. Ние искаме започване на преговори с Република Северна Македония и с Албания\", каза евродепутатът от ЕНП Андрей Ковачев в интервю за Радио ”Фокус“.    \"С това по никакъв начин не може да бъде злоупотребявано в Македония, защото в последните няколко дни виждаме такава тенденция. Досега винаги се казваше: \"да, ама вие какво точно искате от Македония?\". Ето, сега го написахме точно. Българите никога не са били „български фашисти“ и „фашистки окупатори“, в музеите и в учебниците не трябва да има насаждане на омраза. Трябва историческите факти да бъдат представени такива, каквито са.\"    \"За съжаление, в някои страни, особено Франция, Нидерландия и Дания, има нежелание да се продължи толкова бързо по пътя на разширяването. Франция говори за преосмисляне на цялата политика по разширяване, и това за мен не е добър сигнал. Ние трябва да лобираме пред нашите европейски партньори с ясната позиция, че Западните Балкани са част от Европа, не могат да останат зона на нестабилност. Те трябва да имат много ясна европейска перспектива\", подчерта Ковачев.  Евродепутатът подчерта, че процесът зависи и от самите държави, от желанието да решат проблемите, които имат както вътре в страната, така и с историческите спорове които са имали като наследство от тоталитарните режими.    \"Скоро видях такива отзиви, които казват: „Не, неправилно е, българската позиция е много остра и конкретна“. Аз мисля, че точно това е доброто, конкретиката\", добави Ковачев.    \"Посочихме конкретно какво разбираме под спазване на договора за добросъседство, ще го повторя – базирано на историческите документи от съответната епоха. По никакъв начин не е интерпретация на някой професор от 60-те, 70-те, 80-те години. Тогава какво са писали, си е тяхна работа. Ние искаме да стъпим върху историческите извори от съответната епоха, а не на интерпретациите на който и да било. Това е записано и в договора, сега се преповтаря и в нашата декларация, и искаме така просто да бъде. Не защото България иска да налага ултиматуми или нещо несправедливо, а защото го дължим на паметта на тези, които са били преди нас и не са правели абсолютно никаква разлика между българин и македонец, което тогава е означавало просто роден в географската област Македония\", каза още той.    Евродепутатът добави, че се надява, че няма да се стигне до неблагоприятно развитие на процеса по евроинтеграция.  \"Съжалявам за последната информация от Брюксел, че Франция по всяка вероятност ще блокира започването на прегори с Република Северна Македония и с Албания. Това няма как да не бъде използвано от сили, които биха искали да дестабилизират целия регион\", подчерта той.    Различията и разделението от миналото трябва да се преодолеят по пътя на европейската интеграция, смята Андрей Ковачев. \"Всеки друг начин в историята е бил изпробван и е водил до много страдания, до много жертви и до разрушения. Надявам се никога повече това да не се случва\", каза той.  ", "date": "2019.10.11", "title": "Андрей Ковачев: Преосмислянето на политиката за разширяване на ЕС не е добър знак"}
{"url": "http://epicenter.bg/article/V-sektsiite-s-nad-200-izbirateli-shte-ima-vtora-kabina-za-glasuvane-/195432/2/0", "text": "Членовете на секционните избирателни комисии ще бъдат задължени да подпишат протокола с изборните резултати от вота на 27 октомври. При отказ, членовете на тези комисии ще носят административнонаказателна отговорност по Изборния кодекс. Това обявиха от Централната избирателна комисия, която прие методически указания за работата на секционните комисии, съобщи БНР.    В тях е записано, че решенията им ще се вземат с мнозинство от две трети от присъстващите с поименно гласуване, при което не се допуска гласуване с \"въздържал се\".    Членовете на секционните комисии се освобождават от служебни или трудови задължения за деня преди изборите, за изборния ден и за следващия. За това време те ползват, по свой избор, платен или неплатен отпуск, който се зачита за трудов стаж.    В секциите с над 200 избиратели ще има втора кабина за гласуване, както и достатъчен брой резервни избирателни кутии за секциите с над 500 избиратели.    На 27 октомври изборният ден се открива в 7 часа сутринта и не по-късно от 8, ако не са се явили повече от половината членове в секционната комисия.    Ако в 7 сутринта не са се явили половината от членовете, изборното помещение не се разпечатва и отваря.    ЦИК указва на секционните комисии че документът за самоличност на избирателя се връща, само след като той пусне бюлетината в избирателната кутия и положи подпис в избирателния списък. Забранено е да се откъсват бюлетините от кочаните предварително.  ", "date": "2019.10.11", "title": "В секциите с над 200 избиратели ще има втора кабина за гласуване "}
{"url": "http://epicenter.bg/article/Politsiyata-razsledva-sluchaya-na-poboy-v-Sungurlare/195434/2/0", "text": "Полицията разследва случая на побой в Сунгурларе. Това съобщиха от ОДМВР - Бургас. Сигналът е подаден на 10 октомври т.г. около 23.30 часа в Районно управление – Сунгурларе. Съобщено е за инцидент, при който на 35-годишен мъж от Сунгурларе е нанесен побой от неустановени до момента лица. Своевременно местопроизшествието е посетено от полицейски служители, които извършили множество процесуално-следствени действия с цел установяване самоличността на извършителите на деянието. Потърпевшият е разпитан. Прегледан е от медицински екип, но не е с опасност за живота. Провеждането на процесуално-следствени действия продължава и към момента. По случая е образувано досъдебно производство, което е докладвано в Районна прокуратура – Карнобат.   Припомняме, че по- рано днес станаха известни обстоятелствата около инцидента: на 10-ти октомври около 23 часа в град Сунгурларе е пребит в дома му съпругът на председателката на Младежко ДПС Сунгурларе Димитрина Събева, която е член на предизборния екип на кандидата на ДПС за кмет на община Сунгурларе Хатидже Георгиева. Три лица нахлуват в дома му с викове „Ние нали предупредихме съпругата ти да не се занимава с политика“ и „Каква работа имате вие българите в ДПС при тези турци?“. Неизвестните нанасят тежък побой над 35-годишният Пламен.    Централният предизборен щаб на ДПС категорично протестира срещу този акт на насилие, който опорочава цялата предизборна кампания и подставя под съмнение честността на изборите и демокрацията в страната.  ", "date": "2019.10.11", "title": "Полицията разследва случая на побой в Сунгурларе"}
{"url": "http://epicenter.bg/article/Vanshno--Nyama-danni-za-postradali-balgarski-grazhdani-pri-napadenieto-v-targovski-tsentar-v-Manchestar-/195436/2/0", "text": "Няма данни за пострадали и български граждани нападението с нож в търговски център в Манчестър, Великобритания. Това съобщиха от пресцентъра на Министерството на външните работи.    По информация на властите в Манчестър при инцидента, при който са пострадали четирима души. Задържан е 40-годишен мъж по подозрение за нападението, чиито мотиви още не са официално обявени.    Британската полиция апелира към гражданите да изпращат информация на телефон 101, ако разполагат с такава като цитират номера на инцидента, който е 1055 от 11.10.2019 г. Гражданите във Великобритания могат да подават и анонимни сигнали на телефон 0800 555 111.    Посолство на Република България в Лондон следи ситуацията и е готово да окаже съдействие при необходимост.    Телефон за връзка с ДП Лондон.: +44 20 7581 3144; +44 0 20 7584 9400. Дежурни телефони в извънработно време: + 44 20 7 5813144; + 44 20 7 5849400  ", "date": "2019.10.11", "title": "Външно: Няма данни за пострадали български граждани при нападението в търговски център в Манчестър "}
{"url": "http://epicenter.bg/article/V-Momchilgrad-byaha-naznacheni-58-lichni-asistenti-/195437/2/0", "text": "58 лични асистенти бяха назначени в община Момчилград Община Момчилград сключи трудови договори с 58 лични асистенти за предоставяне на лична помощ.    Това стана възможно благодарение на Механизма лична помощ на хора с увреждания. Целта е хората с увреждания до получат помощ за упражняване на правата им, за пълноценно участие в обществото, за извършване на дейности, отговарящи на индивидуалните им потребности от личен, домашен или социален характер и за преодоляване на бариерите на функционалните им ограничения.  Хората с увреждания имат възможност да изберат от кого, кога, къде и по какъв начин да се възползват от услугата „Личен асистент“.   „Това е поредната социална услуга, която общинска администрация осигурява на хората в община Момчилград. Политика, която екипот ни води, винаги е била насочена към създаването на по-добри условия за живот на хората в неравностойно положение“, заяви кметът на общината Сунай Хасан.", "date": "2019.10.11", "title": "В Момчилград бяха назначени 58 лични асистенти "}
{"url": "http://epicenter.bg/article/BSP-Veliko-Tarnovo-s-zhalbi-do-OIK-za-narusheniya-na-Borisov-i-GERB/195438/2/0", "text": "Председателят на БСП-Велико Търново Стефан Антонов подаде сигнали до ОИК - Велико Търново за нарушение на Изборния кодекс.    Първият е за видео, разпространено от официалната Фейсбук страница на премиера Бойко Борисов, на 11.10.2019г. То е правено в служебния му автомобил, в който присъства и кандидатът за кмет на Велико Търново Даниел Панов, издигнат от ГЕРБ.    В клипа Борисов и Панов се разхождат с автомобила из града и там кандидатът за кмет излага предизборната си програма пред премиера. Това е в грубо нарушение на ИК, тъй като представлява предизборна агитация.    Бойко Борисов, като представител на изпълнителната власт, в работно време и използващ служебен автомобил, участва в предизборната кампания на ГЕРБ - нарушение на чл.168,ал.3 и чл.182,ал.3 от ИК. Към сигнала е приложен и линк с видеозапис  на нарушението.   Вторият сигнал е за присъствието на кандидатите за местни избори от ГЕРБ - за кмет Даниел Панов и за общински съветници - Михаил Харалампиев, Венцислав Спиридонов и Деян Хаджийски на полагането на клетва на новоприетите курсанти в Националния военен университет  \"Васил Левски\".    На събитието присъстват министър-председателят Бойко Борисов и м инистърът на отбраната и вицепре миер Красимир Каракачанов. Към настоящия момент временно-изпълняващ длъжността кмет на община Велико Търново е Снежана Данева-Иванова и тя представлява общината пред трети лица, включително на официални събития- като полагането на клетва на курсантите в НВУ \"Васил Левски\".    С присъствието си на трибуната, редом до представителите на изпълнителната власт, кандидатите от ПП ГЕРБ извършват грубо нарушение на изборното законодателство. Според чл.182,ал.1 от ИК е забранена предизборна агитация в държавни учреждения и институции. Към жалбата са прикачени снимки, доказващи нарушението.", "date": "2019.10.11", "title": "БСП-Велико Търново с жалби до ОИК за нарушения на Борисов и ГЕРБ"}
{"url": "http://epicenter.bg/article/Italiya-podkrepya-prisaedinyavaneto-na-Balgariya-kam-Shengenskoto-prostranstvo-/195439/2/0", "text": "България и Италия споделят обща позиция за необходимостта от усъвършенстване на европейската политика в областта на миграцията, при предоставянето на убежище и за засилване на охраната на външните граници на ЕС. Това подчертаха българският президент Румен Радев и италианският му колега Серджо Матарела, които разговаряха в Атина в рамките на 15-ата Среща на върха на парламентарните републики в Европейския съюз, съобщиха от прессекретариата на държавния глава.    Италия подкрепя присъединяването на България към Шенгенското пространство и работи за реализацията на този важен за страната ни приоритет, заяви на срещата президентът Матарела. Румен Радев припомни, че България е изпълнила техническите критерии за членство в Шенген още през 2011 г.    Двамата откроиха позитивната тенденция в двустранния стокообмен, който надхвърля 4.8 млрд. евро през 2018 г., а Италия е на четвърто място по обем на инвестициите в българската икономика с 2.530 млрд. евро за последните две десетилетия. Президентът Матарела подчерта пред българския държавен глава, че италианският бизнес цени високо своите български партньори и присъединяването на страната ни към Шенгенс  ", "date": "2019.10.11", "title": "Италия подкрепя присъединяването на България към Шенгенското пространство "}
{"url": "http://epicenter.bg/article/Kancho-Stoychev--Rezultatite-ot-mestnite-izbori-ne-mogat-da-razmestyat-politicheskite-plastove-/195440/2/0", "text": "Електоратът на ДПС не се състои единствено от турско етническо население. Това каза за предаването „Това е България“ на Радио „Фокус“ социологът Кънчо Стойчев. Той обясни, че предстои ДПС да разширява своето присъствие и партията е бариера пред крайности и фундаментализъм в България. По негови думи подобни случаи като този в Сунгурларе могат да доведат до дългосрочни и трудно поправими последици.    „Надявам се този случай да получи еднозначен отпор от всяка една политическа сила в България час по-скоро и да се вземат мерки, и в публичното пространство, публичната среда и публичното говорене. Тези мерки могат да бъдат, естествено, не административни и не силови, а с даване на глас и на гласност на хората, които защитават гражданския мир и етническия мир в страната, добави социологът.    Кънчо Стойчев каза още, че в страната и в управляващата коалиция има хора, използващи език на омразата и актът на насилие в Сунгурларе трябва да предизвика отпор от цялото общество.   Резултатите от местните избори не могат да разместят политическите пластове, но могат да отразят разпределението на силите, прогнозира социологът.    Той обясни, че от провинцията идват много сигнали за неправомерности. Според него на местни избори винаги може да се очакват изненади и е трудно да се предвидят резултатите в повечето общини. По неговите думи в Пловдив и София се очертава балотаж.    “В момента двете кандидатки са с приблизително изравнени позиции. Няма никой, който отчетливо да лидира. В този смисъл очаква ни завишена от нормалното електорална активност, защото в София последните избори бяха доста скучни с някак си предизвестен победител. Тези избори в София сега нямат предизвестен победител и най-вероятно това ще привлече повече хора до урните“, допълни социологът.    Кънчо Стойчев каза още, че кампанията е различна в различните общини и добави, че резултатът от изборите трябва обедини обществото, вместо да го разединява.  ", "date": "2019.10.11", "title": "Кънчо Стойчев: ДПС ще разширява присъствието си, то е бариера пред крайности и фундаментализъм у нас"}
{"url": "http://epicenter.bg/article/Rumen-Radev-i-Maykal-Higins-obsadiha-ikonomicheskiya-obmen-i-vzaimnite-investitsii-/195441/2/0", "text": "Възможностите за насърчаване на двустранния икономически обмен и взаимните инвестиции между България и Република Ирландия обсъдиха в Атина президентите Румен Радев и Майкъл Хигинс. Това съобщиха от прессекретариата на президента.    Двамата разговаряха в рамките на 15-ата Срещата на върха на държавните глави на парламентарните републики от ЕС. Президентите бяха единодушни, че годишен стокообмен от 240 млн. евро не отговаря на икономическия потенциал на България и Ирландия.    Като особено перспективни сфери на двустранното партньорство бяха откроени информационните и комуникационните технологии, аутсорсингът, биотехнологиите, екологията и други. Ирландският обществен модел, изграден върху висококачествено образование, информационните технологии и иновациите с висока добавена стойност, е пример, който България желае да използва, подчерта на срещата президентът Румен Радев.    Българският държавен глава призова за увеличаване на двустранния научен и образователен обмен в информатиката и високите технологии и подчерта възможността за по-активното използване на европейско финансиране в тази област.    Активната политика на Република Ирландия за поддържане на връзките с ирландските общности в чужбина и съхраняване на техните културни традиции също беше сред темите на срещата на президентите Румен Радев и Майкъл Хигинс.    Българският държавен глава покани своя ирландски колега да посети страната ни в удобно за него време.  ", "date": "2019.10.11", "title": "Румен Радев и Майкъл Хигинс обсъдиха икономическия обмен и взаимните инвестиции "}
