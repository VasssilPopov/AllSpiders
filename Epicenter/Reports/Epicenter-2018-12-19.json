{"url": "http://epicenter.bg/article/Zdravnoto-vedomstvo-nyama-da-otmenya-plashtaneto-na-aptekite-za-obrabotka-na-protokoli-za-lekarstva/171176/2/0", "text": "Няма да се отмени заплащането на аптеките за обработка на протоколи за лекарства, които са напълно заплатени от НЗОК. Това съобщиха от пресслужбата на Министерството на здравеопазването /МЗ/ след среща с пациентски организации и с представители на Българския фармацевтичен съюз.  В проекта за промени на наредба се предвиждаше да се отмени плащането на 2 лв. от страна на НЗОК за обработен протокол за скъпоструващи лекарства.  Идеите на ведомството предизвикаха бурно недоволство сред собствениците на малки аптеки, които обвиниха хора от министерството, че лобират за интересите на големи аптечни вериги.  Проектът за промени на Наредба 10 от 2009 г. за условията и реда за заплащане на лекарствени продукти, плащани от НЗОК, ще бъде публикуван за обществено обсъждане на интернет страницата на МЗ.  Разговорите и консултациите по промените в наредбата ще продължат.  ", "date": "2018.12.19", "title": "Здравното ведомство няма да отменя плащането на аптеките за обработка на протоколи за лекарства"}
{"url": "http://epicenter.bg/article/Rumen-Radev--Mladite-hora-v-Balgariya-imat-ogromen-potentsial-i-sa-otvoreni-kam-sveta/171136/2/0", "text": "Вие извършвате една изключителна общественополезна дейност, защото вашите успехи са най-добрата реклама за успехите на съвременна България, а това, което постигате, е една от гаранциите за чуждите инвеститори да идват в страната ни. Така се обърна президентът Румен Радев към участниците в Осмата годишна среща на олимпийските отбори по природни науки днес в Националния археологически институт с музей при БАН, предаде  Novini.bg .   Радев отбеляза, че успехите в настоящия състезателен сезон са впечатляващи и посочи, че имаме седем златни, 11 сребърни, 14 бронзови медала и пет почетни грамоти.   Тези престижни отличия са извоювани в оспорвани състезание по математика, физика, химия, биология, астрофизика и дават огромното чувство на гордост на всички нас, заяви държавният глава. Той каза, че това е гаранцията, че младите хора в България имат огромен потенциал и са отворени към света. И това ни дава надежда, че България ще бъде преуспяваща държава, допълни Радев.   Президентът се обърна и към учителите и им благодари за всеотдайността, енергията и вярата.   Заместник-министърът на образованието Деница Сачева подчерта, че МОН поставя особен акцент на дисциплините, свързани с математика и природни науки, защото това би трябвало да даде тласък на цялото общество.   Тя каза, че през следващата година 40 процента от дейностите по интереси в училищата ще бъдат насочени в тази посока, че ще бъдат инвестирани почти 1 млн. и 500 хиляди лева в международни състезания и олимпиади, а и предстои национална програма за иновации. Трябва да стимулираме насърчаването на откриването на талантите и тяхното развитие, каза Сачева. ", "date": "2018.12.19", "title": "Румен Радев: Младите хора в България имат огромен потенциал и са отворени към света"}
{"url": "http://epicenter.bg/article/eeee/171141/2/0", "text": "Промените в Закона за устройство на територията, с които се променя режимът за концесиониране на плажовете предизвика скандал в парламента и в резултат текстовете бяха оттеглени.   Според депутатите от БСП така е спряно безпринципното отдаване на българското Черноморие на концесия. „Миналата година, когато управляващите приемаха Закона за концесиите, плажовете бяха извадени от него за една година. През това време, от Министерство на туризма, по Закона за Черноморското крайбрежие бяха отдадени над 25 плажа.”. Това каза зам.-председателят на ПГ на „БСП за България” Христо Проданов. Той добави, че сега, когато плажовете отново трябва да бъдат върнати в Закона за концесиите, управляващите искат да ги оставят извън него за още две години.   „Явно някой иска да отдаде всички плажове по Черноморието на концесии за по 25-30 години и да има личен дивидент от това. Съмняваме се в прозрачността на отдаването и провеждането на конкурсите, затова искаме плажовете по Черноморието да бъдат върнати в Закона за концесиите от 01.01.2019г., както бе гласувано преди година”, каза още Христо Проданов.  „Успяхме да спрем предложението на ГЕРБ плажовете по българското Черноморие да се отдават извън Закона за концесиите още 2 години“, заяви народният представител Дора Янкова. Тя почерта, че Законът за концесиите е приет на 16.11.2017 г. и правителството е имало достатъчно време да създаде организация и Законът за Черноморското крайбрежие, и Законът за концесиите да действат пакетно относно морските плажове. По думите й няма логика някои концесии да се правят по един закон, а останалите по друг.   „Те имаха година и два месеца Законът за концесиите да започне да действа, но не го правиха и искаха удължаване с 2 години“, заяви Дора Янкова и подчерта, че това дава повод за съмнения -защо се иска това удължаване и защо не се прилага Законът за концесиите.    „Докато Министерството на туризма и вицепремиерът Симеонов се обвиняваха, че единият не е написал наредбата, а на другия не му било в ангажиментите - кашата с концесиите я направи българското правителство, с премиер Бойко Борисов.“ Това заяви в пленарна зала зам.-председателят на „ПГ на БСП за България“ Георги Свиленски. По думите му какво се разбират вътре в кабинета- кой какво трябва да свърши, е техен ангажимент.   „Този парламент ви е избрал да управлявате, не да се карате“, обърна се той към управляващите. Свиленски попита - защо днес се променя срокът за строеж в неурегулирани територии за две години. „Къде бяхте миналата година? Преди две седмици? Преди месец? Хубаво е, че след днешния дебат поне Данаил Кирилов проумя, че трябва да оттегли предложението си за удължаване на срока за строеж в неурегулирани територии. Нали разбирате от туризъм, нали разбирате от плажове, нали знаете колко концесионери има - тогава защо го правите?“, попита още зам.-председателя на ПГ на левицата Георги Свиленски.  ", "date": "2018.12.19", "title": "Георги Свиленски: Правителството на Борисов е виновно за кашата с концесиите по Черно море"}
{"url": "http://epicenter.bg/article/Tramvay---22-deraylira-na-krastovishteto-na-bul---Konstantin-Velichkov--i-bul---Al--Stamboliyski-/171144/2/0", "text": "Трамвай, движещ се по линия 22, е дерайлирал на кръстовището на бул. „Константин Величков“ и бул. „Ал. Стамболийски“, предаде агенция „Фокус“.   Инцидентът е станал около 16 часа. На мястото дойдоха служители на Центъра за градска мобилност. Образува се колона от трамваи в посока жк. „Красна поляна“.   Преминаването през кръстовището беше затруднено. На място пристигна кран, който да премести излезлия от релсите трамвай.   Движението на трамваите по линиите 22 и 11 вече е възстановено, каза Лъчезар Пеков – ръководител отдел „Организация, координация, контрол и безопасност на обществения транспорт“ към Центъра за градска мобилност (ЦГМ).   Мотрисът, който беше дерайлирал на кръстовището на бул. „Константин Величков“ и „Александър Стамболийски“, е наместен и вече движението на трамваите по линиите 11 и 22 е възстановено.   „Няма пострадали хора. Причината за дерайлиралия трамвай се изяснява“, добави още Пеков.", "date": "2018.12.19", "title": "Трамвай № 22 дерайлира на кръстовището на бул. „Константин Величков“ и бул. „Ал. Стамболийски“"}
{"url": "http://epicenter.bg/article/Rosen-Zhelyazkov--Shte-izpolzvame-vsichki-mehanizmi-sreshtu-plana--Makron-/171146/2/0", "text": "Ще използваме всички допустими механизми срещу плана „Макрон”. Това каза министърът на транспорта, информационните технологии и съобщенията Росен Желязков в ефира на предаването „Плюс-Минус. Коментарът след новините” по Нова телевизия.  Министърът заяви, че подкрепя всякакви действия срещу плана”Макрон”. „Всичко, което е в рамките на правилата го подкрепям, в това число и протестите, защото те са форма на изразяване на позиция”, посочи Желязков в ефира на Нова.  Той припомни, че България заедно с Полша, Литва и Унгария е излязла с обща декларация срещу предложените промени в пакета Мобилност от френския президент Еманюел Макрон: \"10 държави са гласували против, т.е. може да се каже, че 30% от населението е застъпено в отрицанието на този общ подход, който обрича важен бранш\", добави министърът на транспорта.  Желязков уточни, че по времето на Българско председателство не се е допуснало темата за общия подход да бъде поставена за разглеждане. „Същевременно в ЕП беше отхвърлено самото предложение. Това създаде усещането, че тази тема ще бъде отложена за следващия мандат на Комисията предвид предстоящите европейски избори. Към онзи момент, самото постигане на мнозинството в парламента беше повод за адмирации. От друга страна ние ще се опитаме да постигнем същото януари месец. Ние сме изиграли първото полувреме в Съвета с общия подход, който не в наш интерес. На 10 януари има заседание на транспортната комисия в Брюксел. Наред с това, заедно с Полша, Литва и Унгария изпратихме писма с искане за срещи на 9 януари. Ще имаме срещи с докладчиците по отделните въпроси, в това число и с председателя на транспортната комисия, с еврокомисаря и ще кажем, че 30% от гражданите на Европа ще бъдат засегнати\", обясни министърът.  Росен Желязков коментира и качеството на пътищата. „Няма нищо по-естествено от това да се правят експертизи на пътищата и те не трябва да бъдат, защото една политическа сила е счела, че това е политически въпрос, а такива проверки би трябвало да се правят периодично на годишна база”, каза той.  „Много е вредно да се настройват едни части от обществото срещу други в търсенето на решения, особено когато замирише на избори. Това е много проблемно. Наближат ли избори се активизират теми, които никой рационален човек в нормална обстановка няма да повдигне”, добави министърът.  Желязков обясни, че страната ни за последните 4 години е увеличила БВП с 30%. За същия период са увеличени данъчните приходи с 40%, според статистиката на министъра.  По думите на транспортния министър в БДЖ 175 млн. лв. отиват на година за компенсиране на дефицита.   „За да се поддържа една достъпна транспортна услуга. Тенденцията показа, че субсидията е все по-голяма, но броят на превозваните пътници е все по-малък. Има разминаване между вложен ресурс и ефективност. Всичко е въпрос на организация на работа. Не е тайна, че има изтичане на средства. Амбицията е с новото ръководство порочните практики да спрат”, обясни Росен Желязков.  ", "date": "2018.12.19", "title": "Росен Желязков: Ще използваме всички механизми срещу плана „Макрон”"}
{"url": "http://epicenter.bg/article/Pravnata-komisiya-otlozhi-obsazhdaneto-na-novi-promeni-v-antikoruptsionniya-zakon/171154/2/0", "text": "Правната комисия отложи обсъждането на новия законопроект за промени в антикорупционния закон, който предвиждаше лицата, подлежащи на проверка, да се явяват задължително в КПКОНПИ с полицейски конвой, а ако откажат, да бъдат глобявани.   Предложението точката да отпадне от дневния ред направи единият вносител, Хамид Хамид от ДПС, а шефът на комисията Данаил Кирилов, който също е вносител, го подкрепи. Подкрепиха предложението и останалите депутати.  Доводът на Хамид беше, че ВКС е започнал процедура по ново тълкувателно решение, след като предишното взриви парламента и институциите, които обвиниха съда, че се меси в законодателната дейност. Като аргумент за отлагането зам.-шефът на правната комисия посочи, че това ще позволи да се състои и обществено обсъждане, за което нямаше време, тъй като проектът бе внесен на 17 декември.  Именно недопустимата промяна на закон от страна на съда бе причина депутатите да приемат на първо четене промени в сега съществуващия антикорупционен закон във връзка с отнемането на незаконно придобитото имущество, които да минимизират щетите, нанесени от решението на съдиите при прекратяване на наказателно производство да се спира и отнемането на незаконното имущество.   До момента от началото на решението на ВКС това е докарало 22 млн. загуби на държавата от спрени дела, заяви миналата седмица шефът на КПКОНПИ Пламен Георгиев.  След като новият законопроект отпадна, членовете на правната комисия се заеха с обсъждането на вече приетите промени в едноименния закон. Данаил Кирилов обяви, че между първо и второ четене се отказва от предложението си законът да действа със задна дата.  Хамид пък посочи, че има нужда от прецизиране на сроковете за извършването на проверка, за тяхната продължителност. Те са много ниски и поставят комисията в положение, в което да не успее да се вмести в тях, коментира юристът от ДПС.  По повод предложението на Данаил Кирилов да се промени заглавието на тълкувателен закон, Хамид изказа опасения, че няма да съответства на законовите правила за нормативните актове, тъй като с едно заглавие вече е бил приет на първо четене.  Изненадващо, думата поиска един от гостите на заседанието, лидерът на \"България на гражданите\" Димитър Делчев. Бившият депутат от РБ не се стърпя и обвини в репресия приетия вече закон на първо четене. Той бил и противоконституционен относно правата на гражданите, критикува Делчев.  Данаил Кирилов обаче бързо му припомни тъй наречения \"закон Кунева\" от 2012 г. \"Законът, който носеше наименованието Кунева, какви радикални мерки предвиждаше? Не предвиждаше ли възможност да се започва проверка по анонимен сигнал?\", захапа го депутатът от ГЕРБ.  Кирилов цитира на бившия коалиционен партньор мераците на реформаторите да стигнат до крайности по презумпцията невинност. \"Не беше ли вашето искане той да бъде ключов в коалиционните отношения? В този парламент работната група на Министерството на правосъдието започна именно от \"Закона Кунева\", по никакъв не бих се разграничил от правната ни работа тогава. Ако бяхте приели исканията в онзи закон, той щеше да бъде още по-противоконституционен. И не обвинявахте ли вътрешно-коалиционно, че вие сте принципни, а ние от ГЕРБ сме меки?!\", продължи да опреснява паметта на Делчев шефът на правната комисия.  По повод напирането му да вземе думата, Кирилов не пропусна пак да клъвне Делчев. \"Чакаме да се върнете в парламента, а пък вече забравихте парламентарната процедура\", упрекна той госта заради нетърпението.  Намеси се и шефът на КПКОНПИ Пламен Георгиев, който опонира на Делчев. \"Напротив, законът бе отслабен и сега се възстановява онова положение, което действаше през 2012 г.\", каза той. Георгиев заключи, че някои хора не разбират явно материята.  Делчев пък обвини мнозинството, че се получило нагаждане, когато вече ги нямало в НС Реформаторският блок. \"Да не пречи на съгласието в това Народно събрание\", продължи да удря по темата за човешките права наследникът на Кунева. \"Аз с риск да прекъсна спомените между бившите коалиционни партньори, ще се върна към закона\", сложи точката на спора социалистът Крум Зарков. От БСП отново критикуваха, че само за една година се правят три промени в един нов закон.    ", "date": "2018.12.19", "title": "Правната комисия отложи обсъждането на нови промени в антикорупционния закон"}
{"url": "http://epicenter.bg/article/Rumen-Petkov-i-Rumen-Hristov-ozadacheni--ABV-i-SDS-imat-obshto-20--doverie--no-horata-ne-glasuvat-za-na/171158/2/0", "text": "Лидерите на АБВ и на СДС Румен Петков и Румен Христов направиха своята равносметка в края на годината за политическата карта. Пред Нова ТВ двамата партийни председатели заключиха, че според проучване на \"Сова-Харис\" имат по 10% доверие сред гласоподавателите, но когато се стигне до реалния вот, симпатизантите им не отивали до урните.  Според Христов имало тенденциозно внушение към избирателите му, че подобни партии няма да вкарат депутати в Европарламента и затова не пускали гласовете си за тях, за да не изгорят.   Лидерът на СДС коментира, че реално партията му ще получи 1%, но се надява на коалиция с другите десни формации, за да успеят да вкарат двама депутати в Европейския парламент.   Румен Петков заяви, че за АБВ щели да гласуват около 2-3% от хората. Той допълни, че трябва да се помисли за идеята за преференциален вот по време на избори, който първо беше въведен от правителството на Сергей Станишев. Петков подозира, че по този начин се купували гласове.", "date": "2018.12.19", "title": "Румен Петков и Румен Христов: Социологическите изследвания настройват хората срещу нас "}
{"url": "http://epicenter.bg/article/Krasimir-Yankov--Globata-za-BEH-tryabva-da-bade-platena/171159/2/0", "text": "„Глобата, наложена на БЕХ, трябва да бъде платена, няма вариант да не бъде платена. След това може да бъде обжалвана. И аз смятам, че трябва да бъде обжалвана”. Това заяви в предаването на Нова телевизия „Плюс-Минус. Коментарът след новините” депутатът от БСП Красимир Янков.  Той коментира още, че и опозицията е на мнение, че БЕХ не трябва да се приватизира.  „В периодите, когато сме управлявали, също сме били на мнение, че тези дружества са свързани с националната сигурност и не може да се пристъпи към приватизация”, заяви Янков.  Янков коментира и наложеното от президента вето на разпоредби от Закона за изменение и допълнение на Наказателния кодекс. Според депутата аргументите на президента съвпадат с тези на опозицията.  „Възможността за таен арест нарушава правата на човека. Още повече, че става въпрос и за 24 часа при непълнолетните”, коментира Янков. „Това е поредна крачка към полицейщина”, заяви депутатът.  Що се отнася до социологическите проучвания за подкрепата към партиите, Янков заяви:  „Социолозите правят някакви сондажи, но реално какво се случва става ясно на избори. На извънредните парламентарни избори например социолозите предвиждаха, че БСП води, но накрая се оказа, че БСП изостава. Тези проучвания може да се използват и манипулативно. Още в първата година на управлението на ГЕРБ се заговори за оставка, но какви са резултатите може да стане ясно само на избори”.", "date": "2018.12.19", "title": "Красимир Янков: Глобата за БЕХ трябва да бъде платена"}
{"url": "http://epicenter.bg/article/Zhenata-na-Tsenko-Chokov--Toy-e-bolen--minal-e-prez-restoranta-da-si-vzeme-hrana--ne-da-praznuva/171069/3/0", "text": "\r\n \r\n   \r\n Той болестите ги има, за съжаление. Те са установявани не веднъж и два пъти. Вещите лица са използвали и документация, изготвена от други лекари. Той постоянно се лекува. Има диабет, полиневропатия в тежка форма и ставно заболяване. Това са заболявания, които не минават за ден-два, а са цял живот, заяви Нелова. \r\n   \r\n По думите ѝ Чоков е имал е разрешение от съда да отиде на зъболекар на 17 декември, когато беше заснет в столичен ресторант. Според Цветелина Нелова снимките са монтаж. \r\n   \r\n Доколкото знам, е бил докъм 18.30 часа на зъболекар и пътьом е преминал през прословутия ресторант - не за да празнува, а да си вземе нещо за храна. Той живее сам в София и трябва да се прехранва. Пълна лъжа е, че има алкохол на масата, има чаши с вода. Той трябва да си подсигури храна, защото има диабет, който изисква режим на хранене, посочи съпругата на Ценко Чоков. \r\n   \r\n Говорителят на главния прокурор Румяна Арнаудова съобщи, че днес в 14 часа ще се разглежда искането на прокуратурата за промяна на мярката на неотклонение на Ценко Чоков. \r\n   \r\n Установили сме категорично отклонение от мярката за процесуална принуда, заяви Арнаудова. \r\n  ", "date": "2018.12.19", "title": "Жената на Ценко Чоков: Той е болен, минал е през ресторанта да си вземе храна, не да празнува"}
{"url": "http://epicenter.bg/article/Prof--Durankev--Koyto-i-da-e-na-kormiloto-na-balgarskiya-korab--shte-zabelezhi-silni-vetrove/171082/4/0", "text": "Който и да е на кормилото на българския кораб, ще забележи силни ветрове. Това каза за сутрешния блок „Добро утро, България“ на Радио „Фокус“ икономистът проф. Боян Дуранкев за икономическата оценка на 2018 година. Той трябва стабилно да задържи управлението, за да може да помогне в живота на обикновения българин, уточни икономистът.   Той очерта два основни проблеми, с които трябва да се бори страната ни. „Първият голям проблем е, че възможностите за растеж в света се поизчерпаха и това ще повлияе силно върху българската икономика, най-вече чрез проблемите на самия ЕС. Второто – това е българският „хубав“ капитализъм, който работи добре и създава европейски комунизъм за българските богаташи и същевременно капитализъм за повечето наемни работници и за хората, които са с доходи под екзистенц минимума“, обясни проф. Боян Дуранкев.   Той каза още, че при българския какафоничен капитализъм бизнесът търси евтина работна ръка, която да работи за 510 лв. Колкото и управляващите да надуват фанфарите, че в България всичко е наред, индикаторът – напускането на хора от страната, води до обезлюдяване и до демографска и икономическа катастрофа, обясни икономистът.   Според проф. Дуранкев страната ни не може да достигне средното ниво на ЕС през следващите 40-50 години. Необходима е данъчна реформа, обясни той, като уточни, обаче, че дуетът ГЕРБ и „Обединени патриоти“ спят по въпроса.   Поредната глобална икономическа криза, която се очаква през 2019-2020 г., неизбежно ще се отрази и на България, допълни икономистът.", "date": "2018.12.19", "title": "Проф. Дуранкев: Който и да е на кормилото на българския кораб, ще забележи силни ветрове"}
{"url": "http://epicenter.bg/article/Kevork-Kevorkyan--ISTORII-ZA-LIChNOSTI-I-bubolechki--Ne-se-ostavayte-na-chakalite-/171067/11/33", "text": "В тази книга ще намерите истории за неколцина бележити наши съвременници.  Това са кратки „портрети на чувствата“ - породени от конкретен факт, несъгласие или дори потресение.  В тях ще се натъкнете на въздигания, но понякога и на пропадания -  най-накрая и в неумолимата паст на Забравата.  Тези портрети са и опит да се изплати един дълг към някои хора – и всъщност един дълг към Общата ни Памет, която все повече е наскърбявана и унижавана.  А след тях ще откриете и подбрани текстове за Пира на Буболечките.  Забавлявайте се. Това поне не са ви отнели.  ЛИЧНОСТИ  Радой Ралин/ Блага Димитрова/ Стефан Димитров/  Богомил Райнов/ Генко Генков/ Боян Радев/  Димитър Казаков/ Стефан Данаилов/ Невена Коканова/  Юлиян Вучков/ Иван Славков/ Павел Писарев/  Димитър Бербатов/ Борис Димовски/ Христо Стоичков/  Лили Иванова/Емил Димитров/ Татяна Лолова/  Георги Калоянчев/ Георги Парцалев/ Никола Анастасов/ Любомир Левчев/ Светлин Русев/ Стоянка Мутафова/  Нешка Робева  ВРЕМЕ ЗА ЗВЕЗДНИ БУБОЛЕЧКИ  втора част  ЕВТИНА СЕРГИЯ  САТЪР  КЮЧЕК  ОРДЕНИ ЗА МИШКИ  80 НА 20 СРЕЩУ ШЕКСПИР  ПАМЕТНИК  МОРФОВ – ТУК, МОРФОВ – ТАМ  ЗАЩО Е ПОЛЕЗЕН ТАНЕВ  МАГАРЕТА И ПАРАДНИ КОНЕ  УЧЕБНИК ЗА КОМУНИЗМА – СЕГА И ВЕДНАГА  ДВОЙНИ ЗНАМЕНОСЦИ  МЪРТВИЯТ НИ Е ПО ВКУСА  КЛАНЕТО НАД ИСТИНАТА  МАЛКИТЕ ПАЛАЧИ И ГОЛЕМИЯТ ЯТАГАН  СЪБАРЯЙТЕ, СЪБАРЯЙТЕ – ЗА ВАС ПАМЕТНИЦИ НЯМА ДА ИМА  НАСИЛВАТ ИСТИНАТА КАТО КЪРДЖАЛИИ  МАНДАРИНИ И 32 УДАРА С НОЖ  РАЗКАРАЙТЕ СЕ С МЕРЗОСТИТЕ СИ!  ФАЛШИФИЦИРАТ И НАРОДА  КЛАСИКЪТ ДОНЧЕВ, ЗАХВЪРЛЕН ВЪРХУ МАНТИНЕЛА  ЕЗИКОГИЛОТИРАНЕ  Дописки от рубриките „Приказки за телевизията“ /„Труд/,  „Приказки за утре“ /“Стандарт“/, „НО“ /“Преса“/, както и от  „Уикенд“, 2011 – 2018 г.  НЕ СЕ ОСТАВЯЙТЕ НА ЧАКАЛИТЕ  Въведение от фрази  Държава на Ремонтите сме. Особено се стараят да ремонтират Миналото, да го натъкмят по днешните си вкусове. Щипват онова, което им е нужно, останалото – в крематориума на безпаметството. Както казваше Кончаловски – „Живеем във време на стремително скъсяваща се памет“.  Така трябва да прикрият Големия Провал - и да сложат усмирителна риза на Паметта.  Джон Банвил казваше, че ако не осъзнаем докрай нещата от Миналото, тогава започваме произволно да го изобретяваме.  Докъде ще я докараме, ако толкова сервилно „изобретяваме“ Миналото за текущите си нужди?  Направо газят Истината, изнасилват я като кърджалии – и даже дънят тъпаните.  Лудост е Историята да бъде оставена в ръцете на хора, които се държат като леки жени с фактите. Хора, чийто единствен шанс е окончателно да бъдат лумпенизирани младите, за да им продават спокойно лъжите си.  Признавам си, че понякога ми минава еретичната мисъл да сложат някъде - „в място светло, в място злачно, в място прохладно, където няма никаква болка, скръб и въздишка…“ - да скрият в някакъв специален Рай най-ценните достижения на Българската Духовност.  И до тях да имат достъп само ония, които не знаят какво е силикон, какво е миска, какво е рекламист, и пр. Иначе ще посегнат на всичко, ще го овъртолят окончателно в търговската си Паст.  Публиката вече вярва на последния драскач. Идва времето на „новите разказвачи“, които ще бъдат безжалостни като диви зверове.  Трябвали им „нови хора“ – някои все това дуднат. Не им трябват нови хора, а нови крадци – които да разравят Миналото, и всеки да вади някаква мръсотийка и да замеря онзи, когото недолюбва.  Eдна от основните повели на Прехода беше: „Кради – и гледай да не те хванат“. В началото осъдителна бе не самата кражба, а изобличаването ти. Сетне и това изискване отпадна, краде се поголовно всичко – накрая порядъчно окрадоха и Миналото, превърнаха го в някаква дрипа, в някакъв сиротник, за когото дори и в центровете за приютяване на бездомници няма място.  И точно сега – когато властниците ни, без дори да си дават сметка, подритват черепа на Съдбата ни.  Няма нищо фатално да харесваш нещо, а след това да разбереш, че си се лъгал. И най-големите световни личности са преминавали през подобни метаморфози – и са били дори благодарни за заблудите си.  Лъвовете сами трябва да описват заблудите или терзанията си – защото в противен случай това ще го направят чакалите.  Да не говорим, каква касапница ще настане, когато лъвовете вече няма да ги има.  В посмъртно издадената книга на Богомил Райнов “Париж” има една история с Андре Малро.  Французинът казва на Богомил, че върху старите географски карти непознатите територии са били отбелязвани с надпис “Тук има лъвове”.  “Не ми е известно дали в някогашна България е имало лъвове - допълнил министърът на културата на Дьо Гол - но вие сте в правото си да покажете, че там е имало автентично изкуство.”  Да допълним Малро: ако си траете, най-накрая върху днешните карти ще има бели полета, от които ще се чува само воят на чакалите.  Тъй че, не се оставайте на чакалите.  ***  ***      ", "date": "2018.12.19", "title": "Кеворк Кеворкян: ИСТОРИИ ЗА ЛИЧНОСТИ И буболечки. Не се оставайте на чакалите"}
{"url": "http://epicenter.bg/article/Vezhdi-Rashidov-predstavi-akvareli-i-skulpturi-/171077/6/0", "text": "\r\n   Вторник вечер - 18 декември, 18.00 часа, 2018 година. \r\n Галерията се пълни с почитатели, приятели и колеги на Вежди. \r\n Сивите кръстове са останали зад гърба ни в малката зала на галерията, а в другата - голямата,  пред очите ни изведнъж грейват акварели в топло жълто и охра, в багри, от които грее светлина. В тях виждаме другият Вежди - загърбил тъмните светове и отворил очите си за обичта, за красотата, за очарованието в живота.   И във всяка го виждаме различен. Сегашната нарекъл „Пейзажът в акварела и главата в скулптурата“ - поднася ни 40 непоказвани досега акварела и 12 скулптури. \r\n   \r\n  Едно листо, една гора, едно дърво изразяват дълбочината на преживяванията му, отношението към живота и смъртта, към мига и вечността. И с всяка измината година цветовете в акварелите му стават все по-ярки, все по-жизнени, все по-слънчеви.  \r\n \" , разказва той за магията, която е водила ръката му по платното. \r\n   \r\n Всъщност никой творец не знае какво точно ще излезе накрая от бялото платно, каква ще бъде Божията нишка, която ще го води. \r\n \r\n А кога рисува? По нощите. В тишината. Когато остане съм с Бог.   Металните \"глави\" на Вежди, върху които е легнала патината на времето, са образи на мъже - рицари и войни, скитници и самотници, мислители и стадалци, дошли от Античността, преминали през Средновековието, за да застанат пред нас с изсечените драматични черти на човешкото си битие. И да ни карат дълго време да се взираме в гънките на лицата им, за да търсим посланията за днешното ни време.  \", казва мъдрецът Антон Дончев, след като погледът му дълго се опитваше да разгадае тайните в Главата на мислителя.  \"Имам една концепция за главата като послание за образ от времето, като пластичен проблем. Затова реших непоказваните пейзажи и главата да бъдат като тема на тази изложба\", разказва творецът.  А публиката минава от платно на платно, от глава на глава - и търси посланията.  \" \", обърна се накрая Вежди Рашидов към почитателите си. \r\n Досега никой не беше им казал: Хора, чакайте слънцето!  Наистина, послушайте твореца Вежди! \r\n   \r\n   \r\n", "date": "2018.12.19", "title": "Слънцето слезе в акварелите на Вежди Рашидов "}
{"url": "http://epicenter.bg/article/Tornado-nanese-golemi-shteti-v-predgradiyata-na-Siatal--VIDEO-SNIMKI-/171083/7/0", "text": "Торнадо нанесе значителни щети в предградията на Сиатъл. Такова природно явление е сравнително рядко срещано по Западния бряг на Съединените щати.   Според местни медии торнадото е дошло напълно изненадващо за жителите на района, които не са подготвени как да реагират в подобни случаи, предаде Нова телевизия.   Не се съобщава за пострадали. Напълно разрушени са седем жилищни сгради.   Газоподаването било спряно като предпазна мярка. Бурите торнадо могат да се образуват по всяко време на годината, но пролетта и есента са типичните сезони.    ", "date": "2018.12.19", "title": "Торнадо нанесе големи щети в предградията на Сиатъл (ВИДЕО+СНИМКИ)"}
{"url": "http://epicenter.bg/article/Na-Ostrova-veche-narichat-Megan--quot-Kapriznata-hertsoginya-quot-/171087/10/99", "text": "\r\n Меденият месец на Меган Маркъл и британските таблоиди приключи, като срещу съпругата на принц Хари се появяват все повече критични статии. \r\n \r\n \r\n \r\n Шест месеца след венчавката на бившата американска актриса, достойна за разказ от приказките и впечатлила цялата планета, кралската особа се е сдоби с прякора \"Капризната херцогиня\". \r\n   \r\n Отначало съпругата на принц Хари бе хвалена за това, че е вкарала свеж полъх в скованата от традиционализъм британска монархическа институция. Но днес методите на Маркъл са силно критикувани след  , които разтърсиха кралския двор. \r\n   \r\n Според таблоидите оставките се дължали на трудния характер на Меган, която по природа била изключително взискателна. Тя започвала да изпраща есемеси на своите подчинени още призори. На всичко отгоре по време на подготовката на венчавката й, Меган разплакала Кейт, съпругата на принц Уилям, известна с добрите си маниери. \r\n   \r\n Кралското семейство не убеди никого, когато обясни изнасянето на херцозите на Съсекс Меган и Хари от замъка Кенсингтън и настаняването им в Уиндзорския дворец с очакваната през пролетта тяхна първа рожба. В Кенсингтън те живееха заедно с принц Уилям и съпругата му и таблоидите предполагат, че спешното изнасяне е било предизвикано от изострените отношения между двете млади кралски двойки. \r\n   \r\n Самата кралица   според таблоидите, защото не оценила като тактично настояването на Меган да се накичи с нейната тиара със смарагди на венчавката й през месец май. \r\n   \r\n Британската светска преса не пропусна да отбележи предстоящото напускане на Саманта Коен, която беше високо уважавана служителка на кралското семейство. Коен помогна на Меган Маркъл при първите й стъпки като годеница, а след това и като съпруга на принц Хари. \r\n   \r\n Помощницата ще напусне поста си след раждането на бебето през пролетта след 17 години вярна служба на кралското семейство.. И друга служителка на Маркъл не издържа и си подаде оставката 6 месеца след сватбата й. \r\n \r\n \r\n \r\n Феновете на Меган упорито я защитават, като изтъкват, че съвременният начина на мислене на херцогинята се сблъсква със закостенялостта на монархията и тя се превръща в жертвено агне в разтърсваното от проблеми кралско семейство. \r\n   \r\n  написа в \"Гардиън\" журналистът Хадли Фрийман. \r\n   \r\n Фактът че Меган не беше проговаряла на баща си Томас от деня на венчавката си наля допълнително масло в огъня на критиките срещу нея. Самият родител не можа да присъства на бляскавото събитие поради влошеното си здравословно състояние. В телевизионно интервю в понеделник г-н Маркъл, който живее в Мексико, призова кралицата да му помогне да се сдобри с дъщеря си. Той дори се опита да я защити: \r\n \r\n   \r\n Както и при обикновените семейства, коледните празници могат да се окажат онзи лакмус, който най-добре ще покаже натрупаното напрежение между кралските особи. Още отсега специализираните наблюдатели дебнат и най-малките детайли, които могат да издадат междуличностните напрежения в семейния кръг на кралица Елизабет Втора. \r\n   \r\n Източник: Дир.бг \r\n \r\n \r\n \r\n \r\n", "date": "2018.12.19", "title": "На Острова вече наричат Меган \"Капризната херцогиня\""}
{"url": "http://epicenter.bg/article/Kakvo-da-slozhim-na-trapezata-za-Ignazhden---traditsionni-retsepti/171103/9/25", "text": "На Игнажден започват коледните празници. В Източна България на този ден е първата коледна вечеря, а трапезата традиционно е изцяло постна.      Маята се разтваря в топла вода заедно със захарта. Двата вида брашно се сипват в голяма купа заедно със солта, разтворената мая. Замесва се тесто.   След като втаса, прехвърлете на кухненски плот, леко поръсен с брашно. Меси се 2-3 минути. Тестото се разделя наполовина и се оформя на две кръгли питки. Поръсват се с брашно и се прехвърлят в тава, намазана с масло. Покриват се с кърпа и се оставят да бухнат за 30 минути.   Фурната се загрява предварително до 200С. Оставят се да се пекат 30 минути, докато станат златистокафяви и започнат да кънтят на кухо, когато се почукат отдолу.     500 г картофи 200 г тиква 50 г моркови 1 средна глава лук 1000-1200 мл вода или домашен зеленчуков бульон 1 щипка сушена мащерка 2 щипки сушена салвия (градински чай) 1-2 с.л. олио от гроздови семки или друга мазнина лимон    Зеленчуците се измиват и нарязват на кубчета. Прави се запръжка от лука и морковите, а останалите продукти се задушават за кратко.   Към запръжката се добавят топла вода и зеленчуков бульон. Оставя се да заври и се добавят и задушените съставки. Поръсва се със сушените подправки.   Готви се до готовност на зеленчуците. След това супата се отмества от котлона и към нея се прибавя мазнината. Пасира се до получаване на гладка смес. Ако е необходимо, се разрежда с още малко вода или бульон. Поднася се с резени лимон.     Всички продукти се смесват до получаване на меко тесто. Оформят се пръчици с дебелина сантиметър и половина и дължина около 200 мм. Навиват се под формата на кравай. Намасляват се и се махат с жълтъка. Пекат се на 180С до готовност.  ", "date": "2018.12.19", "title": "Какво да сложим на трапезата за Игнажден – традиционни рецепти"}
{"url": "http://epicenter.bg/article/Gastronomichesko-i-estetichesko-savarshenstvo-predlaga-klub--quot-Pushkin-quot--za-posreshtane-na-Nova-godina/171170/9/0", "text": "Най-богатата винена листа в България допълва непреодолимо вкусното петстепенно новогодишно меню на Клуб \"Пушкин\".   Фината френска супа от круша и бейби картоф, мащерка и индийско орехче предшества свежия зелен микс от ябълки, пекан, червени боровинки и горгонзола. След това идва полента по ориенталски с диви гъби соте, спанак и пекорино романо, последвано от гвоздея на вечерта – печена пуйка с горски мед, карамелизирани моркови и пюре с трюфел.   Прекрасен шоколадов фондан с три вида шоколад и пресни малини е увертюрата към чаша шампанско Laurent Perrier La Cuvèe.   Късметът Ви за 2019 г. идва в полунощ, грижливо скрит в уникална новогодишна баница.    Кирил Македонски – саксофон, Агнес Данкова – пиано и невероятно красивият глас на Надя Казакова ще украсят незабравимо празничната вечер в най-изисканото кътче на София.    Гастрономическо и естетическо съвършенство, споменът за което може да Ви пълни душата цяла година.", "date": "2018.12.19", "title": "Гастрономическо и естетическо съвършенство предлага клуб \"Пушкин\" за посрещане на Нова година"}
{"url": "http://epicenter.bg/article/Kralitsa-Elizabet-e-poslovichno-pesteliva-i-prikazno-bogata/171100/10/0", "text": "Кралицата на Англия е прочута с пестеливостта си, като се топли с радиатор за 30 паунда и от 30 години използва все същата марка лак за нокти за 7,99 паунда. Както бившият съветник на кралицата Ивълин де Ротшилд сподели „Никой не е по-икономичен в разходите от кралицата, тя е израснала по време на войната. Много дисциплинирана е“.   Но кралицата е същевременно и приказно богата, като заема 344-то място в списъка на най-богатите на в. „Сънди Таймс“ за 2018 г. С имане, в което има както шедьоври на изкуството и диаманти, така и вятърни ферми.     91-годишният монарх е безспорно най-богатият член на кралското семейство. През 2017 г. Британското кралско семейство е оценено на 88 милиарда долара от сп. „Форбс“, а личното богатство на кралица Елизабет е оценено на 520 милиона долара.   Отплаща се да си женен за кралицата – в буквалния смисъл. Принц Филип има около 30 милиона долара. След 2011 г. той получава годишно от Парламента 500 000 долара само за публичните си изяви. Официално той се оттегли от позицията си през 2017 г. на 96-годишна възраст.   Имотите на Короната й носят по 400 милиона долара на година, включително и приходи от сгради в центъра на Лондон. Бъкингамският дворец е притежание на действащия монарх като част от имотите на Короната, но не е лична собственост на кралицата.   Макар, че кралица Елизабет официално не притежава всичките тези имоти, тя има право да харчи 15% от приходите от тях. Тези средства обикновено отиват за финансиране на различните събития, организирани от кралицата, като градински празненства, приеми и пътните й разходи, макар че напоследък тя пътува все по-рядко.   Някои кралски имоти са лична собственост на Нейно Величество – оцененият на 140 милиона долара дворец „Балморал“, където тя кара лятната си ваканция, и фамилното имение в провинцията „Сендрингъм“, там пък кралското семейство посреща Коледа.   По-голямата част от приходите на Нейно Величество идват от огромната кралска колекция, в която са някои национални богатства, като бижутата от короната и кулата „Тауър“ в Лондон, която кралицата управлява от името на нацията. Макар, че тя не ги притежава пряко, те са част от нейното обширно портфолио.   Лично притежание на кралицата е и кралската колекция от пощенски марки, завещани й от нейния покоен баща Джордж  V,  както и някои лични имоти. Кралица Елизабет печели пари и от конни надбягвания – нейни коне са й спечелили почти 9,2 милиона долара от награден фонд с общо 451 победи през годините.   Кралицата притежава бижутата от короната „по право на Короната“. Собствеността на прочутите корони и тиари, които се виждат на кралските сватби и приеми преминава към всеки следващ монарх. 140-те бижута са оценени на 4 милиарда долара.   Освен всичко друго кралицата получава и заплата – наскоро нейните приходи се удвоиха до 97,2 милиона долара. Тя също така получи и увеличение от повишаването на таксите, използвани за плащането на обновяването на Бъкингамския дворец.   ", "date": "2018.12.19", "title": "Кралица Елизабет е пословично пестелива и приказно богата"}
{"url": "http://epicenter.bg/article/Udi-Alan-e-imal-8-godishna-vrazka-s-tiyneydzharka/171110/10/99", "text": "Уди Алън е имал 8-годишна връзка с тийнейджърка. Това твърди самото момиче - Баби Енгелхард, която каза, че е била на 16 г., когато е излизала с 41-годишния тогава режисьор, пише Контактмюзик, цитира Нова Телевизия.  Моделът разказва, че тя сама е направила първата крачка, като е написала номера си на салфетка и му е казала: \"След като ти си дал достатъчно автографи, заповядай моят.\" Енгелхард разказва още, че се е срещала с Алън в апартамента и са имали сексуална връзка 8 години.  Баби Енгелхард казва, че не таи лоши чувства към Уди Алън.  \"Това не е с цел да го съсипя. Просто разказвам любовната си история. Това ме е направило човекът, който съм днес. Не съжалявам за нищо\", заяви моделът.", "date": "2018.12.19", "title": "Уди Алън е имал 8-годишна връзка с тийнейджърка"}
{"url": "http://epicenter.bg/article/Mariya-Ignatova-i-Dimitar-Rachkov-izlyazoha-ot-nelegalnost--Snimki-/171130/10/100", "text": "Звездната двойка Мария Игнатова и Димитър Рачков изненадващо се появиха на снимки в социалните мрежи.   Двамата са известни с това, че не поддържат профили във Фейсбук и Инстаграм. Обикновено те не могат да бъдат забелязани на снимки, освен ако някой не реши да сподели кадри, на които и те присъстват.   Въпреки многото спекулации за раздялата им и повторното им събиране, от снимките личи, че Рачков и Игнатова са в перфектни отношения и се наслаждават на времето, прекарано заедно.   Поводът за изненадващата поява бе парти в столичен клуб, на което бяха и много други известни лица като Алекс Раева, Васил Василев-Зуека, Джуди и Ани Халваджиян, Маги и Кремена Халваджиян, както и синът им Бедрос със своята половинка.   На купона бяха и водещите на \"Господари на ефира\" Румен Угрински, Ненчо Балабанов, както и красавицата Ева Веселинова. Маги пък се снима с култовия дует Братя Аргирови.   Източник: Дир.бг", "date": "2018.12.19", "title": "Мария Игнатова и Димитър Рачков излязоха от нелегалност (Снимки)"}
{"url": "http://epicenter.bg/article/Vapreki-pokanata-na-Elizabet-II--maykata-na-Megan-nyama-da-praznuva-Koleda-s-kralskoto-semeystvo-/171143/10/99", "text": "Кралското семейство определено има много строги традиции, които се спазват и до днес.   Въпреки това кралицата прави вече няколко изключения за Меган Маркъл. Още миналата година, когато тя и принц Хари бяха само гаджета, без да са сключили брак, Меган беше поканена на коледна вечеря. Някои определиха това като истински пробив в традицията на кралското семейство.   Тази Коледа Меган вече е официална съпруга на Хари и още през ноември кралица Елизабет Втора покани за най-светлия празник майката на Маркъл - Дориа. Дни преди настъпването на Коледа медиите във Великобритания обаче отбелязват, че всъщност Дориа няма да бъде със семейството на празника. Дали това са само слухове, или истина, ще стане ясно след дни от официалните снимки на Меган и Хари. Източник: woman.bg", "date": "2018.12.19", "title": "Въпреки поканата на Елизабет II, майката на Меган няма да празнува Коледа с кралското семейство  "}
{"url": "http://epicenter.bg/article/Desi-Banova-Plevnelieva--Shtastliva-sam--che-golyamata-mi-dashterya-mi-pomaga-v-grizhite-za-bebeto/171145/10/100", "text": "Синоптичката Деси Банова-Плевнелиева разкри в предаването \"На кафе\" защо и двете ѝ деца носят името на Св. Йоан.    \"Винаги съм харесвала името Йоан, както за момче, така и за момиче. Споделих го с Росен и с каката Йоана. При различни посещения във Франция и в Германия, се случи, така че влизайки в катедрала, виждах Св. Йоан. Най-интересното е, че на 1 октомври се чества Св. Йоан, когато се роди Йоан и сякаш има Божия намеса в избора на името\", заяви Деси Банова.   \"Каката е почти на 8 години и ми помага доста\", разказа още Деси Банова. \"Страшно му се радва и иска да си играе с него\"   \"Различно е с момченце, а и защото е втори път. По-осъзнато, докато при първия път не знаех дали правя нещата правилно. Сега повече се наслаждавам\", каза още Банова и допълни: \"Това, което може да ти даде едно бебче, никой не може\".   Източник: Нова.тв", "date": "2018.12.19", "title": "Деси Банова-Плевнелиева: Щастлива съм, че голямата ми дъщеря ми помага в грижите за бебето"}
{"url": "http://epicenter.bg/article/SASht-prodavat--Peytriat--na-Turtsiya-za-3-5-mlrd--dolara/171085/7/0", "text": "Американската администрация е взела решение да продаде на Турция зенитноракетни комплекси „Пейтриът“ на обща стойност 3,5 милиарда долара. Това съобщи Управлението на министерството на отбраната на САЩ за отбранително сътрудничество и сигурност DSCA (Defense Security Cooperation Agency), предаде БГНЕС. То отговаря за доставките на военна техника и оръжия в чужбина по междуправителствени договори, съдейства за контактите на американските Въоръжени сили с армиите на останалите държави, оказва финансова и техническа помощ на чуждестранните партньори на Вашингтон в сферата на отбраната.   Получено е разрешение за продажбата на 80 зенитно управляеми ракети Patriot MIM-104E и 60 ракети PAC-3, а също така придружаващото ги оборудване. Според данните Турция е искала да купи 4 радиолокационни станции за управление на огъня AN/MPQ-65, 10 антени AMG, 20 автоматични пускови установки M903, четири станции за управление на прихващанията.   От гледна точка на американското военно ведомство, изпълнението на договора отговаря на \"интересите на външната политика и националната сигурност на САЩ“. Реализацията му също така ще „повиши сигурността на ключовия съюзник от НАТО, който се намира на предната линия на борба с тероризма“.   Разрешението за изпълнението на настоящия договор, което в съответствие с американските закони трябва да се издаде от Държавният департамент, е получено. Американската администрация официално е уведомила Конгреса на САЩ за приетото решение.   Законодателната власт разполага с 30 дни за проучването на този договор и неговото евентуално блокиране.   В края на ноември говорителят на турския президент Реджеп Ердоган Ибрахим Калън заяви, че Турция е готова да купи американски системи „Пейтриът“ в случай, че Вашингтон направи добро предложение. Той също така заяви, че Турция „купува тези системи за самоотбрана и не възнамерява да напада никой“. Доставката на руските С-400 в Турция САЩ предприемат активни опити да не допуснат покупката от Анкара на зенитноракетни комплекси С-400 от Русия.   Вашингтон предупреди, че ако Турция придобие тези системи, САЩ могат да откажат продажбата на изтребители-бомбардировачи от пето поколение Ф-35.   Първите съобщения за преговори между Русия и Турция за доставката на С-400 се появиха през ноември 2016 г. Сключването на договора бе потвърдено от Русия на 12 септември 2017 г. Турският министър на отбраната Хулуси Акар заяви, че разгръщането на С-400 ще започне през октомври 2019 г. Цената на руските ЗРК е 2,5 милиарда долара. Турция е първата държава-членка на НАТО, която получава от Русия подобен най-съвременен клас ЗРК.", "date": "2018.12.19", "title": "САЩ продават „Пейтриът“ на Турция за 3,5 млрд. долара"}
{"url": "http://epicenter.bg/article/Frantsiya-i-Germaniya-shte-priemat-dogovor-za-zadalbochavane-na-satrudnichestvoto/171089/7/0", "text": "Проектът на договор, който има за цел да задълбочи сътрудничеството между Франция и Германия с обща парламентарна асамблея, ще бъде приет на 22 януари догодина по повод годишнината от Елисейския договор, предаде \"Франс прес\", цитирани от БНР.  Елисейският договор е сключен на 22 януари 1963 г. между Франция и Федерална Република Германия. В деня на годишнината от подписването на договора френските депутати ще обсъдят проекторезолюция за одобрение на новия френско-германски договор, която ще бъде подложена на гласуване. След това председателите на френския и германския парламент ще заминат за Берлин, където ще се състои същата процедура.  Общата парламентарна асамблея ще бъде съставена от петдесет депутати от двете държави, които ще заседават най-малко два пъти на година. Първото заседание ще бъде в първата половина на 2019 г.  ", "date": "2018.12.19", "title": "Франция и Германия ще приемат договор за задълбочаване на сътрудничеството"}
{"url": "http://epicenter.bg/article/Ivan-Totev--Nyama-da-kolim-praseta--Tova-beshe-hubav-sotsialen-eksperiment/171076/2/0", "text": "Разфасоват две прасета до елхата в Пловдив за Коледа. Идеята е на кмета на града Иван Тотев. Намерението на градоначалника е да припомни на съгражданите си позабравените коледни традиции. Идеята си Тотев представи на заседание на общинския съвет.   „Община Пловдив организира един ритуал, който има за цел спазването на българските традиции около Коледа. Ще разфасоваме две прасета, така че всички сте поканени да спазим заедно традицията. Ще има голяма скара, вино, хляб, кисели краставички и лютеница. Община Пловдив не може да фактурира повече от две прасета”, заяви Тотев пред общинските съветници.   Думите на кмета на Пловдив предизвикаха бурни дебати в социалните мрежи. Странната му покана взриви мира в града, а мненията на хората са разнопосочни. Много от хората не приемат идеята на Иван Тотев за нормална и това не подхожда на една Европейска столица на културата.   В „Здравей, България” на Нова телевизия самият кмет заяви, че изобщо не е имал сериозни намерения да се колят прасета в центъра на града. Думите му са били провокация и с цел да се повдигне дебат за спазването на традициите в контекста на съвременното изкуство.   „Това беше хубав социален експеримент, който направихме”, уточни Иван Тотев.  ", "date": "2018.12.19", "title": "Иван Тотев: Няма да колим прасета. Това беше хубав социален експеримент"}
{"url": "http://epicenter.bg/article/Parlamentat-otlozhi-za-1-yanuari-2020-g--izdavaneto-na-lichni-dokumenti-s-elektronna-identifikatsiya/171084/2/0", "text": "Парламентът отложи за 1 януари 2020 г. възможността за издаване на български лични документи с електронна идентификация, предаде репортер на Агенция „Фокус“. Текстовете бяха заложени в преходните и заключителни разпоредби на Закона за преминаването през и пребиваването на територията на Република България на съюзнически и на чужди въоръжени сили, с който се изменя Законът за българските лични документи. Съгласно текста, датата 1 януари 2019 г. за влизане в сила на възможността за издаване на български лични документи с електронна идентификация, които са част от новото поколение документи, се променя на 1 януари 2020 г.  Безотговорно е поведението на управляващите с отлагането на въвеждането на електронната идентификация, каза заместник-председателят на ПГ на „БСП за България“ Георги Свиленски по време на дебатите. Свиленски коментира думите на народния представител от ГЕРБ Валентин Радев, че ГЕРБ са отговорни.  „Това, което правите било отговорно поведение. Точно това е безотговорното поведение. Вие бяхте министър на вътрешните работи. Тези срокове БСП ли ви ги дава? Колко закона променихме последните две седмици, да им отлагаме срокове? Кой ще ви повярва, че и 2020 ще тръгне електронното управление“, коментира той. Свиленски попита управляващите защо не са приели предложението на БСП за електронна идентификация. „Тогава министър Дончев обясняваше как не можело да стане. Като не искате да слушате, поне не правете други глупости. Хората отвън чакат реформи, чакат електронно управление“, каза още Свиленски и призова за по-отговорна работа.  \"Няма как електронната идентификация да влезе от 1 януари 2019 г., защото още не е приключила обществената поръчка\", каза преди това Валентин Радев.  „Опозицията е права – нека има критики. Но важното е, че има решение, важно е да има отговорност. Сега опозицията предлага от 1 януари 2019 г. да влезе, ама как ще влезе, като обществената поръчка не е приключила? Да, администрацията не е успяла да го направи. Става въпрос за много голям договор, за над 200 млн. лв. и това е много отговорна задача и ние постъпваме отговорно. Така прави ГЕРБ – спазваме законността. Казваме – да, срокът не може да се спази заради обществените поръчки. Може да има забележки към администрацията, че не го е направила навреме, че не е предвидила нещо, но това може да го има не само в този, но и във всички други случаи“, заяви Радев и посочи, че такова нещо се е случвало във всички управления.  „Аз пледирам да се спазват правилата, ние това сме направили – спазваме Закона за обществените поръчки. Ще го направим бавно и полека, никой не го е правил досега. Ние посягаме и ще го направим електронното управление, но ще го направим внимателно. Взето е отговорно решение“, каза още Радев.  \"От БСП хулят администрацията, но не трябва да забравят, че когато дойдат на власт след много години, тази администрация ще служи и на тях\", коментира още Валентин Радев.  \"Toва, че променяме сроковете за електронната идентификация не е случайно. Нека да припомним, че Айнщайн е казал, че е белег на интелигентност, ако се променяш. Освен това, вие, опозицията, без да искате, хулите администрацията. Не забравяйте, че когато дойдете на власт след много години, тази администрация ще служи на вас – администрацията прави тази обществена поръчка и каквото може, това е направила\", заяви Радев.  Той посочи, че тази обществена поръчка е натоварена с много отговорност. „Става въпрос не само за парите, малко са фирмите в света, които могат да го направят това, и ние трябва да постъпим много внимателно. Нека да спорим след това – след като стане обществената поръчка. Благодарим ви, че обръщате внимание, но ГЕРБ е отговорна партия и постъпваме отговорно. Да, ще променим срока, ако трябва и трети път ще го променим, защото кой е казал, че срокът е нещо замръзнало? Трябва да го правим по правилата. В Закона за обществените поръчки е казано, че трябва да се направим по този начин и ние го правим по този начин“, обясни Радев.  Правителството не е убедено в необходимостта от въвеждане на електронно управление, коментира народният представител от ПГ на „БСП за България“ Димитър Данчев по време на дебатите. По думите му щом няма електронна идентификация, няма да има и електронно управление.  „Това е поредният опит за промяна в Закона за българските лични документи, който е пряко свързан с въвеждането на електронно управление. Електронното управление е един от приоритетите на това управленско мнозинство и на третото правителство на премиера Борисов“, каза още Данчев и поясни, че сега се предлага точно обратното. Той добави, че БСП няма да подкрепи това предложение и призова електронната идентификация да се въведе от 1 януари 2019 г.   ", "date": "2018.12.19", "title": "Парламентът отложи за 1 януари 2020 г. издаването на лични документи с електронна идентификация"}
{"url": "http://epicenter.bg/article/Boyko-Borisov-zaradva-Pravitelstvena-bolnitsa-i--quot-Pirogov-quot--s-27-mln--lv-/171093/2/0", "text": "Правителствената болница \"Лозенец\", която е база на СУ \"Св. Климент Охридски\" се запазва, а догодина стартира строителството на многопрофилна детска болница. Така плановете Правителствена да се превърне в педиатрична болница, срещу което от Софийския университет са против, отпадат.   Това се разбра от думи на премиера Бойко Борисов в началото на редовното заседание на кабинета.   \"Взехме решение с министър Ананиев да подсигурим необходимото финансиране от 20 млн. лева за 13-етажната страда на територията на УМБАЛ „Александровска“, за да бъде превърната в многопрофилна национална детска болница\", каза министър-председателят в началото на заседанието.   Бойко Борисов уточни, че сградата в университетската болница е на етап груб строеж и екип от инженери вече са проверили нейното състояние. Било отлично.   Става дума за сграда, започната още по времето на Тодор Живков и предназначена именно за детска болница, чиито строеж след 1989 г. бе замразен.   Министърът на здравеопазването Кирил Ананиев поясни, че обследването, което трябва да се направи на грубия строеж, ще продължи около 1 месец, а след това предстои препроектирането, тъй като сградата е имала първоначален проект. То щяло продължи около 3 месеца. „Това означава, че в началото на лятото можем да обявим обществена поръчка за строителството, което на практика означава, че може би до 1 година максимум, тоест до средата на 2020 година, ще имаме готова многопрофирна национална детска болница“, уточни министър Ананиев.   \"Поканих проф. Герджиков на Софийски университет заради така наречената Правителствена болница. Искам да го помоля да отиде при депутатите и да ги убеди да гласуват тази точка Правителствена болница да отиде в Софийски университет. Това гарантира обучението на студентите и всичко останало\", продължи Бойко Борисов.   \"Погасяваме 23 млн. дългове на болницата, за да си я управлявате без дългове. Това може да го сведеш до студентите и академичния състав\", продължи Борисов, обръщайки се към ректора на СУ проф. Анастас Герджиков.    Премиерът Борисов съобщи също, че се отпускат и 4 млн. лв за \"Пирогов\" за Клиниката по изгаряния.   „Ще стигнат ли“, попита той шефът на болницата проф. Асен Балтов. „Ще стигнат. Благодаря Ви, г-н премиер“, отговори му той.    Премиерът Бойко Борисов увери министър Ананиев, че нужните средства ги има и му поръча заедно с обществените поръчки, свързани със строителството на сградата, да стартира и такива за нужната апаратура и обзавеждане.   ", "date": "2018.12.19", "title": "Бойко Борисов зарадва Правителствена болница и \"Пирогов\" с 27 млн. лв."}
{"url": "http://epicenter.bg/article/Ninova--EK-oproverga-premiera-Borisov--che-Evropa-e-iskala-privatizatsiya-na--Bulgartransgaz-/171097/2/0", "text": "Европейската комисия опроверга твърдението на премиера Борисов, че Европа е искала приватизация на „Булгартрансгаз“.   Това заяви лидерът на БСП Корнелия Нинова в остра декларация от парламентарната трибуна.   „Уважаеми български граждани, както вече знаете ЕК наложи глоба на БЕХ за 77 млн. евро - приблизително 150 млн. лв. За ваша информация БЕХ е държавно дружество, неговото управление се осъществява от екип, излъчен и назначен от правителството. Наложената глоба е за злоупотреби с господстващо положение“, каза Нинова.   „Реакциите не закъсняха. Премиерът Борисов, цитирам: „Нашето усещане за собствеността на газопреносната мрежа е, че ако не е собственост на българските граждани и българската държава, би било предателство“. И нашето усещане е такова г-н премиер, и затова БСП подкрепихме решение да не се приватизира „Бургартрансгаз“. По думите на премиера ЕК е изискала от него „Булгартрансгаз“ да бъде приватизирано“, продължи Корнелия Нинова.   „Вчера попитахме ЕК вярно ли е, че са си позволили да поставят условия на България – или приватизирате, или ви глобяване. Отговорът дойде светкавично в рамките на деня“, каза още Нинова и уточни, че еврокомисар от ЕК е опровергал твърдението на българския премиер.    След заседанието на Изпълнителното бюро на БСП вчера Нинова заяви на пресконференция, че евродепутатите от БСП ще попитат дали Еврокомисията е поставяла условия за приватизацията на газовото дружество.   „Какви са изводите от тази ситуация\", обърна се към народните представители лидерът на БСП Корнелия Нинова.   И ги изреди: \"БЕХ е извършил незаконни действия. Еврокомисията е реагирала, българското правителство - не. В резултат на това, на България се налага глоба от близо 150 млн. лв.\"   По-нататък в декларацията от името на червената парламентарна група Корнелия Нинова даде и политическата оценка на станалото: \"За да оправдае бездействието, некадърността, нарушаването на европейските и българските закони на правителството си, премиерът на държавата Бойко Борисов си позволи да излъже, че му е поставено условие за приватизация. Както е видно от изявлението на европейския комисар такова условие не е имало. Резултатите от това положение за България и Бойко Борисов – ГЕРБ и тяхното правителство вкараха България в европейски скандал!\"   \"Понеже много често сме спорили за настоящето и бъдещето на Европа, много често сме се противопоставяли на това, че вие чертаете бъдещето на Европа, бих искала да ви кажа, че да критикуваш ЕС не е антиевропейско, а е нормално. Но да набеждаваш ЕК в нещо, което не е искала от България, за да си спасиш собствената кожа – това е антиевропейско. Ще носите отговорност за това за този скандал, в който вкарвате България на терена на ЕС\", продължи Корнелия Нинова.   „България ще трябва да плати тези 150 млн. лв. Ето тук дойде втората лъжа от г-н премиера, който каза, че няма да я плащат българските граждани, а БЕХ. Добре, но БЕХ откъде ще вземе тези пари – от кредити, които ще трябва да се връщат, или от собствени приходи. Тези приходи от какво са, уважаеми колеги?“, обърна се към народните представители от мнозинството Нинова.   „Знаете ли, уважаеми управляващи, за колко пари е осъдена България по време на вашето управление и колко сме платили, платил е всеки българин. Тези глоби за нарушения, за незаконни действия на правителството ги плащаме всички. Ние поискахме официална справка от Министерство на финансите. Български граждани са осъдили представители на правителството за нарушаване на техните права за 15 563 961 лв.“, посочи Корнелия Нинова. По думите ѝ тези пари са платени, както ще бъдат платени и 150-те милиона.   „Кога, уважаеми г-н премиер, ще започнете да изпълнявате законите на България“, попита Нинова. Тя заяви, че БСП са задали въпрос колко искове е завел министърът на финансите Владислав Горанов за вреди на държавата от страна на служители, а отговорът на Министерство на финансите е бил, че няма такива. По думите ѝ докато поне един не си плати от джоба своята некомпетентност, това ще продължава.   \"Рано или късно всеки такъв държавен служител ще носи такава отговорност\", каза в заключение лидерът на БСП Корнелия Нинова.                        ", "date": "2018.12.19", "title": "Нинова: ЕК опроверга премиера Борисов, че Европа е искала приватизация на „Булгартрансгаз“ (ВИДЕО)"}
{"url": "http://epicenter.bg/article/Preduprezhdeniya-za-snegovalezh-i-vielitsi-e-obyaveno-za-tsyala-Iztochna-Balgariya/171101/2/0", "text": ". Жълт код и за силен вятър с пориви до близо 90 километра в час е в сила за 9 области. Възможно е да се образуват поледици и навявания. Към момента от АПИ информират, че всички пътища са проходими при зимни условия, като настилките са мокри или частично заснежени и заледени. Гъста мъгла с видимост до 50 метра има на прохода \"Петрохан\" и в района на Сливен.   Ще е студено в цялата страна. Дори и дневните температури в повечето райони ще се задържат около или малко над нулата. Единствено в Югозападна България термометрите ще показват стойности около 5-6 градуса.   В планините снеговалежите също спират от запад на изток. Дневните температури по най-високите върхове остават около минус 6 – минус 7 градуса. В по-ниското – около нулата.   . Ще вали интензивно сняг в централна и Северна Европа. По нашите географски ширини пък ще се настани зона с високо атмосферно налягане, която ще задържи времето до Бъдни вечер сухо. Температурите ще са ниски днес, утре и в петък. Постепенно обаче ще се повишат в началото на почивните дни. Около Коледа очакваме дневни стойности около 8-9 градуса, без валежи.   Заради динамичното време през последните дни качеството на въздуха е сравнително добро. Изключение прави Горна Оряховица, където стойностите тази сутрин отчетоха замърсяване с фини прахови частици малко над среднодневната норма от 50 микрограма на кубичен метър.   . Силният вятър, ниските температури и снеговалежите ще създадат условия за преспи.   Източник: Нова.тв  ", "date": "2018.12.19", "title": "Предупреждения за снеговалеж и виелици е обявено за цяла Източна България"}
{"url": "http://epicenter.bg/article/Orban--Nyama-da-podpishem-dokument--koyto-priznava--nasarchava-i-finansira-migratsiyata/171078/7/0", "text": "Шансовете са добри „унгарската стратегия“ да бъде потвърдена на форума ЕС-Африка във Виена, заяви премиерът на Унгария Виктор Орбан в навечерието на срещата, цитиран от електронното издание Hungary Today, предаде агенция „Фокус“.   „Нашата позиция е, че трябва да помогнем на територията на Африка, а не проблемите да бъдат донасяни в Европа и особено не в Унгария“, заяви министър-председателят. „Искаме да потвърдим този стратегически принцип и имаме добри изгледи да го направим“, добави той.   В коментар за Глобалния пакт за миграцията на ООН, Орбан посочи, че мнозинството от страните-членки на ООН са страни с мигрантски корени и е нормално болшинството в Световната организация да подкрепя миграцията.   „Ние сме от другата страна на монетата... и не искаме миграция в Унгария. Няма да подпишем никакъв договор, който признава, насърчава и финансира миграцията на международно ниво“, категоричен е унгарският премиер. „Ще продължим нашата антиимиграционна политика“.", "date": "2018.12.19", "title": "Орбан: Няма да подпишем документ, който признава, насърчава и финансира миграцията"}
{"url": "http://epicenter.bg/article/Tsvetanov--Stilat-na-prezidenta-e-da-se-nalaga-veto--za-da-ima-debat-i-da-se-tarsi-konfrontatsiya/171102/2/48", "text": "Стилът на президента е да се налага вето, за да може да има дебат и да се търси поредната конфронтация или заблуждение. Това каза председателят на ПГ на ГЕРБ Цветан Цветанов пред журналисти във връзка с ветото на държавния глава върху промените в НК, предаде репортер на Агенция „Фокус“.   Той подчерта, че всичко, което е направено в НК, е съгласно директива на ЕС. „Това е станало след извършените терористични актове в Париж“, каза още Цветанов. Той обясни, че ако едно лице извърши тежко престъпление, което е с предпоставка да може да се заличат доказателства, да може да се предупреди съучастниците на това тежко престъпление или терористичен акт, в този кръг и в този вид престъпления, прокурорът е този, който може да поиска да не се уведомяват тези близки хора и този кръг. „Това разбира се, подлежи на съдебна санкция“, каза още Цветанов.   По думите му с този либерален подход, който е предприет от парламента, лицето си получава адвокатската защита и никъде не е говорено за ограничаването й. „Нямаме никакви притеснения, ще се запознаем обстойно с мотивите на президента“, каза Цветанов.   В състояние сме да информираме президента по мотивите на промените в Наказателния кодекс, министърът на правосъдието може да предприеме действия, коментира още той. По думите му ветото най-вероятно ще бъде разгледано след Нова година.   Мярката, на която президентът налага вето, ще заработи само по престъпления за организирана престъпност и тероризъм - всяка друга теза може да бъде поднесена манипулативно, каза още Цветанов.   „Не съм запознат с мотивите на президента, но мога да кажа няколко думи относно текстовете, които бяха приети в българския парламент. Тази директива на ЕС е задължителна за всички държави членки. Това стана след терористичните актове в Париж, когато имаше необходимост от задържане на лица и да се ограничи възможността за уведомяване на техни близки“, каза Цветанов.   „България беше в наказателна процедура и беше в предпоставката да започне. Това, което ние направихме, е да се запознаем с директивата и да предприемем съответните законодателни промени. Това задържане по никакъв не ограничава възможността за адвокат, който от самото начало, през целия процес, ако има такъв, той получава съответната адвокатска защита. Тук говорим само за обкръжението и близките на задържаното лице. Тук не е за да се ограничи неговата защита, а за да не се осуети разследването по тежки престъпления или по терористични актове“, каза Цветанов. По думите му тази мярка ще заработи, само по престъпления, свързани с организирана престъпност и тероризъм.  ", "date": "2018.12.19", "title": "Цветанов: Стилът на президента е да се налага вето, за да има дебат и да се търси конфронтация"}
{"url": "http://epicenter.bg/article/Krum-Zarkov--Vetoto-na-prezidenta-na-Nakazatelniya-kodeks-e-osnovatelno-i-BSP-shte-go-podkrepi-/171104/2/0", "text": "Депутатите от \"БСП за България\" ще подкрепят ветото на президента Румен Радев върху промените в Наказателния кодекс.   Това стана ясно от изказване на заместник-председателя на ПГ на „БСП за България“ Крум Зарков пред журналисти. Промените, които държавният глава оспори, позволяват арест до 48 часа без уведомяване на близките   „Ветото на президента по отношение на изключение на общоприетия принцип, че когато някой е арестуван, има право да уведоми трето лице, е напълно основателно. Ние ще го подкрепим, още повече, че БСП предложи между първо и второ четене този текст да отпадне. Нека управляващите, които останаха глухи за всички предупреждения, включително експертната общност, да не се оправдават с европейски директиви“, каза Зарков, цитиран от \"Фокус\".   По думите му европейската директива ясно определя при кои престъпления може да бъде използвано такова изключение.   „В българския закон това нещо го няма и много правилно президентът го връща за повторно обсъждане. Надявам се да бъде чут“, каза още Зарков.   ", "date": "2018.12.19", "title": "Крум Зарков: Ветото на президента на Наказателния кодекс е основателно и БСП ще го подкрепи!"}
{"url": "http://epicenter.bg/article/Prof--Anastas-Gerdzhikov--Reshenieto-da-se-zapazi-bolnitsa--Lozenets--i-da-se-prehvarli-kam-SU-e-nay-do/171106/2/0", "text": "Решението да се запази болница „Лозенец“ и да се прехвърли към Софийския университет е възможно най-доброто. Това каза ректорът на Софийския университет проф. дфн Анастас Герджиков на брифинг в Министерски съвет, предаде \"Фокус\".   От изказване на премиера Бойко Борисов в началото на редовното правителствено заседание се разбра, че Правителствена болница се запазва - няма да се превръща в детска болница. Базата отива към университета, а правителството покрива дълговете й.   „Благодаря на премиера и правителството за разбирането - най-напред за това, че Университетска болница „Лозенец“ ще остане учебно-клинична база на Софийския университет. На второ място за готовността управлението на болницата да бъде прехвърлено на университета, което ще успокои академичната общност, че за в бъдеще няма да има нови опасности за нашата клинична база. И не на последно място за това, че днес правителството взима решение да изплати една голяма част от задълженията на болница, което също внася голямо успокоени сред академичната общност и персонала на болницата“, заяви проф. Герджиков.   По думите му това е най-доброто решение, което е можело да бъде взето за казуса – да има детска болница и да не се разруши нещо, вече създадено.   Националната педиатрична клиника ще се построи на мястото, където още преди 1989 г. е започнал строеж на детска болница - в парка на \"Александровска болница\". След 1989 г. строежът е замразен, но многоетажната бетонна конструкция е здрава и може да бъде достроена, смятат експерти, които министърът на здравеопазването Кирил Ананиев цитира пред членовете на кабинета.   Затова според проф. Герджиков „това е един пример, че след сериозно обсъждане и консенсус с всички засегнати страни се взима най-доброто решение\".   \"Така всички страни ще бъдат удовлетворени - и децата ще бъдат лекувани и студентите ще имат най-добра база“, бе неговият извод.   ", "date": "2018.12.19", "title": "Проф. Анастас Герджиков: Благодаря на премиера, че запази болница \"Лозенец\" и я даде на университета"}
{"url": "http://epicenter.bg/article/Gl--ekolog-na--quot-TETs-Sliven-quot--Chrez-gorene-na-RDF-shte-postignem-ikonomiya-na-izkopaemi-goriva/171111/2/0", "text": "\"Намерението ни е да изгаряме неопасни отпадъци в предкамерна скарна пещ към енергиен котел 2, който е част от инсталацията за производство на топлинна енергия. С добавянето на неопасни отпадъци за изгаряне към енергийния микс на „Топлофикация Сливен“ ЕАД не се предвижда да се променя технологията на производство на енергия от Инсталацията.   Това заяви главният еколог на Дружеството инж. Минка Димитрова и припомни, че планът за инвестиции на „Топлофикация Сливен“ ЕАД включва изпълнение на мерките, заложени в Енергийната стратегия на България, Националния план за действие за енергия от възобновяеми източници и Трети национален план за действие по изменение на климата и изпълнение мероприятия за дерогация по Директива 2003/87.  \"Основна цел е разнообразяване на използваното гориво“, заяви тя и подчерта, че в битовите отпадъци обикновено се съдържа около една трета от енергийния потенциал на същото количество въглища.  \"Както от икономическа, така и от екологична гледна точка е разумно да се оползотворява енергията на тази част от горимите битови отпадъци, която не е възможно да бъде рециклирана или повторно използвана“, категорична бе инж. Димитрова и разясни, че би било разумно количествата неопасни отпадъци, които се генерират ежегодно на територията на страната да се използват за задоволяване на част от потребностите от енергия.  По думите й   на Инсталацията. Запазва се капацитетът за производство на енергия – 48 MW.  \"За контрол на процеса функционира система за непрекъснат мониторинг на изходящите газове от изпускащото устройство. Монтирана е транспортна система за неопасни отпадъци на площадката на Дружеството. Изградени са и закрит склад, гумен транспортьор и автоматично управление“, допълни от своя страна инж. Ангелов.  Представителят на Дружеството отново посочи, че  , а именно чрез оптимизация на горивния процес се постига икономия на изкопаеми горива, намаляване на вредните емисии и оползотворяване на неопасните отпадъци, подлежащи на депониране. Той припомни и полученото разрешение в началото на годината от Изпълнителната агенция по околната среда и водите към Министерството на околната среда и водите за експлоатация на горивна инсталация за производството на електрическа и топлинна енергия.  \"Съвременните общества и индустрии се стремят към намаляване на количествата произведени твърди отпадъци и все по-активното им разделно събиране, сепариране и рециклиране. В България наблюдавам, че основният метод, използван за третиране на отпадъци, е чрез тяхното депониране в обособени за тази цел сметища\", обясни още инж. Минка Димитрова и допълни, че този метод причинява сериозни екологични проблеми като даде примери с неконтролирано изпускане на метан в атмосферата, производство на инфилтрат, който замърсява почвата и подпочвените води, неприятни миризми и разпространение на патогенни микроорганизми.   , отбеляза тя.", "date": "2018.12.19", "title": "Гл. еколог на \"ТЕЦ Сливен\": Чрез горене на RDF ще постигнем икономия на изкопаеми горива"}
{"url": "http://epicenter.bg/article/Lilyana-Pavlova--Predsedatelstvoto-be-uspeshno--Imame-probiv-pri-komandirovandirovanite-rabotnitsi-/171112/2/0", "text": "Мисията е изпълнена успешно! Така министърът за Българското председателство на Съвета на ЕС Лиляна Павлова отчете дейността му на брифинг в Министерския съвет.   Специално създаденото за първото българско председателство министерство ще бъде закрито на 1 януари и оттогава Павлова вече няма да е министър. На 18 декември вечерта премиерът Борисов е внесъл в деловодството на парламента решение за това. Предстои то да бъде гласувано от депутатите в четвъртък.   Триото Естония – България - Австрия председателстваше Съвета на Европейския съюз от 1 юли 2017 г. до 31 декември 2018 г.   „Започна Естония със своето мото „Единство за баланс“, продължихме ние, България, чрез „Съединението прави силата“, завършва Австрия с „Европа, която защитава“. Основното послание, което успяхме да постигнем в рамките на работата и координацията, е свързано с постоянното сътрудничество, което бяхме установили между трите държави в рамките на подготовката, координацията, програмата, приоритетите, приемствеността. Диалог, приемственост, партньорство - това са трите думи, с които мога да опиша ясно и категорично посланието, което постигнахме и благодарение на тях успяхме да направим много“, изреди министър Павлова, цитирана от \"Фокус\".   „Успяхме да имаме силни послания, да работим активно по всички набелязани приоритети, поставихме амбициозни, но постижими цели и направихме така че да работим активно по петте приоритета“, допълни тя, като припомни, че петте приоритета на Триото бяха: съюз на работни места и растеж, съюз, който защитава, който е насочен към политика за климата и енергиен съюз, съюз на свобода, сигурност и правосъдие и съюз като мощен фактор на световната сцена. „Анализът показва, че във всеки един от тези приоритети постигнахме много, приехме законодателство в полза, както на гражданите, така и на бизнеса и като цяло на Европа“, посочи още Павлова.   Като най-голям пробив за българското председателство тя определи постигнатото по отношение на Директивата за командированите работници.   „България беше поздравена, защото това костваше много и е пробив в социалния стълб на Европа, който гарантира еднакво заплащане на труда за едно и също място, независимо къде се намират в Европа“, уточни министър Павлова.  „България успя да затвори най-много досиета от Триото - 78 от 105, което е изключително голям процент и се дължи на изключително активната и динамично работа нашето председателство“, обяви още тя.  ", "date": "2018.12.19", "title": "Лиляна Павлова: Председателството бе успешно! Имаме пробив при командированите работници!"}
{"url": "http://epicenter.bg/article/Neno-Dimov--Ot-Mark-Zhirardeli-nauchih--che-e-sobstvenik-na--quot-Yulen-quot-/171115/2/0", "text": "Решение на правителството е да ме упълномощи да провеждам разговори и търсене на международен и независим консултант, който да направи анализ на концесионния договор на ски зона Банско и на основните грешки, допуснати в него още през 2001 година. Очевидната сложност на този казус ни принуждава да потърсим международна консултация. Нещо повече - става дума за необходимостта за икономически анализ и желанието на правителството да повиши концесионното възнаграждение. Ще видим как това може да се развие по максимално обективен прочит.  Това заяви на брифинг пред журналисти министърът на околната среда и водите Нено Димов, предаде репортер на Novini.bg.  ,,С Марк Жирардели сме на мнението, че зимният спорт трябва да има бъдеще'', посочи Димов и призна, че е научил от самия него, че е собственик на \"Юлен\".  ,,От господин Жирарделли научих, че е собственик на \"Юлен\" в понеделник, преди два дни'', заяви министърът.  ", "date": "2018.12.19", "title": "Нено Димов: От Марк Жирардели научих, че е собственик на \"Юлен\""}
{"url": "http://epicenter.bg/article/Fandakova--Utre-tragvat-tramvaite-po--quot-Grafa-quot-/171120/2/0", "text": "От утре трамваите с номера 10,12 и 18 отново ще се движат по столичната улица \"Граф Игнатиев\". Това съобщи кметът на София Йорданка Фандъкива, която провери строежа на третата линия на метрото, предаде Канал 3.   Моля за извинение гражданите заради затрудненията, каза Фандъкива. И призова пешеходците да не се движат по трамвайните релси.   Огражденията вече са премахнати, за да могат магазините да работят  около празниците.  ", "date": "2018.12.19", "title": "Фандъкова: Утре тръгват трамваите по \"Графа\""}
{"url": "http://epicenter.bg/article/Puskat-parvite-pet-stantsii-ot-tretiya-lach-na-metroto-prez-septemvri-/171126/2/0", "text": "Първите 5 станции от третата линия на метрото в София са готови на 81% и ще бъдат пуснати през септември. Това каза столичният кмет Йорданка Фандъкива, която заедно с транспортния министър Росен Желязков и шефа на \"Метрополитен\" Стоян Братоев провериха две от новите станции - \"България\" и \"Красно село\", предаде Канал 3.  Сега се строят общо 12 км с 12 метростанции от третата линия. Те ще свържат квартал “Хаджи Димитър” с “Овча купел” и “Горна баня”. Новото метротрасе ще е изцяло готово през януари 2020 г. То ще се пускана на етапи, защото строителството започна по различно време.  Още през септември ще са готови първите 5 станции с 5 км трасе - от пазара на “Красно село”, при булевардите “България” и “Гешов”, при ВМА, при НДК и при Попа. Пътуването от “Красно село” до центъра ще отнема 8 минути, каза Фандъкива.  През декември догодина, ще бъдат пуснати и още 3 станции - при Орлов мост, до Малък градски театър “Зад канала” и на бул. “Владимир Вазов”.  За януари 2020 г. е планирано пускането на последните 4 станции на линията - от “Красно село” до околовръстния път при кварталите “Овча купел” и “Горна баня”. Там ще има и малка жп по линията София - Перник.  ", "date": "2018.12.19", "title": "Пускат първите пет станции от третия лъч на метрото през септември "}
{"url": "http://epicenter.bg/article/Otkradnata-e-bronzovata-statuya-na-Apolon-Medikus-ot-cheshmite-pri-Tsentralna-banya/171127/2/0", "text": "Открадната е бронзовата статуя на Аполон Медикус до чешмите с минерална вода при Централна баня, съобщи директорът на Регионалния исторически музей в София доц. Венета Ханджийска, предаде агенция „Фокус“.   Тя добави, че това не е единственото посегателство срещу културни ценности през последните дни. „Няколко дни преди това се случи кражба на месинговите чучури на чешмите в музея на историята на София“, посочи доц. Ханджийска.    Липсата на фигурата, която е в цял ръст, е установена в понеделник сутрин. Статуята е дело на Георги Чапкънов, пише Dir.bg.   \"Осъждаме този криминален акт, който е станал непосредствено след края на общественото обсъждане за бъдещето на втората половина от сградата на Централна баня. Надявам се извършителите да бъдат разкрити и наказани с цялата строгост на закона. Ако не бъде открита статуята на Аполон, ще я възстановим\", заяви зам.-кметът по култура и образование на София доц. Тодор Чобанов. ", "date": "2018.12.19", "title": "Открадната е бронзовата статуя на Аполон Медикус от чешмите при Централна баня в София"}
{"url": "http://epicenter.bg/article/Vizhte-resheniyata-na-pravitelstvoto-/171132/2/0", "text": "  Министерският съвет одобри Националната програма за участие на Република България в междуправителствените дейности на Съвета на Европа (СЕ) през 2018-2019 г.  Благодарение на програмата общо 12 министерства, две изпълнителни агенции, една държавна агенция и една национална комисия ще използват 520 000 лв. за дейностите си в Съвета на Европа в областта на правата на човека, върховенството на правото и демокрацията. Програмата е съобразена с мерките на правителството за ограничаване на бюджетните разходи през съответния период.  Сред заложените приоритети е картографиране и анализ на рискови региони и проучване на местата на произход и страните на дестинация за жертвите на трафик, както и оказване на специализирана подкрепа на мъже, станали жертва на такъв. Обръща се внимание и на борбата с трафика на хора с цел организирана просия, както и сексуалното посегателство над децата в спорта.  С приемането на програмата ще продължи сътрудничеството със Съвета на Европа по реформа на правосъдието спрямо непълнолетни, включително в контекста на приемането на нов Закон за отклоняване от наказателно производство и налагане на възпитателни мерки на непълнолетни лица, чиито проект бе подготвен от екипа на министър Екатерина Захариева в Министерството на правосъдието.  Изпълнението на Стратегията за интернет управление 2016 г. -2019 г. на Съвета на Европа ще продължи, с особено внимание към разпространението на умишлено подвеждаща и невярна информация и речта на омразата. Акцент е поставен и върху развиване на компетентности за дигитална грамотност и дигитално гражданство, както и разработване на проекти в тази насока от училища.  Важно остава и сътрудничеството с европейския фонд за подкрепа на кинопродукции „Евроимаж“. Той има водеща роля в насърчаването на сътрудничеството между държавите членки и по-широкото разпространение на европейските филми. Неслучайно все повече филми, подкрепени от „Евроимаж“, са удостоени с призове на най-престижните фестивали - като „Не ме докосвай“ на Адина Пинтилие, който получи „Златна мечка“ (копродукция с България).  Одобряването на настоящата програма ще осигури последователност и непрекъснатост на прилагане на установения през 1992 г. механизъм на сътрудничество. Той се осъществява чрез двугодишни програми от дейности, които се изготвят въз основа на предложенията на заинтересованите министерства и ведомства.  Правителството прие доклада за напредъка в изпълнението на мерките в Националната програма за реформи за 2018 г. за периода от месец май до месец октомври тази година. Документът е изготвен на основание РМС № 396/2017 г. за определяне на механизъм за координация и наблюдение на структурните реформи в рамките на Европейския семестър.  Докладът съдържа отчетна информация, която обхваща мерките, насочени за подобряване на конкурентоспособността на икономиката и за постигане на националните цели по стратегия „Европа 2020“, както и мерките, свързани с препоръките на Съвета на ЕС от 13 юли 2018 г. и тези от 2017 г. Препоръките на Съвета на ЕС за тази година са три, с една по-малко спрямо предходната, и са фокусирани основно върху областите фискална политика, финансов сектор, регулаторна рамка по несъстоятелността, система за социална защита, образование и здравеопазване.  В отчета към доклада е направен преглед на изпълнението на отделните политики и са посочени евентуални рискове пред тяхното осъществяване.    По предложение на ръководствата на религиозните общности в България правителството определи дните на религиозните празници през 2019 г. на вероизповеданията, различни от източноправославното. Съгласно Кодекса на труда и Закона за държавния служител, служителите и работниците, които изповядват тези вероизповедания, могат да ползват, по свой избор, част от платения си годишен или неплатен отпуск за религиозните празници.  Празниците на Католическата църква у нас са 22 април - вторият ден от Възкресение, 29 юни – „Св. Св. Апостоли Петър и Павел“, 1 ноември – „Вси Светии“ и 8 декември - Непорочното зачатие на Света Богородица.  Мюсюлманското вероизповедание ще празнува Рамазан байрам - на 4, 5 и 6 юни, Курбан байрам на 12 и 13 август и Рождението на Мохамед - 8 ноември.  За религиозната общност на евреите празниците са на 28 април - Пecax, 30 и 31 септември - Рош Ашана, 9 октомври - Йом Кипур и Сукот - на 21 и 22 октомври.  Арменската апостолическа православна църква ще празнува Рождество Христово на 6 януари, 14 април - Цветница, 21 април - Възкресение Христово, 28 юли - Преображение Господне, 18 август - Успение Богородично, 15- септември – Кръстовден.  Празничните дни за обществото „Бяло братство“ са 22 март - Ден на пролетното равноденствие, раждането на Учителя Петър Дънов - 12 юли, Съборните дни – 19, 20 и 21 август, и Денят на кончината на Учителя - 27 декември.  Църквите на адвентистите от Седмия ден ще празнуват шест съботни дни, ако според трудовия им или служебен договор са задължени да работят в тези дни.  Празници за Общество за Кришна съзнание са Гаура Пурнима на 21 март, Рама Навами - 13 април, Нарасимха Чатурдаши на 17 май, Ратха Ятра - на 14 септември, Кришна Джанмащами на 23 август.  Последователите на Диамантен път на будизма - България, ще празнуват на 18 май - Весак (ден на раждането, просветлението и паранирваната на Буда Шакямуни).  Свидетелите на Йехова в България отбелязват Възпоминанието за смъртта на Исус Христос на 19 април и конгресни дни на 12 и 13 юли, 23 август и 6 и 7 септември.  Евангелските църкви ще празнуват 31 октомври деня на Реформацията.  За празници на Будистката общност в България са определени 19 май - Денят на Буда, 5 февруари - Нова година, 17 юли - Денят Дхарма и 8 декември - Денят Бодхи.  Празниците на Бахайска общност в България са 21 март - Hoy Руз, 21 април - Резван, 24 май - декларацията на Баб, 29 май - възнесението на Бахаулла, 29 октомври - Рождението на Баб, Рождението на Бахаулла - 30 октомври.    Правителството предлага на Президента на Република България да издаде указ за награждаване на акад. Минчо Хаджийски с орден „Св. Св. Кирил и Методий“- първа степен, за неговите големи заслуги в областта на образованието и науката.  В продължение на 52 години акад. Хаджийски има активна преподавателска и научна дейност в Техническия университет-Варна, и Химикотехнологичния и металургичен университет. Автор е на 25 нови учебни курса в областта на автоматизацията на корабни машини и механизми, теория и управление на техническата кибернетика, автоматизация на химикотехнологични и металургични обекти и др. Създал е 7 нови учебни лаборатории и е развил нови учебни и научни направления.  Акад. Хаджийски е автор на 7 учебника, като е въвел в учебните планове нови научни направления. Бил е гост-преподавател в редица чуждестранни университети в Англия, Германия, Финландия, Гърция, Полша и други. Негови 43 разработки са внедрени, за което е документиран икономически ефект от 2 100 000 лв.  Акад. Хаджийски е главен редактор на списание „Автоматика и информатика“ от 2002 г. и заместник главен редактор на списание „Journal of Information Technologies and Control“ до 2016 г. Член е на множество чуждестранни научни организации - Senior member на IEEE, председател на Националния комитет и член на два технически комитета на IF АС и др. Той е един от учредителите на Съюза по автоматика и информатика. „Джон Атанасов“, бивш негов председател и към момента член на ръководните му органи.  За активната си научна и преподавателска дейност акад. Хаджийски нееднократно е бил награждаван - два пъти носител на почетния знак на ХТМУ, удостоен е със званието „Почетен професор на ТУ-Варна“, златен медал на Федерацията на научно-техническите съюзи, първа награда на Фонд „Научни изследвания“ и др.    Правителството определи за поста директор за Република България в Съвета на директорите на    Правителството предлага на Президента на Република България да издаде указ, с който да освободи бригаден генерал Радостин Илиев от длъжността „Директор на Щаба на отбраната“ и да го назначи на длъжността „Директор на дирекция „Отбранителна политика и планиране“, считано от 1 януари 2019 година.  На длъжността „Директор на щаба на отбраната“ правителството предлага да бъде назначен бригаден генерал Красимир Кънев, като преди това бъде освободен от длъжността „Директор на дирекция „Стратегическо планиране“, а също така да бъде удостоен с офицерско звание „генерал-майор“.  Полковник Стайко Прокопиев е предложен за длъжността „Директор на дирекция „Стратегическо планиране“, както и за удостояване с висше офицерско звание „бригаден генерал“.    Правителството одобри промяна, с цел допълнение на дейности, в Плана за действие, включващ мерки в отговор на намеренията на Република България за присъединяване към Валутния механизъм II (ERM II) и към Банковия съюз до юли 2019 година (План). За целта е изменено РМС № 611 от 2018 г.  Промяната е по отношение на мярка 4 от Плана - „Подобряване на рамката за несъстоятелността”, и е свързана с включване на две дейности на Националния институт по правосъдие във връзка с необходимостта от обучение на съдиите. Те ще бъдат реализирани през 2019 г. в рамките на текущ проект, финансиран по Оперативна програма „Добро управление”.  Реализацията на мерките от Плана ще осигури спазването на предварително поетите ангажименти в различните области и политики, които са от голямо значение за присъединяването на страната ни към ERM II и към Банковия съюз, и като краен резултат, след изпълнение па всички критерии за конвергенция, да се въведе еврото в съответствие с член 140 от Договора за функционирането на Европейския съюз.  Минималната работна заплата ще стане 560 лв. от 1 януари 2019 г. Размерът й ще се повиши с 9,8% в сравнение с настоящата година, реши правителството.  Увеличаването на размера на минималната работна заплата отразява заявения приоритет на правителството за устойчиво повишаване на стандарта на живот.  Нарастването ще допринесе за повишаване на мотивацията за търсене на работа на най-нискодоходната група от работната сила, както и за запазване на жизненото равнище и намаляване на риска от бедност сред работещите.  За повишаването на минималната работна заплата способстват икономическото развитие, устойчивите темпове на ръст на БВП през последните години, увеличаване броя на заетите и отчетеното повишаване на средната работна заплата за страната.  От 1 януари 2019 г. минималната работна часова заплата ще бъде 3,37 лв.    Министерският съвет реши България да предостави доброволна вноска в размер на 20 000 щ.д. в основния бюджет на Детския фонд на ООН (УНИЦЕФ) за 2018 г. в подкрепа на дейността му.  Годишният бюджет на УНИЦЕФ се формира единствено и само от т. нар. „доброволни вноски“ от страна на правителствата и частния сектор. Вноската на България е израз на съпричастност и подкрепа за дейностите на Фонда, чието представителство у нас активно насърчава и подкрепя страната ни по отношение на редица национални политики и програми, свързани с правата и благоденствието на децата.  Приоритетите на България не само в национален, но и в международен план в областта на правата на човека са за по-тясно ангажиране с въпросите на правата на децата. Закрилата и насърчаването на правата на детето бе и сред основните приоритети на Българското председателство на Съвета на ЕС.    Правителството одобри предоставянето на доброволни годишни вноски на Република България към Секретариата на Съюза за Средиземноморието в размер на 19 558 лв. (10 000 евро) и Фондация „Анна Линд“ в размер на 19 558 лв. (10 000 евро) за сметка на бюджета на Министерството на външните работи, което ще допринесе за повишаване на относителната тежест на България в регионален и глобален аспект и ще се отрази положително на международния й имидж.  България членува в Съюза за Средиземноморието още от самото му създаване през 2008 г., заедно с останалите страни-членки на ЕС и 15 страни от Северна Африка, Близкия изток и Балканите. Организацията има за цел да установи стабилност и сигурност в региона, да подобри икономическите връзки, да укрепи сътрудничеството в борбата срещу корупцията, тероризма, организираната престъпност, миграцията и трафика на хора, както и да развие редица проекти, свързани с енергетиката, околната среда, образованието, социалната стабилност и др.  Фондация „Анна Линд“ е основана през 2004 г. и нейната мисия е да подкрепя разбирателството между културите и религиите и да насърчава развитието на гражданското общество. Към настоящия момент фондация „Анна Линд“ е в основата на една от най-големите международни мрежи в сферата на интеркултурния диалог - повече от 3000 граждански организации, развиващи дейност в 43 страни. В България действа мрежа от 109 организации. За последния тригодишен период (2015-2017) фондацията е спонсорирала проекти на български организации на стойност 76 419,94 евро, като в различните дейности участие са взели най-малко 1000 младежи от страната.    От 1 януари 2019 г. водачите на моторни превозни средства до 3.5 т могат да ползват и уикенд винетка. Тя ще струва 10 лв. и ще важи от 12.00 ч. в петък до 23.59 ч. в неделя. Останалите цени на винетни такси остават непроменени. Няма да се променят цените на винетните такси и за тежкотоварни превозни средства - те ще важат до 16 август 2019 г., когато влиза в сила тол системата и ще преминат на тол такса.  Въвеждането на уикенд винетката се регламентира с правителствено постановление, с което се изменя Тарифата за таксите, които се събират от Агенция „Пътна инфраструктура“. Тази възможност ще облекчи водачите, които пътуват по републиканската пътна мрежа по-рядко.  С промяната се дава възможност водачите на моторни превозни средства с чуждестранна регистрация да плащат определените в евро такси в левовата им равностойност.  В Тарифата за таксите, които се събират от Агенция „Пътна инфраструктура“, е определен и размерът за компенсаторната такса, която ще се заплаща от нарушителите, които ползват републиканската мрежа без платена пътна такса. За шофьорите на превозни средства над 12 тона тя ще бъде 175 лв., за пътните превозни средства между 3,5 и 12 тона - 125 лв., а за леките автомобили до 3,5 тона - 70 лв. За тежкотоварните автомобили компенсаторната такса ще се прилага за т.нар. преходен период преди въвеждането на тол таксата за изминато разстояние от 16 август 2019 г. От тази дата тя ще бъде актуализирана в зависимост от приетата тарифа за тол такси, които ще се плащат за територията на България.  Компенсаторната такса е междинна санкция към лицата, които не са платили дължима винетна такса, а ползват пътната мрежа и са нарушители по смисъла на законовите разпоредби за пътно таксуване. Това е таксата, която се заплаща с цел избягване на административни санкции.    Министерският съвет прие Постановление за изменение и допълнение на Тарифата за таксите, които се събират за производствата по глава 27 от Закона за обществените поръчки (ЗОП) пред Комисията за защита на конкуренцията (КЗК) и Върховния административен съд (ВАС).  Целта на промените е Тарифата да бъде приведена в съответствие с промените в ЗОП и в Административно процесуалния кодекс (АПК). Постановлението е прието в изпълнение на § 106 от Закона за изменение и допълнение на АПК, с който се променя размерът на касационните такси и таксите по частните жалби, дължими пред ВАС във връзка със спорове по ЗОП.  Размерът на таксите за касационно обжалване пред ВАС се приравнява на този, събиран за производствата пред КЗК. Таксите по частните жалби пред ВАС вече не са предмет на уреждане в Тарифата. Съгласно промените в закона, техният размер се определя в чл. 235а от АПК и е в размер на 30 лв. за граждани и на 150 лв. за организации.  Предвидена е и такса за предоставяне на презапис на електронни документи на електронен носител в производството пред КЗК, съответно 0.50 лв. за 1 бр. CD и 0.60 лв. за 1 бр. DVD.  Влизането в сила на промените в Тарифата е съобразено с прилагането на новия размер на таксите по ЗОП - от 1 януари 2019 г.    Правителството одобри вътрешнокомпенсирани промени по бюджета на Министерството на икономиката за 2018 г. Със сумата от 669 000 лв. се увеличават разходите за издръжка на програма „Реализация на експортния потенциал и участие в търговската политика на ЕС“ за сметка на реализирани икономии по показател „Субсидии и други текущи трансфери за нефинансови предприятия“ на програма „Насърчаване на инвестициите за повишаване на конкурентоспособността на икономиката“. Предлаганото изменение не променя общия размер на утвърдените разходи по бюджета на ведомството за настоящата година.  Вътрешнокомпенсирани промени се правят и по бюджета на Министерство на културата за 2018 г., като с 382 086 лв. се увеличават утвърдените разходи по „Политика в областта на опазване на движимото и недвижимото културно наследство“. Допълнителни разходи се одобряват и по бюджетните програми „Национален фонд „Култура“ и „Обучение на кадри в областта на изкуството и културата“. Отделно по бюджета на ведомството се правят промени във връзка с увеличаване на капитала на „Аудиовидео Орфей“ ЕАД с парична вноска в размер на 302 130 лв. Увеличаването ще се извърши чрез издаване на нови поименни акции с номинална стойност 10 лв. всяка.  Чрез вътрешнокомпенсирани промени по бюджета на Министерството на правосъдието за 2018 г. се осигуряват повече средства по политиките в областта на изпълнението на наказанията в размер на 2 864 000 лв. С друго Постановление по бюджета на ведомството се одобряват и допълнителни разходи в размер на 650 000 лв. за изплащане на обезщетения по бюджета на Главна дирекция „Изпълнение на наказанията“. Средствата ще бъдат осигурени за сметка на преструктуриране на разходите и/или трансферите по централния бюджет за 2018 г.  За настоящата година вътрешнокомпенсирани промени се правят също по бюджета на Министерството на външните работи поради необходимост от средства по бюджетните програми „Управление на задграничните представителства и подкрепа на българските граждани в чужбина“, „Администриране и осигуряване на дипломатическата служба и „Публични дейности“. Предлага се увлечение на разходите за командировъчните средства на дългосрочно командированите служители в задграничните представителства на Република България и разходите за издръжка на Централно управление на МВнР и Дипломатическия институт.  И по бюджета на Министерството на здравеопазването се прави вътрешно преразпределение, което ще доведе до преструктуриране на предварително разчетения финансов ресурс с цел обезпечаване на нормалното функциониране на структурите към министъра на здравеопазването през 2018 г. и постигане на заложените основни стратегически и оперативни цели на министерството.  С отделно правителствено Постановление се одобряват допълнителни разходи по бюджета на Министерството на здравеопазването за настоящата година в размер на 4 359,0 хил. лева. Средствата са предназначени за държавни лечебни заведения за болнична помощ-търговски дружества, за закупуване на дълготрайни материални активи по „Политика в областта на диагностиката и лечението“, бюджетна програма „Осигуряване на медицинска помощ на специфични групи от населението“. Предвижда се закупуването на апаратура, медицинско и немедицинско оборудване за структурите по изгаряния и пластична хирургия, в това число апаратура и оборудване за анестезиология и интензивно лечение, хирургия и консервативно лечение на пациентите.  Друго прието днес Постановление също касае промени по бюджета на здравното ведомство. Предвиждат се допълнителни плащания в частта на финансирането на бюджетното салдо за сметка на централния бюджет в размер на 4 000 000 лв., във връзка с увеличаване капитала на държавни лечебни заведения - търговски дружества. Средствата ще бъдат използвани за реализиране на инвестиционните намерения на лечебните заведения с цел - създаване на възможности за прилагане на най-съвременни и ефективни методи и технологии за диагностика и лечение. Заедно с това ще се подобрят условията за посрещане на нарастващите потребности на населението от своевременна и качествена здравна помощ.  Правителството одобри също вътрешнокомпенсирани промени на утвърдените разходи по области на политики/бюджетни програми по бюджета на Министерския съвет за 2018 г. Промените се отнасят до осигуряването дейността и организацията на работата на МС, както и до осъществяването на държавната политика на областно ниво. Увеличават се и утвърдените разходи по бюджетна програма „Вероизповедания“. Изменя се също така правителственото Постановление № 291 от 12 декември 2018 г. за одобряване на допълнителни разходи по бюджета на Министерския съвет за 2018 г.  Чрез промени по бюджета на Министерството на младежта и спорта за 2018 г. се увеличава капиталът на „Национална спортна база“ ЕАД. С предоставените средства в размер на 20 000 000 лв. ще бъде придобит мажоритарен брой акции от капитала на „Арена Русе“ АД, собственик Булстрад Арена - универсална спортно-зрелищна зала и обществен комплекс към нея. Управлението на многофункционалното спортно съоръжение от „Национална спортна база“ ЕАД ще гарантира висока степен на експлоатационна ефективност на обекта, съобразена със съвременните изисквания за подобен тип обекти и ще намали пряката ангажираност на държавата за управлението и поддържането й.  На днешното правителствено заседание бяха одобрени и допълнителни разходи по бюджета на Министерството на вътрешните работи за 2018 г. в размер на 20 000 000 лв., Средствата са за предвидени плащания за персонал по бюджета на ведомството за настоящата година.    Правителството одобри допълнителен трансфер в размер на 7 508 лв. по бюджета на държавното обществено осигуряване за 2018 година. Със средствата ще се разплатят извършени разходи за престой и ползване на дейности и услуги в базите на „Профилактика, рехабилитация и отдих“ ЕАД от правоимащи лица по Закона за военноинвалидите и военнопострадалите.    Допълнителни разходи в размер на 97 900 лв. по бюджета на Министерството на правосъдието бяха одобрени днес от Министерски съвет. Сумата е предназначена за възстановяване на направените от министерството разходи по изплащане на обезщетения на граждани и юридически лица, пострадали от бавно правосъдие. Това е общият размер на сумата, изплатена за периода от 01.10.2018 г. до 05.12.2018 г. от бюджета на Министерството на правосъдието по сключени споразумения за нарушени права за разглеждане и решаване на делата им в разумен срок.  Изплащането на обезщетения за вреди от бавно правосъдие се извършва по реда на Глава трета „а“ от Закона за съдебната власт. Заявления срещу актове, действия или бездействия на органите на съдебната власт, с които се нарушава правото на разглеждане и решаване на делото в разумен срок, могат да подават страни по приключени граждански, административни и наказателни производства, както и обвиняеми, пострадали или ощетени юридически лица по прекратени досъдебни производства. Заявленията се разглеждат от специализирано звено на Инспектората към Висшия съдебен съвет, където се извършва проверка на обстоятелствата, а произнасянето по преписката се дължи в 6-месечен срок от постъпването на заявленията. Ако бъде преценено, че правото на заявителя на правосъдие в разумен срок е било нарушено, министърът на правосъдието или посочено от него лице определя размера на обезщетението, съобразно практиката на Европейския съд по правата на човека и предлага сключване на споразумение със заявителя.  Средствата, необходими за изплащане на сумите по сключените споразумения, са планирани в централния бюджет.    Министерският съвет изменя свое постановление за одобряване на допълнителни разходи по бюджета на Министерството на регионалното развитие и благоустройството за 2018 г. за финансиране изграждането на „Обход на гр. Габров“ - фаза I. Постановлението предвижда с размера на неусвоените средства по чл. 1, ал. 1 от Постановление № 197 да се увеличат разходите по „Политика за поддържане, модернизация и изграждане на техническата инфраструктура, свързана с подобряване на транспортната достъпност и интегрираното управление на водните ресурси и геозащита“, бюджетна програма „Рехабилитация и изграждане на пътна инфраструктура“ по бюджета на Министерството на регионалното развитие и благоустройството за 2018 г. Така ще се открие акредитив за обезпечаване на 100% изпълнението на проекта през 2019 г.  През 2018 г. за изпълнението на обект „Обход на гр. Габрово“ на база фактически извършени разходи са разплатени средства в размер на 9 744 612,48 лв.  Обектът се очаква да завърши през 2019 г. поради закъснение в изпълнението на строително-монтажните работи и поради възникването на непредвидени обстоятелства. При изпълнение на изкопни работи на обекта е регистриран неизвестен археологически обект - част от късно антична църква и съгласно Закона за културното наследство и Протокола на експертната комисия, назначена от министъра на културата, е необходимо провеждане на спасително археологическо проучване. Строителните работи по трасето на пътя в рамките на археологическия обект са преустановени до извършване на пълно спасително проучване на новооткритата недвижима културна ценност.  Изграждането на „Обход на гр. Габрово“ - фаза I ще доведе до намаляване условията за възникване на ПТП, газовото и шумово замърсяване на урбанизирана територия и ще намали времето на пътуване на транзитните потоци. Разглеждан в съвкупност с Тунел под връх Шипка, проектът след неговата цялостна реализация ще осигури една от най-преките пътни връзки между Северна и Южна България по направлението на общо европейски коридор № IX.    Правителството одобри увеличаване на максималния размер на ангажиментите за разходи, които могат да бъдат поети от Министерството на регионалното развитие и благоустройството през 2018 г., със 134 867 628 лв. С приетото от Министерския съвет постановление се увеличава и максималният размер на новите задължения за разходи, които могат да бъдат натрупани от министерството през същата година, със сумата от 139 721 992 лв.  Промяната е свързана с необходимостта от поемането на ангажименти за изграждане на приоритетни пътни проекти, чието изпълнение стартира през 2018 г., и разплащане на действително извършени дейности през същата година за неотложни аварийно - възстановителни работи.  Изменя се също така постановлението за одобряване на допълнителни разходи по бюджета на Министерството на регионалното развитие и благоустройството за 2018 г. за ремонтно-възстановителни дейности по републиканската пътна мрежа. С промяната се дава възможност за включване на нови отсечки, което ще позволи ефективното използване на вече предоставения ресурс в размер на общо 150 млн. лв. за ремонт на пътни отсечки. Така ще се осигури инвестиция за подобряване на състоянието на нови участъци от републиканската пътна мрежа и ще се повиши безопасността на движение.    Правителството одобри промени в бюджета на Министерството на регионалното развитие и благоустройството за 2018 г. във връзка с увеличаване капитала на „Научноизследователски строителен институт – НИСИ“ ЕООД, гр. София с 200 000 лв.  Средствата ще се осигурят за сметка на намаление на разходите по бюджета на министерството за 2018 г. от програма „Ефективна администрация и координация“. Те ще се използват за финансово осигуряване на търговското дружество от системата на МРРБ, за обновяване и модернизация на материалната база с цел продължаване на пазарната му дейност, подобряване качеството на предлаганите услуги и повишаване на конкурентоспособността.  Промяната е в рамките на утвърдените разходи по бюджета на МРРБ за 2018 г.    По решение на Министерския съвет се отчуждават имоти и части от имоти - частна собственост в землищата на гр. Ихтиман, с. Стамболово и с. Мирово. Те са необходими за изграждане на ж. п. линия в участъка Ихтиман - Септември по проекта за модернизация на железопътната линия София - Пловдив. Средствата за обезщетяване на собствениците, респективно правоимащите лица на засегнатите имоти, са за сметка на Национална компания „Железопътна инфраструктура“.  От публична в частна държавна собственост се променя статутът на имот, управляван от „Североизточно държавно предприятие“ ДП - Шумен. Поземленият имот е с площ 11 960 кв. м и построени в него двуетажна административна сграда със застроена площ 182 кв. м, гаражи със застроена площ 129 кв. м. и работилница и навес със застроена площ 540 кв. м. Промяната на неговия статут ще създаде възможност за по-ефективното му използване в бъдеще и за извършване на разпоредителни действия, чрез които да се реализират допълнителни приходи.   „Български пощи“ ЕАД ще извърши замяна на недвижими имоти със съсобственика „Българска телекомуникационна компания“ ЕАД с цел дългосрочно спестяване на разходи. Дружеството ще придобие чрез замяна правото на собственост върху сграда в София с обща площ 1000 кв. м. В замяна, „Български пощи“ ЕАД ще предостави помещения с обща площ 180 кв. м. Целта на замяната е дружеството да премести административните служби на Регионално управление „Западен регион“. Към момента те се помещават в сграда, за което плащат годишен наем.  Одобрена е продажбата на 19,5709 % идеални части от недвижим имот на летище София. Имотът е изграден със средства на „България Ер Меинтенанс“ ЕАД по инвестиционен проект „Разширяване на база за ремонт и поддръжка на самолети „Луфханза Техник София“ ООД и изграждане на логистична база с административна част и подземен паркинг на „ДиЕйчЕл Експрес България“ ЕООД“. Той включва - административна сграда 5, логистична база с административна част и подземен паркинг с 2 бр. КПП, енергиен блок, разширение склад, КПП, коридор за достъп, паркинг и площадкова инфраструктура. „Летище София“ ЕАД продава притежаваните идеални части, които не могат да бъдат използвани от дружеството съгласно Правилника за реда за упражняване правата на държавата в търговските дружества с държавно участие в капитала, чрез пряко договаряне със съсобственика „България Ер Меинтенанс“ ЕАД, при начална цена не по-ниска от определената от лицензиран оценител.  Правителството одобри също така внасянето на два имота - частна държавна собственост, като непарична вноска в капитала на „ДЪРЖАВНА КОНСОЛИДАЦИОННА КОМПАНИЯ“ ЕАД, гр. София. Имотите се намират в землището на Община Елин Пелин и представляват терени с площ от 80.854 дка и 57.623 дка. Те са с подходяща локация за изграждане на зона по подобие на Икономическа зона София-Божурище, където да бъдат привличани инвеститори. На министъра на икономиката е възложено да осъществи дейностите по увеличаването на капитала на „ДЪРЖАВНА КОНСОЛИДАЦИОННА КОМПАНИЯ“ ЕАД.  Министерският съвет допълни и решението си, с което стопанство „Кричим“ се предоставя за безвъзмездно управление на „Югозападно държавно предприятие“ ДП - Благоевград. На държавното предприятие ще бъдат предоставени още две сгради - трафопостове с площ 8,12 кв. м и с 19,87 кв. м, които не са били включени във вече приетото решение.    Правителството прие отчета на 18-месечната програма на Съвета на ЕС (1 юли 2017 г. - 31 декември 2018 г.).  В отчета е предоставена информация относно изпълнението на заложените приоритетни теми и досиета и степента на реализиране на целите, които трите председателства на Съвета на ЕС (Естония, България и Австрия), си поставиха по тях в приетата на 20 юни 2017 г. от Съвет „Общи въпроси“ Програма на Съвета на Европейския съюз за периода 1 юли 2017 г. - 31 декември 2018 г. В нея бяха очертани ориентирани към бъдещето приоритети, съсредоточени върху очакванията на гражданите, върху съвместното преодоляване на общите предизвикателства и върху достигането до реални резултати.  Трите председателства работиха по различни инициативи и действия в областта на цифровия единен пазар, за преодоляване на предизвикателствата в областта на уменията и недостига на умения, за устойчивост на околната среда и инвестиране в бъдещето, така че Европа да може да посрещне предизвикателствата на утрешния ден. Интелигентните инвестиции в човешки капитал и трансгранична инфраструктура, в т.ч. цифрова, транспортна и енергийна, в съответствие с Пакта за стабилност и растеж, бяха приоритет и за трите председателства. Продължиха обсъжданията по задълбочаването на Икономическия и паричен съюз.  В областта на социалната политика основно значение бе отдадено на постигане на напредък на равнище ЕС по инициативи в областта на равното третиране и недискриминация. насърчаването на социалната справедливост, борба срещу бедността и социалното изключване, включително съсредоточаване върху намаляването на детската бедност, насърчаване на равенството между половете, съвместяване на професионалния и семейния живот.  Трите председателства работиха за Енергиен съюз с насочена към бъдещето политика в областта на климата.  Те поставиха основен акцент върху подобряването на сигурността на гражданите на Европейския съюз и по-ефективното управление на миграционните процеси, като укрепването на граничния контрол беше изведено като хоризонтален приоритет, отнасящ се до двата горепосочени приоритета и постигнаха редица успехи в областта на правосъдието.  Председателствата работиха за утвърждаването на ЕС като мощен фактор на световната сцена с фокус върху прилагането на Глобалната стратегия на ЕС; миграцията: разширяването и Западните Балкани; стабилизиране на съседните на ЕС региони; засилване на сътрудничеството отвъд съседните на ЕС региони; политиката за сътрудничество и развитие и търговия.    Министерският съвет одобри анализ „Опитът на България в подготовката и провеждането на Ротационното председателство на Съвета на Европейския съюз 2018 (как „Съединението прави силата“)“.  Първото Българско председателство на Съвета на Европейския съюз се проведе в периода 1 януари - 30 юни 2018 г. Това бе период на вземане на стратегически решения, с оглед ключовия етап, в който се намира развитието на европейския проект, когато се провежда дебатът за бъдещето на Европа и когато ЕС трансформира много от своите политики, за да бъдат те адекватни на новите реалности. Това бе изключително динамичен период, предвид факта, че 2018 г. бе последната пълна година от текущия мандат на Европейския парламент (ЕП) и Европейската комисия (ЕК), което създаваше очаквания за напредък по множеството ключови законодателни предложения и инициативи, обект на преговори.  Анализът е структуриран тематично и в последователни раздели представя подготовката на Председателството с фокус върху институционалната организация, нормативната уредба, отделните направления от координационен и организационен характер, финансовото обезпечение на всяка от дейностите, обученията на екипа; политическите въпроси с фокус върху разработването на Програмата на Председателското трио (Естония-България-Австрия) и програмата на Българското председателство, националния координационен механизъм, взаимодействието с Европейския парламент и дейността на Постоянното представителство на Република България към ЕС; организирането и провеждането на събитията от Календара на Българското председателство в България и свързаните с тях организационно-логистични въпроси; комуникационната стратегия с фокус върху избора на лого и визуална идентичност, публичната комуникация в нейното национално и регионално измерение, работата с медиите, организирането на международен пресцентър.  Приемането на анализа с направените изводи и препоръки от опита на България в подготовката и провеждането па първото Българско председателство на Съвета на ЕС могат да бъдат полезни на институциите в тяхната работа по европейските въпроси и на екипите на бъдещи Ротационни председателства на страните-членки, както и да послужат на изследователите от гражданското общество и академичната общност.    Министерският съвет прие решение, с което открива почетно консулство в Япония със седалище в град Фукуока с консулски окръг Кюшу-Окинава и Шикоку. За почетен консул е назначен японският гражданин Хироши Мунемаса.  Хироши Мунемаса е уважаван бизнесмен, ползващ се с авторитет и влияние сред японските делови среди. От 2017 г. насам Хироши Мунемаса има ръководни функции в рамките на Асоциацията за приятелство Фукуока-България и работи активно за насърчаване на двустранния диалог в областта на културата, спорта и обмена между местните власти на двете държави.  Консулският окръг включва 12 префектури с население от близо 17 млн. души. На територията на консулския окръг има над 40 университета, като в редица от тях се обучават и български студенти.  В Япония функционират още две български почетни консулства - в Йокохама и в Идзумиоцу.  Правителството даде съгласието си Управляващият орган на Оперативна програма „Иновации и конкурентоспособност“ 2014-2020 да подпише договор с „Ай Си Джи Би“ АД за изграждането на междусистемна газова връзка Гърция - България.  Проектът се финансира от Оперативна програма „Иновации и конкурентоспособност“ 2014-2020 г., като общата му стойност е 469 832 604 лв. (240,2 млн. евро), а отпуснатите безвъзмездни средства са 76,2 милиона лева.  Целта на проекта е да осигури изграждането на инфраструктура за пренос на природен газ от Южния газов коридор и да обезпечи сигурността на доставките на газ за България чрез повишаване на транзитния капацитет към страните от Югоизточна Европа, като осигури диверсификация на внасяния газ чрез допълнителни източници за доставка от Каспийския регион, Близкия изток и Източното Средиземноморие.  Реализацията на газовата инфраструктура ще повиши енергийната сигурност на страната и ще оптимизира енергийния микс при прехода на България към нисковъглеродна икономика.    Министерският съвет одобри проект на Изменение на Споразумението за предоставяне на консултантски услуги между Агенцията по обществени поръчки (АОП) и Международната банка за възстановяване и развитие, подписано на 2 ноември 2017 г.  С промяната се предвижда удължаване на срока на действие на Споразумението за предоставяне на консултантски услуги до 28.02.2019 г. Целта е да се осигури ефективно оценяване на актуалната система на обществените поръчки в България, да се установи реалното въздействие на предприетите мерки в изпълнение на Националната стратегия за развитие на сектора на обществените поръчки за периода 2014-2020 г., както и да се идентифицират потенциални области за подобрение.  Финансирането на дейностите е осигурено в рамките на проект BG05SFOP001-2.008-0001 „Преглед и оценка на системата на обществените поръчки в България“, който се осъществява с финансовата подкрепа на Оперативна програма „Добро управление“, съфинансирана от Европейския съюз чрез Европейския социален фонд.    Правителството одобри позицията на страната за заседанието на Съвета на ЕС по околна среда, което ще се проведе на 20 декември в Брюксел. Ще бъдат обсъдени Програма LIFE, установяването на стандарти за емисиите СО2 от нови тежкотоварни автомобили и дългосрочната визия за неутрална по отношение на климата икономика. Европейската комисия ще представи Стратегическа дългосрочна визия за просперираща, модерна, конкурентоспособна и неутрална по отношение на климата икономика. Министрите ще обменят мнения по документа, чиято цел е да бъде потвърдена водещата глобална роля на ЕС в действията срещу измененията на климата чрез постигане на нетни нулеви емисии за парникови газове по социално справедлив и разходо-ефективен начин.  Съветът на ЕС „Транспорт, телекомуникации и енергетика“ ще заседава във формат „Енергетика“ на 19 декември. Очаква се на енергийните министри да бъде представена информация, свързана с актуалното състояние на преговорния процес по законодателните предложения, включени в пакета „Чиста енергия за всички европейци“. Австрийското председателство ще запознае участниците в съвета с предложението за регламент за създаване на Механизъм за свързване на Европа. Очаква се също така Европейската комисия да информира за външните отношения на ЕС в областта на енергетиката. В дневния ред за заседанието се предвижда министрите да дискутират Стратегията на ЕК за дългосрочно намаляване на емисиите на парникови газове на ЕС в съответствие с Парижкото споразумение.  Одобрени са също резултатите от няколко заседания на Съвета на ЕС, проведени също в Брюксел.  В рамките на Съвета на ЕС по земеделие и рибарство, на 19 ноември, министрите обсъдиха предложението за регламент относно финансирането, управлението и мониторинга на Общата селскостопанска политика, както и регламентът за общата организация на пазара на селскостопански продукти. Комисията представи данни за актуалното състояние на пазарите на мляко, млечни продукти, захар и свинско месо. По време на заседанието беше постигнато политическо споразумение по Предложението за регламент на Съвета за определяне на възможностите за риболов за 2019 и 2020 г. на някои запаси от дълбоководна риба. На него министрите бяха запознати и с работата на Оперативна група за селските райони на Африка.  Извънредно заседание на Съвет „Общи въпроси“ по чл. 50 от Договора за ЕС се проведе също на 19 ноември. Съветът подготви заседанието на Европейския съвет (чл. 50) на 25 ноември. Държавите-членки обмениха мнения по проекта на Споразумението за оттегляне на Обединеното кралство от ЕС и на Политическата декларация, очертаваща рамката на бъдещите отношения между ЕС и Лондон. Комисията определи етапа на преговорите като решителен, след изразената позиция на британското правителство, че ще подкрепи текста на Споразумението за оттегляне.  В периода 26-27 ноември заседава Съветът по образование, младеж, култура и спорт на ЕС. Във формат министри, отговорни за образованието, беше постигнат частичен общ подход по предложението за регламент за създаването на новата програма „Еразъм“. Приета беше Препоръка относно насърчаване автоматичното признаване на дипломите за висше образование и за завършен гимназиален етап на средно образование. Във формат „Младеж“ беше постигнат частичен общ подход по предложението за регламент за Европейския корпус за солидарност (2021-2027). В допълнение Съветът прие резолюция за стратегията на ЕС за младежта (2019-2027) и заключения за работата с младежта по въпросите на миграцията и бежанците. По точката за дебат беше обсъдена темата за стратегията на ЕС за младежта (2019-2027): от визия към изпълнение. Съветът на министрите, отговорни за аудиовизуалната политика и културата, прие доклад за напредъка по предложението за регламент по програмата „Творческа Европа“ (2021-2027), както и заключения за работния план за култура за 2019-2021 г. и за засилването на европейското съдържание в цифровата икономика. Във формат „Спорт“ Съветът прие заключения за икономическото измерение на спорта и социално-икономическите ползи от него.  Заседанието на Съвета на ЕС по Общи въпроси във формат „Кохезионна политика“ се проведе на 30 ноември. Министрите се обединиха около виждането, че политиката за сближаване е призвана да продължи своята роля за справяне с предизвикателствата пред ЕС и да подпомага всички региони по пътя към тяхното развитие.    Правителството прие увеличение на утвърдените със Закона за държавния бюджет на България за 2018 г. показатели на максималния размер на ангажиментите за разходи на Министерството на земеделието, храните и горите (МЗХГ), които могат да бъдат поети през 2018 г.  Проектът предвижда увеличение на максималния размер на новите задължения за разходи, които могат да бъдат натрупани през 2018 г., във връзка с със сключени през месец ноември многогодишни договори и начисляване на коректив за задължения.  Максималният размер на ангажиментите за разходи, които могат да бъдат поети през 2018 г., е с 11 138 000 лв. повече от утвърдения със Закона за държавния бюджет на Република България за 2018 г. по бюджета на МЗХГ. Максималните размери на новите задължения за разходи, които могат да бъдат натрупани през 2018 г., е увеличен със сумата от 4 000 000 лв.    Правителството одобри допълнителни разходи по бюджета на Министерството на земеделието и храните за 2018 година за извършване от „Напоителни системи“ - ЕАД на аварийно-възстановителни дейности за предпазване от вредното въздействие на водите.  Заради създалата се през 2018 г. тежка обстановка по обектите за предпазване от вредното въздействие на водите (ОПВВВ) се наложи спешно предприемане на аварийно-възстановителни дейности.  В резултат на усложнените климатични процеси беше засегната техническата инфраструктура от национално и местно значение, както и пътища, поземлени имоти и земеделска продукция.  С приемането на постановлението се цели възстановяване на разрушените 74 обекта - участъци от корекции на реки, предпазни диги, отводнителни системи и други съоръжения по ОПВВВ.  С промените ще се осигурят допълнителни средства в размер на 5 000 000 лв. по бюджета на МЗХГ за 2018 г. за сметка на преструктуриране на разходите и/или трансферите по централния бюджет.    Правителството прие промени в свое Постановление № 118/2014 г. за условията и реда за определяне на изпълнител от страна на бенефициенти на безвъзмездна финансова помощ от финансовия механизъм на европейското икономическо пространство, Норвежкия финансов механизъм, фонд „Убежище, миграция и интеграция“ и фонд „Вътрешна сигурност“.  Измененията в документа са продиктувани от констатираната непълнота по отношение на задължението на бенефициентите за безвъзмездна помощ по фондове „Вътрешна сигурност“ и „Убежище, миграция и интеграция“ да използват ИСУН. С приемането на постановлението се преодолява именно това несъответствие и се осигурява значителна оптимизация в процеса на провеждането на процедурите по избор на изпълнител.  Очакваните резултати са намаляване на административната тежест по отношение на бенефициентите и кандидатите за изпълнители и създаване на условия за намаляване на нивото на допусканите до момента грешки при провеждането им. Паралелно с това се постига и по-голяма прозрачност, което ще разшири кръга на потенциалните участници в процеса и ще повиши доверието в институциите при разходването на публичния финансов ресурс.    Министерският съвет прие промени в Правилника за прилагане на Закона за отбраната и въоръжените сили на Република България, приет с ПМС № 46/2010 г.  Изменя се чл. 71з, ал. 3 от Правилника. За подобряване на процесите по попълване на международните длъжности извън територията на страната се променя периодът, в който служителите не могат да кандидатстват за длъжности в задграничните представителства на Република България, в международни организации или в други международни инициативи извън територията на страната, като се удължава от 2 на 3 години и се уеднаквява с този на служителите, които заемат длъжности в международни организации или в Други международни инициативи на територията на страната.  Изменения се правят и в разпоредбата на § 43, ал. 1, 2 и 3 от Преходните и заключителни разпоредби към Постановление № 188 на Министерския съвет от 4 юли 2011 г. за изменение и допълнение на Правилника за прилагане на Закона за отбраната и въоръжените сили на Република България (обн. ДВ, бр. 53 от 2011 г.), чрез удължаване срока на нейното действие. Посочената разпоредба осигурява окомплектоването на ключови длъжности, без които се затруднява максимално дейността на военните формирования и съответните структури.  Допълва се разпоредбата на § 99, ал. 1 от Преходните и заключителни разпоредби към Постановление № 191 на МС от 4 септември 2017 г. за изменение и допълнение на Правилника за прилагане на Закона за отбраната и въоръжените сили на Република България (обн. ДВ, бр. 74 от 2017 г)., чрез което се дава възможност и на офицерите, приети за обучение във Военна академия „Г. С. Раковски“ през учебната 2010/2011 г. при условията и по реда на наредбата по чл. 142, ал. 1 от Закона за отбраната и въоръжените сили на Република България, завършили специалности от професионално направление „Национална сигурност“, да се обучават по индивидуален план по реда, предвиден в разпоредбата. Тези военнослужещи са се обучавали по учебна документация, в.ч. учебни планове, учебни програми, положени изпити, получени кредити и издадени дипломи идентични с тези, по които са се обучавали студентите по специалности от професионално направление „Национална сигурност“, приети за учебните 2011/2012, 2012/2013 и 2013/2014 г., поради което се включват като правоимащи лица по § 99, ал. 1.  В преходните и заключителни разпоредби на проекта на постановление се създава нарочна разпоредба, с която се дава възможност офицерите, заемащи длъжности от кариерно поле „професионално“, за които се изисква образователно-квалификационна степен „магистър“ по гражданска специалност от висши граждански училища и не са я придобили, да заемат съответните длъжности и да се преназначават на длъжности от същото кариерно поле в обхвата на притежаваното военно звание до изтичане на срока на договора им за военна служба. По този начин ще се създаде възможност и на офицерите, завършили гражданска специалност във висши военни училища да заемат длъжности от кариерно поле „професионално“ в обхвата на притежаваното военно звание, без това да бъде в противоречие с разпоредбите на ППЗОВСРБ.    От 1 януари 2019 г. се въвежда нов вид месечна помощ за деца без право на наследствена пенсия, която ще се отпуска без доходен критерий. Тя ще може да се получава с останалите видове помощи, предвидени в Закона за семейни помощи за деца, но няма да може да се получава с персонална пенсия, отпусната за дете.  Поради това от 1 януари 2019 г. отпускането на персонални пенсии на деца се прекратява. Това предвиждат промени в Наредбата за пенсиите и осигурителния стаж, които бяха одобрени от правителството.  Отпуснатите до 31 декември 2018 г. персонални пенсии на деца ще продължат да се изплащат в размерите, определени към тази дата по досегашния ред. Персоналната пенсия на дете, за което е отпусната новата месечна помощ, ще се прекратява поради отпаднало основание за получаването й.  Чрез промени в Правилника за прилагане на Закона за семейни помощи за деца правителството уреди и редът за предоставяне на новата месечна помощ за деца без право на наследствена пенсия от починал родител. Регламентира се служебен обмен на информация между ангажираните институции - Агенцията за социално подпомагане и Националния осигурителен институт. Новата помощ ще се предоставя от 2019 г., като ще се отпуска без доходен тест. Очаква се около 8 000 деца да бъдат подкрепени.  С промените се улесняват семействата и при отпускането на семейните помощи, като се премахва изискването за представяне на някои официални удостоверителни документи на хартиен носител. Дирекции „Социално подпомагане“ ще извършват проверка на декларираните данни по служебен път.    От 1 януари 2019 г. започва да функционира смесената електронна система за таксуване на различните категории пътни превозни средства на база време и на база изминато разстояние. От тогава влизат в сила електронните винетки. Затова с промени в Правилника за прилагане на Закона за пътищата се отменят разпоредбите за издаване на хартиени стикери.  Винетна такса за ползване на платената републиканска пътна мрежа ще заплащат собствениците или ползвателите на автомобили с обща технически допустима максимална маса до 3,5 тона, включително, а на такива над 3,5 тона - такса за изминато разстояние. Тол системата за тежкотоварни автомобили ще функционира от 16 август 2019 г. Дотогава водачите им ще заплащат винетна такса.  Администрирането на приходите от постъпили пътни такси, изготвянето на отчети и прогнози ще се извършва от Агенция „Пътна инфраструктура“. Тя ще поддържа системите за генериране и продажба на електронни винетки и маршрутни карти и ще организира разпространяването и поддръжката на бордови устройства за целите на тол таксуването. Агенцията ще оперира и поддържа Електронна система за събиране на пътни такси, в т.ч. техническата и софтуерната поддръжка на компонентите на системата.  С приетите промени подзаконовият нормативен акт се привежда в съответствие с измененията в Закона за пътищата предвид въвеждането на смесената система за заплащане за преминаване по републиканската пътна мрежа.    Правителството прие Наредба за условията и реда за събиране на таксите за специално ползване на републиканските пътища или на части от тях и за ползване на отделни съоръжения по републиканските пътища.  Както досега, такси ще могат да се въвеждат за ползване на отделни съоръжения по републиканските пътища, посочени в списък, приет с решение на Министерския съвет и обнародван в „Държавен вестник“, както в момента се плаща за преминаване по двата моста над река Дунав.  Такси в лева ще плащат както водачи на регистрирани в България превозни средства, така и на регистрираните в чужбина. Последните ще могат да плащат и в евро. От обхвата на таксуването се изключват пътните превозни средства на Министерството на вътрешните работи, на Националната служба за охрана, на Държавна агенция „Национална сигурност“, на Неотложната медицинска помощ и на въоръжените сили.  С правителственото Постановление, с което се приема наредбата, подзаконовата нормативна уредба се привежда в съответствие с последните промени в Закона за пътищата. С него се отменя действащата досега Наредба за условията и реда за събиране на таксите за ползване на пътната инфраструктура по Закона за пътищата.    С приетите днес от правителството промени в Наредбата за командировъчните средства при задграничен мандат се предоставя правото на дългосрочно командирования служител и членовете на семейството му да изберат дали да сключат договор за медицинска осигуровка за срока на задграничния мандат в Република България или в приемащата държава, при условие покритието да бъде в приемащата държава. Разходите за неотложна животоспасяваща медицинска намеса ще се поемат от изпращащата администрация по отношение на всички дългосрочно командировани служители, в случай че лимитът по наредбата е недостатъчен или е надхвърлен лимитът по сключения договор за медицинска осигуровка.  С промените в наредбата, приети днес, се увеличава базисният размер на командировъчните средства за Аржентина, предвид влиянието на сериозните инфлационни процеси, настъпили в страната.  Съгласно решението на правителството в сила остава действащото и досега ограничение в Наредбата за командировъчните средства при задграничен мандат на служителите в българските дипломатически мисии да не се изплащат командировъчни средства по време на отпуск, включително за празничните и почивни дни. Това ограничение е в сила от 2011 г., като всяка следваща година неговото действие се продължава заради ограниченията в бюджета на МВнР.    Правителството одобри промени в Устройствения правилник на Министерството на туризма, като целта е той да се приведе в съответствие с последните изменения в Закона за противодействие на корупцията и отнемане на незаконно придобитото имущество, с Наредбата за структурата и минималната численост на инспекторатите и взаимодействието им със специализираните контролни органи и с други нормативни документи.  Прецизират се функциите и се извършват промени в числеността на административните звена в Министерство на туризма, но в рамките на общата численост. Предвижда се част от функциите на дирекция „Административно правно обслужване и човешки ресурси“, свързани с информационното обслужване, да бъдат отделени и да се изпълняват от звено „Информационно обслужване и системи за сигурност“, пряко подчинено на министъра на туризма, на което ще бъдат възложени и функциите по сигурност на информацията и по защита на личните данни. Звеното ще отговаря за оптимизиране на процесите но предоставяне на електронни административни услуги с оглед намаляване на административната тежест за граждани те и бизнеса и развитие на електронното управление в администрацията.  Необходимите щатни бройки за обезпечаване на посочените дейности ще бъдат осигурени чрез вътрешноведомствено компенсиране в рамките на утвърдената численост и средства за Персонал, в т.ч. работна заплата и осигурителни плащания.    Министерският съвет прие Постановление за изпълнението на държавния бюджет на Република България за 2019 г. в срока, определен в Закона за публичните финанси - до един месец след обнародването на годишния закон за държавния бюджет.  С него се определят конкретни задължения и отговорности на разпоредителите с бюджет при изпълнението на съответните им бюджети. Конкретизират се и показателите по отделните бюджетни програми по бюджетите на първостепенните разпоредители с бюджет, които прилагат програмен формат на бюджет, с изключение на бюджета на Народното събрание, в рамките на утвърдените с годишния закон за държавния бюджет разходи по области на политики и бюджетни програми.  Процедурите за отпускане и разходване на планираните средства в Закона за държавния бюджет на Република България за 2019 г., които се регламентират в постановлението, подпомагат създаването на добра организация и осигуряването на условия за прозрачност на изпълнението на държавния бюджет. Постановлението за изпълнението на държавния бюджет съдейства за ефективно и ефикасно разпределение и управление на държавните финансови ресурси, както и за запазване на устойчивостта при изпълнението на държавните функции и осъществяване на основните дейности, финансирани от държавния бюджет.    Правителството одобри промени в актуализираната средносрочна бюджетна прогноза за периода 2019-2021 г., която беше одобрена с РМС № 768 от 2018 година.  С промените се осигурява съгласуваност на параметрите в актуализираната средносрочна прогноза за периода 2019-2021 г. с приетите от Народното събрание бюджетни закони за 2019 г., както и с данъчните закони и произтичащите от това промени в средносрочен план. Изпълнено е и изискването това да стане в едномесечен срок от обнародването на тези закони, така както е заложено в Закона за публичните финанси, което е важен елемент за доброто управление на финансовите средства на държавата.  Одобрените промени в актуализираната средносрочна бюджетна прогноза за периода 2019-2021 г. са свързани с приетия от Народното събрание със Закона за бюджета на държавното обществено осигуряване за 2019 г. нов размер на минималния осигурителен доход за регистрираните земеделски стопани и тютюнопроизводители от 400 лв. от началото на 2019 г., вместо предложения от правителството размер от 560 лв. Отразено е и увеличаването на разходните тавани на Министерството на труда и социалната политика за периода 2019-2021 г. - съответно със 71,5 млн. лв. за 2019 г., 77,2 млн. лв. за 2020 г. и с 82,6 млн. лв. за 2021 г., с предвидените по централния бюджет средства за асистентска подкрепа на хората с увреждания.  Привеждането на бюджетните показатели на първостепенните разпоредители с бюджет за периода 2019-2021 г. в съответствие с настъпилите промени в приетите от Народното събрание бюджетни закони за 2019 г. ще осигури актуализирана база, която е необходима на първостепенните разпоредители с бюджет за реалистично планиране на средносрочните им бюджетни прогнози за следващия период 2020-2022 година.    На 9 ноември 2018 г. Министерският съвет със свое решение възложи на министъра на правосъдието да създаде Комисия по подбора на кандидатите за длъжността европейски прокурор от Република България, която да предложи три кандидатури за европейски прокурор от България в съответствие с изискванията на Регламента за установяване на засилено сътрудничество за създаване на Европейската прокуратура (ЕРРО). Създадената със заповед на министъра на правосъдието Комисия реши подборът на кандидатите за европейски прокурор да премине през два етапа - проверка за допустимост на кандидатите въз основа на представените документи и събеседване.  След началото на работа на Комисията и проведеното събеседване беше получено писмо от комисаря за правосъдието, потребителите и равнопоставеността между половете Вера Йоурова и комисаря за бюджета и човешките ресурси Гюнтер Йотингер с покана за предприемане на необходимите действия от страна на българското правителство с оглед представяне на трите кандидатури от България за позицията на европейски прокурор до края на м. март 2019 г. В писмото е посочено, че Комитетът по подбора съгласно Регламента за Европейската прокуратура, ще извърши преценка на кандидатите, като един от тях впоследствие ще бъде назначен от Съвета. Следва да се има предвид, че трите кандидатури, излъчени от българската страна, ще бъдат внимателно разгледани от посочения Комитет по подбора, като и тримата кандидати ще преминат присъствено изслушване пред този Комитет.  На 18 декември 2018 г. писмото на комисарите беше обсъдено от членовете на Комисията по подбора. Като взе предвид необходимостта процедурата по подбора да се проведе при повишена прозрачност и публичност, както и посоченият в писмото на комисарите срок за представяне на кандидатурите, Комисията предложи да се стартира нова процедура за подаване на документи от кандидатите в срок до 25 януари 2019 г. Подалите до този момент документи кандидати не е необходимо да ги подават отново. Освен това, с цел да бъде осигурена прозрачност на процедурата по подбора, следва да бъде проведено публично изслушване на кандидатите.  Като съобрази предложението на Комисията по подбора, министърът на правосъдието внесе проект на решение за изменение на приетия на 9 ноември акт на Министерския съвет в горния смисъл.    Министерският съвет одобри допълнителни разходи/трансфери за 2018 г. по бюджетите на редица общини и по бюджетите на Министерския съвет, Министерството на образованието и науката, Министерството на здравеопазването и на Министерството на младежта и спорта в общ размер на 151,7 млн. лв.  Одобрените разходи по бюджета на Министерския съвет за 2018 г. са в размер на 2,1 млн. лева. Те са за основен ремонт на Епархийската библиотека на Великотърновската света митрополия и на храм „Св. Петка“ в гр. Русе. Осигуряват се допълнителни средства в общ размер от 3,8 млн. лв. по бюджетите на Министерството на образованието и науката, Министерството на здравеопазването и на Министерството на младежта и спорта за реализирането на значими за тяхната дейност обекти.  Предоставят се допълнителни трансфери по бюджетите на общини в общ размер 145,7 млн. лева. Средствата ще се използват приоритетно за ремонт на общински пътища и на улична мрежа на територията на редица населени места и за реализиране на инфраструктурни проекти – доизграждане на водопроводни мрежи, изграждане на комплекс за лица с увреждания и на дом за възрастни хора, изграждане на спортна зала и спортни площадки, ремонт и възстановяване на централната градска част на някои населени места.  Одобрени са и 2,1 млн. лв. за основен ремонт на Епархийската библиотека на Великотърновската света митрополия и за ремонтно възстановителни дейност в храм „Св. Петка“, гр. Русе.  Допълнителните разход и трансфери се осигуряват за сметка на преструктуриране на разходите и/или трансферите по централния бюджет за 2018 година.    Тридесет на сто от правата за търсене и проучване на нефт и природен газ в „Блок 1-14 Кубрат“ ще бъдат прехвърлени от „Шел Интернешънъл Експлорейшън енд Дивелъпмънт Италия С.П.А.“ на „Уудсайд Енерджи (България) Лимитид“. Това е регламентирано в решение на Министерския съвет, взето на днешното му заседание.  През м. октомври 2015 г. Министерският съвет даде разрешение на „Шел Експлорейшън енд прадакшън (LIX) Б.В.“, да извърши търсене и проучване на нефт и природен газ в площ „Блок 1-14 Силистар“, разположена в континенталния шелф и в изключителната икономическа зона на Република България в Черно море. Договорът за търсене и проучване е подписан на 23.02.2016 г.  През м. април 2017 г. Министерският съвет даде разрешение за прехвърляне изцяло на правата и задълженията по предоставеното разрешение от „Шел Експлорейшън енд прадакшън (LIX) Б.В.“ на „Шел Интернешънъл Експлорейшън енд Дивелъпмънт Италия С.П.А.“ Със същото решение наименованието на проучвателната площ е променено на „Блок 1-14 Хан Кубрат“.  Възможността за прехвърляне на правата и задълженията по предоставено разрешение за търсене и проучване, е регламентирана в Закона за подземните богатства.  С днешното си решение Министерският съвет упълномощи министъра на енергетиката да сключи допълнително споразумение по договора за търсене и проучване на нефт и природен газ, между „Шел Интернешънъл Експлорейшън енд Дивелъпмънт Италия С.П.А.“, „Уудсайд Енерджи (България) Лимитид“ и министъра на енергетиката.  Разходите по прехвърлянето на правата и задълженията са за сметка на „Шел Интернешънъл Експлорейшън енд Дивелъпмънт Италия С.П.А.    Правителството одобри участието на България в Световното изложение ЕКСПО 2020 в Дубай, ОАЕ. То ще се проведе от 20 октомври 2020 г. до 10 април 2021 г.  Участието на България в Световно изложение ЕКСПО 2020 Дубай ще даде благоприятна възможност за реклама на България, българските производители и износители, както и българските научни постижения и продукти с цел реализирането им на международните пазари.  Страната ни ще може да представи своите уникалните природни и културни дадености, с цел популяризиране имиджа ни на туристическа дестинация. България и българските фирми ще получат възможността да установят бизнес контакти и да обменят опит.    ", "date": "2018.12.19", "title": "Вижте решенията на правителството!"}
{"url": "http://epicenter.bg/article/Halil-Letifov--Samo-resursat-na-Balgariya-ne-e-dostatachen--za-da-se-preborim-s-paketa--Makron--/171133/2/0", "text": "Само ресурсът на България не е достатъчен, за да се преборим с пакета „Макрон“. Това каза за Агенция „Фокус“ председателят на Транспортна комисия и депутат от ДПС Халил Летифов във връзка с отвореното писмо Камарата на автомобилните превозвачи в България, която поиска спешна междуинституционална и надпартийна среща за пакета „Мобилност“ 1.  Летифов допълни, че дебатът по мобилния пакет ще се проведе на 9 и 10 януари в Брюксел, където и министърът ще има участие и обърна внимание на евентуални протести от страна на превозвачите.  „Ще държим връзка с нашите представители в ЕП, с всички останали групи, народни представители от другите страни с надеждата най-малкото да го блокираме това решение или да бъде отложено. Ресурсът на България сама по себе си не е достатъчен, за да се преборим с този пакет „Макрон“. Той изцяло е в ущърб в националния интерес, а не само на българските превозвачи“, коментира още председателят на Комисията по транспорт.  По думите на Летифов става въпрос за над 120 хил. семейтва, над 12-13 хил. български фирми, които ще бъдат засегнати от пакета „Макрон“ и около 15-16 % от БВП.  „Твърде сериозен е въпросът за страната ни, не само за превозвачите, да се отнесем леко към тази тема“, каза още Летифов.  Апелът на Камарата на автомобилните превозвачи е актуален, в контакт сме, ако се наложи да имаме нова среща в Комисията по транспорт, каза още Летифов. Той припомни, че темата е била обсъждана миналата седмица в комисията, а преди месец той е бил на посещение в ЕП с единствена тема пакет „Мобилност“.  Летифов уточни, че през октомври на заседанието на Комисията по транспорт е бил представител на ЕК и там са били превозвачите в присъствието на министъра и всички народни представители. \"Настояхме пред представители на ЕК да спрат това безумие“, обясни още Летифов. Той коментира, че разбира искането на Камарата на превозвачите.  „Срещите вървят, но те искат ангажираност на всички парламентарни групи от гледна точка на тяхното влияние в Европа, за да се спечели гласуване там. Дебат и процедура в Българското народно събрание няма“, каза Летифов и уточни, че тя е в Европейския парламент.  „Всъщност ние такива срещи проведохме няколко. Включително и при предния кръг на обсъждане на този пакет „Мобилност“ по време на нашето председателство. Има решение на НС в тази посока всички институции да бъдат мобилизирани, както и нашите представители в ЕП в позицията да защитим българския национален интерес и в това число интересът на българските превозвачи. Така че българската държава и всички парламентарни групи, както и нашите представители в ЕП са единни. Дебатът се пренесе вече на територията на Брюксел и на европейската сцена, където и в момента текът процесите. Тук тема по това какво трябва да е поведението на българските политици, няма. Смятам, че всички са на едно мнение в защита на националния ни интерес“, каза още Летифов.   ", "date": "2018.12.19", "title": "Халил Летифов: Само ресурсът на България не е достатъчен, за да се преборим с пакета „Макрон“ "}
{"url": "http://epicenter.bg/article/Ilan-Mask-predstavi--prateno-ot-boga--reshenie-za-gradskiya-trafik/171090/7/0", "text": "Илън Мъск във вторник си взе почивка от   и , за да представи , на който той гледа като на    Милиардерът зад Тесла и SpaceX насочи вниманието си към  ,    Пробният тунел е част от визията на Мъск да има подземна мрежа, в която автомобили, за предпочитане тези на „Тесла“, може да бъдат сваляни с асансьори до съоръжението, поставяни на пистата и придвижващи се със скорост до 241 км/ч. \"Единственият начин да се реши това е да се направи 3D, за да може транспортната система да съответства на жилищните помещения\", каза Мъск за решаването на  . \"Всичко е сравнително просто, не е нужна Нобелова награда\", споделя той.   Един вход в пробния тунел бе показан публично за пръв път в град близо до Лос Анджелис като начален етап на проекта на Мъск за  , като Mъск основава Boring Company преди две години като самофинансирано странично начинание за работата си в Tesla и SpaceX.   Специално  , достатъчно широки, за да настанят кола на пистата. Предвидената мрежа е безкрайно разширяваща се    \"Най-дълбоките мини са по-дълбоки от най-високите сгради\", каза Мъск. \"Големият пробив е много прост: това е способността да превърнете нормалната кола в пасивно стабилно превозно средство, като добавите разгъваемите колела за следване на пистата, така че да могат да се движат с висока скорост през малък тунел\".   Източник: Дарик", "date": "2018.12.19", "title": "Илън Мъск представи „пратено от бога“ решение за градския трафик"}
{"url": "http://epicenter.bg/article/Bivsh-poslanik--Kosovo-nikoga-veche-nyama-da-bade-chast-ot-Sarbiya/171092/7/0", "text": "Създаването на косовската армия е обосновано с документ, това не е спонтанна реакция. В тази връзка от 2015 година са променени 39 законови и подзаконови актове. Независимо дали на Сърбия ѝ харесва или не, но истината е, че от миналия петък Косово разполага със своите сили за сигурност, в които е включена армия от 5000 души, без авиация и танкове.   Това каза в сутрешния блок на БНТ бившият посланик на България в Албания и Косово Боби Бобев по повод решението на балканската държава да изгради своя редовна армия.  ,,Днешно Косово се управлява посредством една демократична конституция. Да не забравяме и че Косово е под строгия контрол на международната общност, така че когато съм живял и работил там съм се чувствал както и тук, в България. Това е една нормална за балканските условия държава, която се стреми към интеграция в ЕС и НАТО, защото има да наваксва едно голямо изоставане'', сподели Бобев.  ,,Недоволството на Сърбия е разбираемо, тъй като сърбите считат Косово за част от своето историческо наследство - с пълно основание, разбира се. Но вижте, сръбската армия наброява около 30 000 души с военна техника, а новосформираната косовоска войска едва с 5000 души с 3000 резерва и без бойна техника, така че Сърбия няма от какво да се страхува толкова. Така или иначе Косово никога вече няма да бъде част от Сърбия'', смята бившият ни посланик.  ", "date": "2018.12.19", "title": "Бивш посланик: Косово никога вече няма да бъде част от Сърбия"}
{"url": "http://epicenter.bg/article/Bivshiyat-lider-na-SIRIZA--Aleksis-Tsipras-e-nay-golemiyat-predatel-na-lyavoto-v-istoriyata--/171098/7/51", "text": "В интервю без задръжки за in.gr бившият лидер на СИРИЗА (Коалиция на радикалната левица) Алекос Алаванос определи някогашното си протеже Алексис Ципрас като най-големият предател на гръцката левица в историята, пише онлайн изданието на вестник „То Вима“.  „Никой не е предавал повече лявото в цялата му история (от Ципрас). Определено е имало случаи, в които водещи фигури са се „извъртали“ и са подписвали декларации на разкаяние, предавали са своята партия“, посочи Алаванос, визирайки някога повсеместните „декларации за политически убеждения“, които левичарите са били принудени да подписват, под заплаха, че ако не го направят, ще бъдат изпратени в изгнание на близки или далечни острови.  „Някои изоставиха радикалните позиции от своята младост, което е в правото им“, добави той.  Изданието отбелязва, че никой не е направил повече за издигането на политическата кариера на Алексис Ципрас от Алаванос, който го посочи за кандидат за кмет на Атина през 2006 година.  Когато беше избран за лидер на СИРИЗА на 10 февруари 2008 г., 33-годишният Алексис Ципрас победи многоуважавания 60-годишен ветеран от гръцката левица Фотис Кувелис (понастоящем заместник-министър на отбраната), припомня още вестникът.  Ципрас спечели убедително, с подкрепата на Алаванос.  Макар и огорчен от поведението на своя наследник, Алаванос рядко изразява негодуванието си от това, че е бил безцеремонно заобиколен от Ципрас. Всъщност той дава ясно да се разбере, че Ципрас се е издигнал до премиерството със собствените си усилия.    „Случаят на ръководството на СИРИЗА е уникален. Те се обърнаха на 180 градуса и прилагат политики, противоположни на тези, които поддържаха, докато бяха в опозиция. Дори днес те настояват да се наричат левичари, стигматизирайки левицата, както никой досега, особено в очите на младежта. Те правят всичко това, за да останат в правителството и да се радват на ползите от властта“, обяви Алаванис.    Попитан за Ципрас и кадрите на СИРИЗА, които се хвалят с „моралното предимство на левицата“, бившият лидер на партията заяви, че това е очеизвадно невярно за „лявото“, което настоящият премиер и неговите другари са създали.  „Когато чуете някой да се хвали със собствения си характер и алтуризъм, най-добре е да пъхнеш ръката си в джоба и да пазиш портфейла си“, е остроумният коментар на Алаванос.   ", "date": "2018.12.19", "title": "Бившият лидер на СИРИЗА: Алексис Ципрас е най-големият предател на лявото в историята! "}
{"url": "http://epicenter.bg/article/Kremal--Dogovorkite-na-SASht-i-Turtsiya-za--Peytriat--nyama-da-se-otrazyat-na-dostavkite-na-S-400-/171107/7/97", "text": "Продажбата на американски системи „Пейтриът“ на Турция няма да се отрази на договорката между Москва и Анкара за доставка на С-400, заяви пред журналистите прессекретарят на руския президент Дмитрий Песков, цитиран от ТАСС и Агенция \"Фокус\".  „Това не са свързани процеси, в дадения случай ние реализираме договорките, които вече имаме с турските колеги. Проектът и контрактът за С-400 е в стадий на реализация и ще бъде продължен“, заяви Песков, отговаряйки на съответстващ въпрос.  По неговите думи, Русия не вижда основания да не се доверява на Турция, която е поела отговорността да не разкрива пред трети страни данни за С-400. Той коментира по този начаин публикациите на някои западни медии, позоваващи се на източници, че Турция уж е обещала на американците достъп на техния технически персонал до руските системи.  Песков поясни, че, като правило, осъществяването на военно-техническо сътрудничество между Русия и други страни със сигурност се съпровожда от юридически задължения за неразкриване на определени категории чувствителна информация, свързана с това сътрудничество.  „Такива задължения има и турската страна. Не виждаме никакви основания да не се доверяваме на нашите турски партньори“, добави представителят на Кремъл.  ", "date": "2018.12.19", "title": "Кремъл: Договорките на САЩ и Турция за „Пейтриът“ няма да се отразят на доставките на С-400 "}
{"url": "http://epicenter.bg/article/Ruski-komandosi-likvidiraha-boyna-grupa-na--quot-Islyamska-darzhava-quot--v-Stavropol--SNIMKI-18--/171113/7/97", "text": "Служители на Федералната служба за сигурност ликвидираха група терористи от \"Ислямска държава\" в югозападния руски град Ставропол, съобщават местните медии. Бандата била заподозряна в подготовката на терористични актове.  При опит да бъдат задържани, ислямистите оказали съпротива и открили огън по командосите.  При ответния огън на спецчастите терористите са били ликвидирани. Няма пострадали сред служителите на ФСС.  Образувано е наказателно дело за подготовка на терористични актове, създаване на терористична организация и незаконно притежание на оръжие. Провеждат се следствени действия.    ", "date": "2018.12.19", "title": "Руски командоси ликвидираха бойна група на \"Ислямска държава\" в Ставропол (СНИМКИ 18+) "}
{"url": "http://epicenter.bg/article/Kitay-predupredi-SASht-da-ne--voenizirat--kosmosa-/171117/7/0", "text": "Китай обяви в сряда, че е срещу „военизирането“ на космоса и разкритикува заповедите на американския президент Доналд Тръмп за създаване на команден център, от който да се контролират военните космически операции, предават AFP и Агенция \"Фокус\".  „Китай винаги е предлагал мирното усвояване на космоса и се е противопоставял на военизирането на космоса и космическата надпревара във въоръжението“, заяви говорителят на външното министерство на страната Хуа Чиунинг на брифинг.  „Противопоставяме се на по-нататъшното превръщане на космоса в ново бойно поле“, добави тя.  Във вторник Тръмп нареди създаването на „Космическо командване“, нова организационна структура в Пентагона, която ще има контрол върху военните космически операции.  ", "date": "2018.12.19", "title": "Китай предупреди САЩ да не „военизират“ космоса "}
{"url": "http://epicenter.bg/article/Dzhordzh-Soros-e-Lichnost-na-godinata-na--quot-Faynenshal-tayms-quot-/171121/7/0", "text": "Американският финансист Д  от британския в. \"Файненшъл таймс\" заради своята \"активна позиция и либерално виждане за света\". Изданието отбелязва, че изборът му на Личност на годината обикновено отразява   а в случая със Сорос е свързан и с ценностите, които той представлява. \"Той е знаменосецът на либералната демокрация и отвореното общество. Тези идеи победиха в Студената война. Днес те са под обсада от всички страни - от Русия на Владимир Путин до Америка на Доналд Тръмп\", изтъква вестникът. \"Повече от три десетилетия г-н Сорос използва филантропията, за да се бори с авторитаризма, расизма и нетърпимостта. Въпреки отдавнашния си ангажимент към отвореността, медийната свобода и човешките права той привлича гнева на авторитарните режими и все повече на националните популисти, които продължават да печелят позиции, особено в Европа\", пише \"Файненшъл таймс\", цитиран от Дарик.", "date": "2018.12.19", "title": "Джордж Сорос е Личност на годината на \"Файненшъл таймс\""}
{"url": "http://epicenter.bg/article/Italiya-i-Bryuksel-se-sporazumyaha-za-byudzheta-/171150/7/0", "text": "Европейската комисия постигна споразумение с Италия за бюджета на страната за 2019 година, с който се избягва възбуждането на дисциплинарни процедури срещу Рим, заяви вицепрезидентът на ЕК Валдис Домбровскис, цитиран от Reuters и Агенция \"Фокус\".  „Решението не е идеално. То не представлява дългосрочно решение на икономическите проблеми на Италия. Но позволява да се избегне процедура за големия дефицит на този етап“, заяви Домбровскис на пресконференция в Брюксел.  Той добави, че решението може да бъде преразгледано през януари, ако Рим не приложи напълно постигнатата с Брюксел сделка.  Според компромиса, Италия ще намали бюджетния си дефицит за следващата година до 2,04 от брутния вътрешен продукт от 2,4%, както беше планирано по-рано.  По-значимият структурен дефицит обаче, който изключва еднократните позиции и промените в бизнес цикъла, няма да се промени през 2019 г. от нивата през 2018 - компромис, наречен от Домбровскис „граничен“.  Според правилата на ЕС Рим е трябвало да намали структурния дефицит с 0,6% от БВП, но вместо това предложи в първоначалния си проектобюджет за 2019 г. увеличение от 1,2%, според Комисията.  Компромисът при нулева промяна не беше идеален, каза Домбровскис, но позволи на Комисията да се откаже от плановете за започване на дисциплинарни действия, които могат да доведат до глоби.  ", "date": "2018.12.19", "title": "Италия и Брюксел се споразумяха за бюджета "}
{"url": "http://epicenter.bg/article/Ukrayna-gotvi-novo-preminavane-na-boyni-korabi-prez-Kerchenskiya-protok-/171155/7/0", "text": "Украйна не възнамерява да се откаже да преминава с военните си кораби до Азовско море през Керченския проток. Това съобщи в сряда секретарят на Съвета за Националната сигурност и отбрана на Украйна Олександър Турчинов. В интервю за BBC той каза, че следващият преход ще се осъществи възможно най-скоро, предават ТАСС и Агенция \"Фокус\".  \"Ако ние спрем и отстъпваме, Русия ще изпълни задачата си да завземе Азовско море, ще представи нови морски граници в Черно море, фактически легализирайки окупацията на Крим\", каза той.  \"Въпросът не може да бъде бавен. Ние също предлагаме на нашите партньори да вземат участие в това преминаване от украинските черноморски пристанища до украинските пристанища на брега на Азов\", отбеляза Турчинов.  По-специално, той заяви готовността си да покани представители на ОССЕ, НАТО и други международни организации да присъстват на украинските кораби.  ", "date": "2018.12.19", "title": "Украйна готви ново преминаване на бойни кораби през Керченския проток "}
{"url": "http://epicenter.bg/article/EK-potvadi-za-mashtabna-hakerska-ataka-sreshtu-institutsii-na-evrosayuza-/171161/7/0", "text": "Европейската комисия потвърди, че е имало мащабна хакерска атака срещу институциите на Европейския съюз, предаде бТВ.  \"Можем да потвърдим, че е имало предполагаем пробив на комуникационните системи на институции на ЕС, но не коментираме информациите за възможно изтичане на информация\", каза на брифинг Валдис Домбровскис, зам.-председател на ЕК.  \"Нито една организация, нито една структура в нито една страна по света не е неуязвима за кибератаки. Ние се отнасяме към този проблем изключително сериозно, укрепваме нашата система за киберсигурност и нашите способности за реагиране на тези атаки\", каза Домбровскис.  По-рано през деня в. \"Ню Йорк таймс\" съобщи, че неизвестни хакери са разбили системата за вътрешна комуникация на институциите на ЕС и в продължение на няколко години са имали достъп до конфиденциални документи, в частност по проблемите на миграцията, борбата с тероризма, международните отношения, търговията, както и до преписките с ключови дипломатически мисии.  Според американския ежедневник, прониквайки в мрежата на ЕС за дипломатическа комуникация, хакерите са свалили хиляди документи, разкриващи безпокойството на европейците от непредсказуемото поведение на президента на САЩ Доналд Тръмп, усилията за противопоставяне на Русия и Китай, както и страховете, че Иран ще възобнови своята ядрена програма.  Киберпиратите също така са проникнали в мрежи на ООН, в министерства на външните работи и на финансите по света. Пробив е имало и в Американската федерация на труда и в Конгреса на индустриалните организации.  ", "date": "2018.12.19", "title": "ЕК потвърди за мащабна хакерска атака срещу институции на евросъюза"}
{"url": "http://epicenter.bg/article/The-Washington-Post--Donald-Tramp-planira-palno-izteglyane-ot-Siriya-/171162/7/0", "text": "Администрацията на американския президент Доналд Тръмп планира да изтегли от Сирия всички американски войници, заяви в сряда представител на Пентагона, а държавният глава обяви победа срещу „Ислямска държава“, пише авторитетното американско издание The Washington Post, цитирано от Агенция \"Фокус\".  Президентът, в съобщение в социалната мрежа „Туитър“, каза, че Съединените щати \"победиха „Ислямска държава“ в Сирия.  Изявлението му дойде малко след като бе съобщено, че Белият дом е взел решение във вторник да изтегли бързо цялата американска сила от повече от 2000 военнослужещи от Сирия и да прекрати продължителната американска наземна кампания срещу „Ислямска държава“.  Тръмп отдавна обещава да приключи кампанията срещу „Ислямска държава“ и оспорва стойността на скъпите и опасни военни мисии в чужбина. Но войските на САЩ, работещи заедно със сирийските си партньори от т.нар. \"умерена опозиция\" на режима, все още се борят да изкоренят останалите джобове от бойци на групировката в Централна Сирия. Едно рязко американско оттегляне би поставило въпроса дали бойците на „Ислямска държава“ не биха могли по-лесно да си възвърнат силите.  Решението е нов завой на фона на неуспеха на американските лидери да намерят решение за дългия граждански конфликт в Сирия, в който участват както американски съюзници така и съперници - Турция, Русия и Иран, пише изданието.  Администрациите на Тръмп и Обама не се решават да се намесят по-ангажиращо в конфликта в Сирия, но много високопоставени служители, включително в Държавния департамент и Пентагона, подкрепиха продължаващото присъствие на американски войски в Сирия, докато се подобрят условията за сигурност и може да се постигне политическо решение, припомня вестникът.  Представителите на отбраната, говорейки при условие на анонимност за решението, което все още не е обявено, заявиха, че изтеглянето се очаква да се случи възможно най-бързо и ще засегне цялата сила на повече от 2000 американски военни. The Wall Street Journal съобщи за първи път в сряда, че американските войски ще бъдат изтеглени от Североизточна Сирия.  ", "date": "2018.12.19", "title": "The Washington Post: Доналд Тръмп планира пълно изтегляне от Сирия "}
{"url": "http://epicenter.bg/article/Zemnovodno--koeto-zaravya-glavata-si-v-zemyata--be-narecheno-na-Tramp/171163/7/0", "text": "Новооткрито сляпо земноводно, което заравя главата си в земята, бе наречено на американския президент Доналд Тръмп заради коментарите му за климатичните промени, съобщи Би Би Си, цитирана от Новини.бг Dermophis donaldtrumpi живее в Панама. Това е безкрако земноводно, криещо се предимно под земята.  Името избра директорът на компанията EnviroBuild, който плати за това право на търг 25 000 щатски долара.  \"Dermophis donaldtrumpi e особено уязвим при промени в климата и затова е застрашен от изчезване в резултат от политиката на съименника му\", каза кръстникът му Ейдън Бел.  Той направи сравнение между поведението на земноводното и на Доналд Тръмп.  \"Заравянето на главата помага на Доналд Тръмп , когато избягва консенсуса на учените за антропоморфните климатични промени\" - написа той.  Това е поредното животно, наречено на Доналд Тръмп. Миналата година Neopalpa donaldtrumpi беше открита в колекцията от пеперуди на университета на Калифорния. Тя получи името си заради уникалното оцветяване на главата, напомнящо за прическата на американския президент.", "date": "2018.12.19", "title": "Земноводно, което заравя главата си в земята, бе наречено на Тръмп"}
{"url": "http://epicenter.bg/article/London-zasrami-Viena-s-kolednata-si-ukrasa-/171171/7/0", "text": "Лондон засрамва Виена с коледната украса на знаковите си улици. Тук това не е само каприз и туристически капан. В града през студените месеци се стъмва още в ранния следобед, не като при нас и в по-голямата част от Европа.  „Карнаби стрийт” тази година е с декорация, вдъхновена от „Бохемска рапсодия” на „Куин”. Самият Браян Мей и Роджър Тейлър от легендарната британска група участваха в запалването на коледните светлини още на 21 октомври, заедно с актьорите от филма за бандата, който превзе България и света и се радва на рекорден боксофис в момента. Светлините остават за радост на туристите до началото на януари, така че ще радват посетителите не само за Коледа и Нова година.  Главната търговска „Оксфорд Стрийт”, за която сме писали, а и ни предстои да ви разходим заради класическия ден за шопинг веднага след Коледа, блести със сребристи и златисти светещи глобуси, които сякаш аха ще бъдат бутнати от покривите на класическите червени двуетажни автобуси, пъплещи успоредно с неизброимите тълпи, устремени към всеки от универсалните магазини от двете страни. Ако търсите картина на съвременно вавилонско стълпотворение, моля, заповядайте.  Една от най-прочутите преки на „Оксфорд” е „Ню Бонд Стрийт”, която прелива с бутиците си в „Бонд Стрйт” до „Пикадили”. Както подобава на подобна обетована земя на дизайна, над нея красиво се разполагат паунови пера, но от хиляди светещи лампички.Те се събират от двете страни към центъра на платното, над което пък се извисяват уникални светилници, наподобяващи канделабри, като отново елементите им са като от паунови пера. Истинска прелест! И намигане към всички претенции на хората и магазините по тази улица – всичките от хай по-хай.  Другата най-знаменита пряка на „Оксфорд” е „Риджънт Стрийт”. Над нея пък са опънати мрежи от светлини, които напомнят звездното небе над нас, което прочутите лондонски мъгли и облаци правят често невидими за жителите и гостите на британската столица. Ето какво е английско чувство за ирония и за хумор, претворено от електричество. Лампичките бяха запалени на 15 ноември, като Космическата тема, но не в златисто, а в синьолилаво, осветява южния бряг на Темза, любим за разходка на туристите и местните хора, независимо от сезона и ветровете. Идеята на дизайнерите е била коледната украса, запалена на 9 ноември, да хармонира на собствените декорации на прочутото Лондонско око – британския отговор на виенското колело и една от най-прочутите дестинации за посещение в уникалния град на реката. Турът наоколо си заслужава заради уличната храна от различни кътчета на света и Съркъс бара пред Роял Фестивал Хол с греяно вино и сайдери за феновете.  Ковънт Гардън е място, за което ще разказваме в отделен пътепис, но сега се спираме за малко в района на великата опера на Лондон, за да разкажем за коледните светлини там. В центъра на своеобразната композиция в този иначе закътан малко по-тъмен квартал на британската столица, прочут и с кръчмите си, е огромното коледно дърво. Елхата е орнаментирана с 30 000 светлинки за разкош – апропо думата за това нещо на английски е латинската дума за светлина – случайност?! Коледното дърво имаше специално „откриване” повече от 2 седмици преди запалването на светлините на главната елха на София. На церемонията в Ковънт Гардън пя Хорът на кралството, който бе и на сватбата на принц Хари и неговата Меган.  Класиката на елхите обаче е друга. От 1947 г., вече 71 години, норвежкия крал подарява на Англия възможно най-високо коледно дърво. То бива разполагано на главния от многото площади на британската столица – „Трафалгар”. За да бъде гледката на щедро осветения дар, извисяващ се гордо над хора и улици, фонтаните също са специално осветявани. Церемонията по запалването на атракцията бе на Никулден – 6 декември. Най-футуристичното осветяване – като навлизане в космически коридор от светлина, изтъкан от безброй опънати водоравно нишки, образуващи цял тунел. Това са 100 000 светлинки. Може да им съперничи само разноцветната, фигурална и сякаш направена на 3Д коледна украса, ако се гледа отдалеч, в Уембли парк. Това е лабиринт, „джунгла от стъклени панели”, както я описват журналистите, които отразяват лъчите на краските на дъгата.  ", "date": "2018.12.19", "title": "Лондон засрами Виена с коледната си украса "}
{"url": "http://epicenter.bg/article/Obshtoto-sabranie-na-OON-utvardi-Globalniya-pakt-za-migratsiyata--Balgariya-se-vazdarzha-/171174/7/0", "text": "Общото събрание на ООН утвърди Глобалния пакт за миграцията, който бе приет в Маракеш миналата седмица, предадоха световните агенции, цитирани от БТА.  Това е първият международен документ по проблема с миграцията. Той не е правно обвързващ.  Пактът бе приет със 152 гласа \"за\". Против гласуваха пет страни - САЩ, Израел, Унгария, Чехия и Полша. Въздържаха се 12 държави, сред които България, Австрия, Австралия, Швейцария и Италия.  На конференцията в Маракеш на 10 декември пактът бе одобрен от 164 страни, отбелязва АП.  Белгия гласува в подкрепа на пакта, въпреки че той предизвика оттеглянето на една от партиите в управляващата коалиция и това доведе до оставката на премиера Шарл Мишел.  Бразилия пък обяви, че ще се оттегли от пакта, щом избраният за президент Жаир Болсонаро встъпи в длъжност на 1 януари.  САЩ отхвърлиха пакта с аргумента, че той придвижва глобалното управление за сметка на националните закони и интереси на отделните страни. Унгария пък заяви, че пактът е небалансиран и е насочен в подкрепа на миграцията.  В изявление преди гласуването председателката на Общото събрание на ООН Мария Фернанда Еспиноса от Еквадор напомни, че този документ няма законово обвързваща сила и не нарушава суверенитета на никоя държава.  Глобалният пакт на ООН за миграцията изброява редица принципи - защита на човешките права, защита на децата, признаване на националния суверенитет и други. Той предлага различни варианти на сътрудничество като обмен на информация и експертиза и интеграция на мигрантите. Пактът призовава за забрана на необосновани задържания и допуска арести само като крайна мярка.  258 милиона души по света са в постоянна мобилност или мигранти, което е 3,4 процента от населението на Земята. Над 80 процента от придвижванията от една страна в друга се извършват законно. По данни на ООН повече от 60 000 нелегални мигранти са загинали от 2000 г. насам.  ", "date": "2018.12.19", "title": "Общото събрание на ООН утвърди Глобалния пакт за миграцията, България се въздържа "}
{"url": "http://epicenter.bg/article/Moskva--Ne-zasilvame-voennoto-si-prisastvie-v-Azovsko-more--tova-sa-insinuatsii-na-vlastite-v-Kiev--/171175/7/97", "text": "Русия не извършва дейности по засилване на военното си присъствие в Азовско море, каза днес говорителката на руското министерство на външните работи Мария Захарова, цитирана от ТАСС и БТА. Така тя коментира на брифинг приетата от Общото събрание на ООН по предложение на Украйна резолюция за проблема за милитаризацията на Крим и акваториите на Азовско и Черно море.  \"Заложените в проекта тези за някаква милитаризация на Крим и на части от Черно и Азовско море от Русия противоречат на истината. Русия не засилва военното си присъствие в Азовско море, там няма руски военноморски бази\", каза Захарова.  Украйна може да използва тристранните консултации през януари с Русия и ЕС за газовия транзит, за да разпалва антируска пропаганда с цел Порошенко на набере точки преди президентските избори, заяви говорителката на руското външно министерство. Тя напомни, че от провеждането на редовната среща през декември се е отказала именно украинската страна.  Захарова обвини също така САЩ, че са принудили младата руска гражданка Мария Бутина да се признае за виновна по абсолютно абсурдни обвинения, че е руска агентка, предаде Ройтерс.  Бутина се призна за виновна пред американски съд във Вашингтон миналата седмица по споразумение с прокуратурата с цел да облекчи присъдата си. Тя прие обвинението, че е работила заедно с високопоставен руски служител да се внедри във влиятелната американска Национална асоциация на притежателите на огнестрелно оръжие, чрез която да установи контакти с консервативни активисти и политици като агент на Москва.  Според Захарова над Бутина е бил упражнен политически шантаж, като тя е била държана в затвора при непоносими условия и е била заплашвана с дълга присъда, за да се използва случаят за поредната истерия около някаква руска намеса във вътрешните работи на САЩ. Русия ще продължи да работи за \"най-скорошно освобождаване на Бутина и за нейното връщане в родината\", допълни тя.  30-годишната рускиня бе арестувана във Вашингтон на 15 юли, в навечерието на срещата на президентите на Русия и САЩ, Владимир Путин и Доналд Тръмп в Хелзинки. Тя бе обвинена в участие в заговор с цел извършване на дейност в полза на руското правителство на територията на Съединените щати, при това без да се регистрира в американското министерство на правосъдието като агент на чужда държава, припомня ТАСС.  ", "date": "2018.12.19", "title": "Москва: Не засилваме военното си присъствие в Азовско море, това са инсинуации на властите в Киев! "}
{"url": "http://epicenter.bg/article/Ivan-Granitski--Nay-vazhnoto-kachestvo-na-lichnostta--koyato-iska-da-bade-svobodna--e-saprotivlenieto-/171123/6/0", "text": "С тройна премиера отбеляза в аванс на своята 65-годишнина издателят-писател Иван Гранитски.  В Национална библиотека „Св. св. Кирил и Методий“ той представи във вторник вечерта най-новите си три поетични книги: „Стрелата на времето“, „Зазоряване“ и „Атлантида“. Стихосбирките са илюстрирани с оригинални репродукции на произведения на Милко Божков, Иван Димов и Миглена Константинова.  „Години наред предпочитах да организирам премиери на други книги, които издава нашето издателство и прескачах собствените си книги за премиери и сега редица приятели, между които и много художници, които много уважавам и които са илюстратори на моите книги, ме убедиха, че не е лошо да направя в навечерието на тази симпатична годишнина тройна премиера на три книги, които са издадени последната година-година и половина“, разкри Гранитски идеята за поетичното си представяне.  Неуморният директор на издателство \"Захарий Стоянов\", който на 24 декември ще навърши 65, се изправи пред своите приятели и почитатели с най-новите си поетични творби.  „Мислещият човек трябва да избира пътищата на трудностите, иначе не е човек, губи способността си да мисли, да се съпротивлява. Най-важното качество на личността, която иска да бъде свободна, е съпротивлението, съмнението, постоянното подлагане на собствената си персона на преценка, самопреценка. Никога човек да не позволява да го обладае самодоволството, защото това е смърт - духовна смърт\", сякаш направи равносметка на творческия си път Гранитски.  \"По разум съм песимист като виждам как всичко се сгромолясва около нас – Европа, светът, България да не говорим, но по воля съм оптимист. Смятам, че трябва да продължаваме съпротивата докрай срещу това, което ни пречи, срещу разложителните тенденции и процеси. Това е една съпротива на волята, дори когато на пръв поглед всичко изглежда безнадеждно.“   \"Моята лична съпротива е издателската дейност, пътуванията с наши автори из цялата страна. Много пъти са ми предлагали политическа кариера, но аз твърдо реших за себе си, че това не е моят избор. От друга страна съм социално активен, не ми е безразлично, че всичко около нас се разпада. Затова нашето оръжие е словото - издателската дейност, заемането на обществена позиция. Нашите автори са известни български учени - академици, професори, писатели, художници, актьори, музиканти. Издателство “Захарий Стоянов” си постави за свръхзадача да обедини талантливите хора в България и мисля, че успяваме\", каза още Гранитски.", "date": "2018.12.19", "title": "Иван Гранитски: Най-важното качество на личността, която иска да бъде свободна, е съпротивлението "}
{"url": "http://epicenter.bg/article/Izleze-i-posledniyat-tom-na--Karvavi-knigi--kultovata-horar-poreditsa-na-Klayv-Barkar/171166/6/0", "text": "Излезе и последният том на „Кървави книги”, култовата хорър поредица на Клайв Баркър!   Прозата на  Баркър спуска читателя в дълбините на собственото му подсъзнание, за да го удави в потрес и ирония, бичуваща недъзите на съвременната действителност. Том 6 на  (превод: Васил Велчев, 224 стр., цена: 14 лв.) включва пет нови истории от света на мрака. В „Последната илюзия“ Ню Йорк е показал на Хари ужаси, които биха стигнали за цял един живот. Но когато си мисли, че е видял най-лошото, в живота му се появява красива вдовица, чийто съпруг не иска да умира, а по петите го гони целият Ад. „Животът на смъртта“ разкрива Разложението и Покварата в цялото им великолепие, скрити в криптата на запусната църква. Но подобно обаяние може да се окаже заразно... Героите на „Те заплатиха с кръв“ са извършили престъпление, в което никой не може да ги обвини. (Но съществуват и други съдии, и други наказания.) „Здрач зад кулите“ ни среща с Балард, идеалния шпионин. Мъж с куража на звяр. Или може би е обратното? А „На улица „Йерусалим“ след края идва ново начало: разходка по магистралата на мъртвите…   Даровит разказвач, сценарист, режисьор, актьор и художник,   печели популярност заради необузданото си въображение и умението да обвива хоръра в метафори. Едновременно страховита и красива - неговата сюрреалистична проза се отличава с поразителна дълбочина. Шестте тома на поредицата „Кървави книги” са извор на гротескни и шокиращи истории, гарнирани с черен хумор, и неслучайно са публикувани в 40 страни.   Наскоро „Колибри” издаде на български и дългоочаквания епос „Аленото евангелие” – една ужасяваща игра на котка и мишка – кървава, плашеща и удивително сложна. Много от произведенията на Баркър са екранизирани, а филми като „Хелрейзър“, „Кендимен“ и „Среднощният влак за месо“ превръщат автора в световна хорър икона.     *** Онова, което се случи после – когато илюзионистът, хипнотизирал седящия в клетката тигър, дръпна въженцето с пискюл накрая и изсипа върху главата на животното дузина мечове – се превърна в обект на разгорещени спорове първо в бара на театъра, а след края на представлението на Суон – на тротоара на Петдесет и първа улица. Някои твърдяха, че са успели да забележат как подът се разтваря настрани и за онези части от секундата, когато погледите на публиката са приковани в бързото падане на мечовете, тигърът е бил изведен бързо, а мястото му зад лакираната решетка е било заето от жената в червена рокля. Други бяха също толкова убедени, че в клетката изобщо не е имало животно, а всичко е било просто проекция и в момента, в който скритият механизъм е издигнал жената в червено, проекторът е бил изключен; и всичко това, разбира се, е направено толкова бързо, че да остане незабелязано от всички, с изключение на наблюдателните скептици с бързи реакция. Ами мечовете? Същността на номера, който за няколко секунди бе превърнал летящата стомана в розови листчета, тепърва щеше да подклажда нови спорове. Предлагаха се всевъзможни обяснения, от най-прозаични до най-сложни, и почти всеки от излизащите от театъра имаше собствена теория. Споровете не приключиха и на тротоара, разгорещените дебати се пренесоха в апартаментите и ресторантите на Ню Йорк. Очевидно илюзиите на Суон предлагаха на зрителите двойно удоволствие. Веднъж от самия номер – онзи спиращ дъха момент, когато усещането за невъзможност престава да витае във въздуха или поне е останало само някакво напрежение. И втори път – от споровете за това как е бил направен номерът, след като моментът вече е отминал и логиката отново се е възцарила. – Как го правите, господин Суон? – умираше от нетърпение да разбере Барбара Бърнстийн. – С магия – отвърна Суон. Беше я поканил зад кулисите, за да огледа клетката на тигъра за следи от някакви специални приспособления в конструкцията; не беше открила никакви. Барбара бе огледала внимателно и мечовете: остриетата им бяха смъртоносно наточени. А розовите листчета бяха нежни и ароматни. И въпреки това тя рече настоятелно: – Да, но всъщност…  – Жената се наклони към него. – На мен можете да кажете – рече тя. – Обещавам, че няма да обеля дума пред никого. Вместо отговор, по лицето на Суон се разля бавна усмивка. – О, разбирам… – рече тя. – Сега ще ми кажете, че сте дали някаква клетва. – Точно така – отвърна Суон. – И ви е забранено да издавате тайните на занаята. – Целта е да ви доставя удоволствие – каза той. – Нима се провалих? – О, не! – отвърна тя без миг колебание. – Всички говорят за представлението. Вие сте сензацията на Ню Йорк. – Не – възрази той. – Наистина – настоя жената. – Познавам хора, които са готови на всичко, за да попаднат на ваше представление. А лична среща с вас зад кулисите… за това всички ще ми завиждат. – Радвам се – рече той и докосна лицето ѝ. Тя очевидно бе очаквала подобна реакция от негова страна. Още нещо, с което да се хвали: съблазняването ѝ от мъжа, наричан от критиката Магът на Манхатън. – Бих искал да правя любов с вас – прошепна ѝ той. – Тук? – Не  – отвърна мъжът.  – Някъде, където тигрите няма да ни чуват. Барбара се разсмя. Предпочиташе любовници поне с двайсетина години по-млади от Суон – както правилно бе отбелязал някой, илюзионистът изглеждаше като човек, който жалее сам себе си, но докосването му обещаваше усещания, които нито едно момче не би могло да ѝ предложи. Харесваше ѝ острият дъх на разложение, скрит под маската на безупречен джентълмен. Суон беше опасен човек. Ако сега му откажеше, втори такъв в живота ѝ нямаше да се появи. – Можем да отидем в хотел – предложи тя. – Хотелът е добра идея – съгласи се той. В очите ѝ проблесна съмнение. – А съпругата ви? – попита тя. – Може да ни видят. Суон я хвана за ръката. – Да станем невидими тогава. – Сериозно говоря. – Аз също – отвърна твърдо той. – Повярвайте ми, да видиш не означава да повярваш. Това е крайъгълният камък на моята професия. – Барбара не изглеждаше особено убедена.  – Ако някой ни разпознае  – каза ѝ Суон, – ще успея да го убедя, че му се привижда. Тя му се усмихна и той я целуна. Барбара отвърна на целувката му с жар. – Възхитително  – рече той, когато устните им се разделиха. – Да тръгваме ли, преди тигрите да са започнали да сплетничат? Той я поведе през сцената. Чистачите още не се бяха заели с работата си и дървеният под беше посипан с розови пъпки. Някои бяха смачкани, други не. Суон пусна ръката ѝ и тръгна към мястото, където лежаха цветята. Очарована, Барбара гледаше как той се навежда, за да вдигне една роза от земята, но преди да успее да се изправи, вниманието ѝ бе привлечено от нещо във въздуха. Тя вдигна поглед и видя устремилото се надолу сребристо острие. Понечи да го предупреди, но мечът беше по-бърз от езика ѝ. В последния момент той като че ли усети опасността, в която се намираше, и се огледа, стиснал цветето в ръка, и в този миг острието се вряза в гърба му. Инерцията вкара меча до дръжката в тялото му. От гърдите му бликна кръв и се разля по пода. Без да издаде нито звук, Суон падна напред и от удара в сцената две трети от острието излязоха от тялото му. Барбара едва не изкрещя, но вниманието ѝ бе привлечено от звук зад гърба ѝ, където в безпорядък бе натрупан реквизитът на илюзиониста: глухо ръмжене, което несъмнено беше тигърско. Тя застина. Вероятно има някакви указания за това как може с поглед да се спре избягал от клетката тигър, но родената и отрасла в Манхатън Барбара не беше запозната с тях. – Суон? – извика тя с надеждата, че случилото се е някакъв странен фокус, изпълнен лично в нейна чест. – Суон, моля ви, станете. Но илюзионистът лежеше, без да помръдва, на мястото, където беше паднал, а под него се разливаше тъмна локва. – Ако това е някаква шега – избухна Барбара, – то въобще не е смешна! Без да дочака отговор, тя се опита да промени тактиката: – Суон, миличък, хайде стига, да тръгваме, моля ви. От тъмнината зад гърба ѝ отново се разнесе ръмжене. Изобщо не ѝ се искаше да се обръща и да търси източника му, но още по-малко ѝ се искаше животното да скочи върху нея изотзад. Барбара се огледа внимателно. Зад кулисите цареше тъмнина. Разхвърляният реквизит ѝ пречеше да разбере точното местонахождение на звяра. Но все още можеше да го чуе: шума от стъпките му, ръмженето. Тя предпазливо започна да отстъпва към авансцената. Спуснатите завеси я скриваха от салона, но тя се надяваше, че ще успее да се шмугне под тях преди тигърът да се добере до нея. Щом ръцете ѝ докоснаха тежкия плат, една от задкулисните сенки изгуби неяснотата си и звярът се появи. Не беше толкова красив, колкото си мислеше, докато го гледаше през решетката. Беше огромен, смъртоносно опасен и гладен. Барбара приклекна и посегна към завесата. Платът беше доста тежък и повдигането му се оказа по-трудно, отколкото бе очаквала, но все пак успя да се напъха до половината под него, преди да усети, опряла глава и ръце върху пода, тупането на лапите на приближаващия се тигър. Миг по-късно почувства парещия му дъх върху голия си гръб и изпищя, когато ноктите му се забиха в тялото ѝ и я издърпаха далеч от безопасността към горещата му паст. Но тя все още отказваше да се предаде. Риташе го, късаше с шепи козината му и обсипа муцуната му с удари. Но пред мощта му всяка съпротива беше безполезна; Барбара отчаяно се опитваше, но не успя нито за секунда да забави звяра. С един небрежен удар на лапата той разпори тялото ѝ. За нейно щастие след тази първа рана тя изгуби всякакви усещания за реалност и в главата ѝ се появиха абсурдни фантазии. Струваше ѝ се, че отнякъде се чуват аплодисменти и одобрителни викове на публика, и че на мястото на кръвта, която със сигурност бликаше от тялото ѝ, изригваха фонтани искряща светлина. Изобщо не усещаше раздиращата болка в нервните окончания. Дори когато животното разкъса тялото ѝ на три или четири парчета, главата ѝ продължаваше да лежи извита настрани на ръба на сцената и да гледа как тялото ѝ е разкъсвано и поглъщано…", "date": "2018.12.19", "title": "Излезе и последният том на „Кървави книги”, култовата хорър поредица на Клайв Баркър"}
{"url": "http://epicenter.bg/article/V-Harvatiya--Bezhantsite-obratno--Ako-tryabva---nasila-/171094/11/33", "text": "  Принуда, бой и обратно в Босна – хърватската полиция изглежда не си поплюва много с бежанците. Обвиняват я, че използва физическа сила срещу беззащитни хора. Загреб отрича. Но има убедителни доказателства.  Гражданската организация Border Violence Monitoring (BVM) отправя тежки обвинения срещу хърватската гранична полиция. Правозащитниците твърдят, че полицаите противозаконно са екстрадирали от Хърватия многобройни бежанци.   които вече се намират на хърватска територия. Маршрутът минава по горска пътека, полицаите упражняват и физическа принуда. Във филмовия материал се вижда как полицаите удрят мъже, жени и деца, за да ги върнат обратно в групата.  Страните по т. нар. балкански маршрут досега само прехвърляха бежанците към Западна Европа. Сега обаче те се опасяват, че хората могат да останат при тях и се надяват Германия да намери решение на бежанската криза. Хърватските власти отхвърлят обвиненията на правозащитниците. „Хърватското министерство на вътрешните работи провери твърденията и установи, че полицията е действала съгласно действащото законодателство\", се казва в официалната декларация от Загреб.    За бежанците босненско-хърватската граница е едно от най-сериозните препятствия по пътя им към ЕС. От януари досега хиляди мигранти са се опитали да влязат от Босна и Херцеговина в Хърватия по така наречения „нов Балкански маршрут\".    Обвиненията срещу хърватските власти са сериозни, защото като член на ЕС и страна по Женевската конвенция за бежанците Хърватия е длъжна първоначално да приеме бежанците, да ги подслони и да ги регистрира, а молбите им за политическо убежище трябва да бъдат разгледани по надлежния ред.  Сегашните критики на са нищо ново.   Сега обаче за пръв път се появяват видео доказателства. Хърватското правителство твърди, че в случая става дума не за екстрадиране на бежанци, а за борба срещу нелегалното преминаване на границата.    Факт е, че по отношение на бежанците Хърватия се намира в деликатна ситуация. Загреб от една страна няма интерес да се кара с Брюксел по въпроса за настаняването на бежанци от Азия и Африка.   което означава, че страната ще стане външна граница на ЕС и ще трябва да я охранява много стриктно.  „Хърватските власти се възползват от напрегната ситуация по границата с Босна.   И тъкмо поради това се престарават. Искат да покажат на брюкселските технократи, че са достоен кандидат за Шенген\", казва загребският социолог и специалист по миграцията Драго Жупатич Илич.   „Все още нямаме ограда, но от три години насам политиката по отношение на бежанците в Хърватия се води все повече под знака на съображенията за сигурност и милитаризацията\", казва Илич.  Редица хърватски медии съобщиха за обвиненията срещу граничната полиция, но те не породиха голямо обществено възмущение.   Вече от месеци както в Хърватия, така и в съседна Босна и Херцеговина непрекъснато се разпространяват фалшиви новини за мигранти, които уж безчинствали, грабели, изнасилвали и убивали.  Все пак, в Хърватия има едно хуманитарно ориентирано движение, което помага на бежанците и остро критикува силите на реда.   а кресливото, враждебно настроено малцинство – съвсем друго\", казва Драго Жупарич Илич.  Шпагатът между загрижеността за сигурността и хуманитарните задължения в Хърватия   „Европейската комисия вече от три години не успява да реформира и подреди бежанската политика на ЕС.\"  Пицула припомня още, че географското местоположение на Хърватия създава допълнителен проблем: „По границата с Унгария и Словения вече има издигната ограда.  \", казва той. А това щяло да предизвика големи вътрешно-политически напрежения, смята евродепутатът.  С две думи: строг граничен контрол, без обаче да се нарушават изискванията за хуманност.  ", "date": "2018.12.19", "title": "В Хърватия: Бежанците обратно! Ако трябва - насила! "}
{"url": "http://epicenter.bg/article/Rumaniya-pokaza-istinskoto-si-litse---uvereno-varvi-nazad-kam-diktaturata-na-Chaushesku-/171105/11/33", "text": "Броени дни преди Румъния да поеме ротационното председателство на ЕС, управляващите в Букурещ показаха истинското си лице. Духът на уж погребания комунизъм е по-жив от всякога.  Всичко дължим на Партията (с главно \"п\"), ни внушаваха по време на комунизма. Това съждение от най-тъмната комунистическа диктатура в Румъния отново е актуално днес - 29 години след краха на комунизма в тази страна. И още по-точно - все още е актуално.  Управляващите, тъй наречени социалдемократи (СДП), се държат като абсолютистко господстващо представителство на народа и продължават атаките си срещу ЕС и върховенството на закона. Предателството спрямо СДП е равносилно на предателство към Румъния. С такива и други националпопулистки послания тази партия връща Румъния уверено назад към диктатурата на Чаушеску.    Осъденият за фалшифициране на изборните резултати председател на партията Ливиу Драгня и неговата клика отново използват изтъркани и недодялани лозунги, без ни най-малко да ги е грижа за вредите, които нанасят на страната. Броени дни преди Румъния да поеме ротационното председателство на ЕС, уж социаллибералното правителство в Букурещ показва своето истинско антиевропейско и човеконенавистническо лице.  Да, популистките и националистически апаратчици от времето на Чаушеску все още са тук. Те искат отново да определят съдбините на страната. Корумпирани или подозирани в корупция политици преследват само една цел: чакат да удари часът \"нула\", който ще възвести поемането на цялата власт от тях. От две години управляващата коалиция отчаяно се опитва да гласува закон за амнистия и помилване. Подчиняването на правосъдието и разводняването на борбата срещу корупцията се превърнаха в основен приоритет на марионетното правителство на шефа на СДП и кукловод Драгня. Целта е той и партийните му другарчета да излязат чисти, отърсвайки се от всички обвинения в корупция и присъди, за да могат отново да заемат ръководни постове.  Гражданското общество и либерално-консервативният президент Клаус Йоханис правят опити да им противодействат. Брюксел също скръцна със зъби преди няколко седмици, макар и с огромно закъснение. Критиката обаче беше толкова остра, че отприщи цялата антиевропейска мощ на бившите комунисти: те нямало да се оставят да бъдат \"дискриминирани\" от ЕК и ЕП, а Румъния не била страна \"втора класа\", обявиха те. И нито дума за собствените им провали. За всичко са виновни външните сили - ЕС, Джордж Сорос, \"паралелната\" държава и президентът.    Ако зависеше от Ливиу Драгня, държавният глава би трябвало да бъде разследван за държавна измяна, защото имал дързостта да твърди, че сегашното правителство е неспособно да се справи с ротационното председателство на ЕС. В тази връзка националпопулистите си пожелават Румъния да има един добросърдечен, \"румънски\" държавен глава, който да обича страната си.  С това явно напомняне за германския етнически произход на президента Йоханис клеветническата кампания срещу него достигна своя апогей.  Драгня подклажда ксенофобски настроения, опитвайки се така да отклони вниманието от катастрофалното управление на страната. Драгня използва език, на който говорят диктаторите. Неслучайно той е сравняван, не само в столицата Букурещ, с комунистическия лидер Чаушеску - 29 години след свалянето му от власт и екзекуцията му през декември 1989 година.  На 1 януари 2019 година Румъния поема ротационното председателство на ЕС. Едно председателство, което ще бъде съпровождано от клеветнически кампании, много пропаганда и фалшиви новини. Това ще бъде и председателство на една партия, която много иска името ѝ отново да се изписва с главно \"п\". Само че Драгня, подобно на всички автократи, забравя едно нещо: че най-добре се смее, който се смее последен.  ", "date": "2018.12.19", "title": "Дойче веле: Румъния показа истинското си лице - уверено върви назад към диктатурата на Чаушеску "}
{"url": "http://epicenter.bg/article/Georgi-Yordanov--STARIYaT-SEYaCh-V-POLETO-NA-KULTURATA/170962/11/0", "text": "   Новият Сливенски окръг започна да функционира от началото на 1959 г. Създаването му породи много надежди за бъдещото развитие на Сливен, Нова Загора, Котел и Твърдица, на селата от хайдушкия Балкан, от плодородното Тракийско поле, от прочутата Долина на прасковите и гроздето. Знае се, че от столетия Сливен е сред най-големите и бунтовни български градове – гнездо на войводи и революционери. Тук през 1834 г. Добри Желязков – Фабрикаджията основава първата фабрика за текстил на Балканите. Предприемчивостта, просветата и търговията превръщат града в особено важен стопански и културен център още преди Освобождението на България от османско иго.   И след Втората световна война Сливен е сред първите индустриални средища в страната. Селскостопанското производство в Новозагорско се съизмерва с най-високи показатели. Затова естествено бе да се вълнуваме и гордеем с историята и постиженията на нашия край. Ала новата административна единица разкриваше далеч по-широки възможности за качествен подем във всички области на многоликия живот. Ето защо стигнахме до убеждението, че трябва да се опрем и на знанията, опита, мъдростта на личности, родени, живели или свързани с нашия край, както на най-изтъкнати учени и специалисти от БАН и висшите училища.   Естествено бе да издирим тези доказали се в различни сфери личности, да установим връзка с тях, да активизираме дейността на земляческите дружества в София и т.н. В началото на 1962 г. организирахме няколкодневна среща на известни учени, писатели и специалисти. Някои бяха прекъснали връзката с родното място или рядко го посещаваха; нямаха представа за живота на своите земляци, за процесите в стопанския и културния живот. Когато се виждаха с бивши съученици, приятели, близки или имаха срещи в училищата, в които са чували школския звънец, те се просълзяваха.   Проведоха се многобройни съдържателни литературни четения, разговори, дискусии. На научно равнище се анализираха резултатите от състоянието на промишлеността, селското стопанство, транспорта, услугите. Обсъждаха се идеи и проекти за превръщане на българския Манчестър – Сливен, в център на машиностроенето и на други високотехнологични производства; за новости в селското стопанство; за инициативи в учебното дело, културния живот и т.н.   Най-голяма бе групата на писателите. Това бяха видни поети, белетристи, сценаристи, изкуствоведи, литературни критици; много от тях с преводи в десетки страни. Както е добре известно, Сливенският край е люлка на изключителни творци: Софроний Врачански, д-р Иван Селямински, Неофит Бозвели, д-р Петър Берон, Георги Стойков Раковски, Добри Чинтулов, Захари Стоянов, Йордан Йовков, Константин Константинов, Елисавета Багряна, Никола Фурнаджиев, Георги Джагаров, Радой Ралин, Дамян Дамянов, Станка Пенчева, Банчо Банов, Петър Незнакомов...   Затова сметнахме, че е уместно предварително да помолим критик, който да направи обобщено изследване на заслугите на творците от нашия край за българската литература и култура. Естествено беше да се обърнем за съвет към известния Владимир Василев. За съжаление по това време той бе позабравен; живееше в самота.   След Втората световна война е изолиран от литературните процеси. От време на време излизат негови малки публикации по дребни поводи. Престоят му като коректор в издателства е краткотраен. Можем да си представим личната драма на тоя всеотдаен труженик на духовността. Целият му живот е посветен на литературата и изкуството и изведнъж – остава сам, незабелязан. Не намира вдъхновение и воля дори да събере в книга свои избрани статии, рецензии, есета. Не от състрадание към неговата участ, а поради разбирането за значимостта му за културния живот решихме той да изнесе обобщаващото слово за ролята на творците от Сливенския край в българския духовен прогрес.   Уредих си среща с Вл. Василев. Преди това отново прочетох негови публикации и си припомних факти от изключителния му живот. Отличен юрист. Подпредседател на Софийския апелативен съд. Голямата му любов е литературата. Пише статии за появили се творби в няколко издания и преди всичко в сп. „Мисъл“. Сближава се с д-р Кръстю Кръстев, Пенчо Славейков, Пейо Яворов, Петко Тодоров…   Младият сливенски поет Камен Васевски, който неколкократно е беседвал с критика, също ми разказа любопитни факти за неговия характер, за битието му.   През 1920 г. заедно с д-р Боян Пенев, Сирак Скитник и Николай Лилиев Владимир Василев започва да редактира авторитетното литературно списание „Златорог“ и в продължение на 23 години е неговото лице. Насърчава едни от най-големите имена в поезията, белетристиката и литературната критика. Дава псевдонима Багряна на младата учителка Елисавета Белчева. За изключителната роля на авторитетното списание убедително говорят имената на неговите сътрудници, за които пише и прекрасни статии: Йордан Йовков, Асен Разцветников, Ангел Каралийчев, Константин Константинов, Никола Фурнаджиев, Тодор Г. Влайков, Георги Райчев, Емилиян Станев, Елисавета Багряна, Дора Габе, Георги П. Стаматов, Светослав Минков, Георги Константинов, Богомил Райнов, Георги Цанев, Атанас Далчев, Николай Лилиев, Илия Волен, Иван Мирчев, Петър Увалиев и десетки нови творци в областта на българската книжовност.   На 10 февруари 1925 г. по време на представление избухва пожар в Народния театър, който го изпепелява до основи. Владимир Василев оглавява комитета за възстановяването на храма на Мелпомена и е дългогодишен негов директор. Той е в основата на сценични реализации, които остават в класическата летопис на българското театрално изкуство. Издава и една полемична брошура през 30-те години, в която остро спори с мастития автор на „Теория на отражението“ Тодор Павлов, ала какво от това...   В „Златорог“ публикува блестящи оценки за десетки автори, без чиито имена не бихме могли да си представим значението на българския литературен процес в годините между двете световни войни. От съвременници съм чувал да говорят, че в тези десетилетия не е имало културно събитие без участието на издателя на „Златорог“. Заедно с други двама сливналии – художника и критика Сирак Скитник, създател и първи ръководител на Националното радио, и на Стефан Киров – виден артист, Вл. Василев участва в създаването на Клуба на дейците на културата в София и т.н., и т.н.   Носеха се различни приказки и слухове за сложния живот на големия критик, за неговите семейни преживявания. За тях може да се напише отделен роман. Като офицер към щаба на армията се жени за 18 години по-младата от него кюстендилска красавица Цвета Ленкова. Потънал всеотдайно в ръкописите на „Златорог“ (първоначално редакцията се помещава в кухнята на критика), заобиколен от съредакторите и от дръзки авангардистки автори, Вл. Василев не забелязва взаимното привличане между Цвета и Йордан Стратиев. Скоро след това младият и красив сътрудник на списанието постъпва на работа в българското посолство в Букурещ и влюбената в него Цвета го последва.   Владимир Василев обаче запазва достойнството на съпругата си от обидни публикации в жълтия печат. Междувременно връзката между Цвета и Стратиев залинява. Цв. Ленкова-Василева се прибира в София под покрива на законния си съпруг. И остава неотлъчно с него до 1952 г., когато умира от рак. Романът има трогателен финал: дни преди нейната кончина Владимир Василев кани съперника си Стратиев да дойде в дома му и се оттегля в кухнята, за да не пречи на някогашните влюбени да се сбогуват насаме. Жест, на който е способна само високоблагородна личност.   От всичко казано дотук може да се разбере вълнението ми, когато натиснах звънеца на неговото жилище на ул. „Цар Борис“ № 80. Посрещна ме висок съсухрен възрастен човек с остър поглед, побелели мустаци, небрежно паднали на челото му редки коси. Той се вторачи в мен. Съзрях тъга в погледа му. Подаде ми бледата си ръка и ме въведе в жилището, в което живееше сам-самин. Извади малка картонена кутийка с евтини бонбони „Карамел Му“ и тихо промълви: – Вземете си бонбонче. С друго не мога да ви почерпя...   Разговорът тръгна трудно. Той продължаваше да ме гледа изпитателно. Каза, че от години не поддържа връзка с родния Сливен. Почти не излиза от дома си.   – Така живеем ние, литературните птици, млади момко. Летяхме уж високо, а не решихме нито един свой битов въпрос. Не трупахме богатство, живеехме със и за литературата и изкуството. Хак ни е сега! Не се оплаквам. Но най-много ме мъчи самотата и изолацията...   Оказва се, че и преди две десетилетия е бил в това състояние. На 6 май 1982 г. Христо Радевски ми подари новата си книга „Личности“ с автограф: „На Георги Йорданов с другарско чувство. И честит имен ден!...“ В спомените за Вл. Василев пролетарският поет пише за разговор, състоял се в края на 30-те години:   „…Беше хубав летен ден и тръгнахме из улицата. „Няма ли – запитах го – да летувате някъде?“ „Къде ще летувам – отвърна. – Моето летуване е в София, у дома. Аз съм сиромах човек, нямам пари за курорт, макар че ме числите към буржоазията.“ Споделяйки пестеливо нелекия си живот, по едно време Вл. Василев заговори за Пейо Яворов.   – Владо, Владо, както виждаш, едва тътря тая немощна снага към бездната. – Чакай, Пейо, не бързай, всички един ден ще отидем там. Никога няма да забравя тъжния ни разговор за българската орис да губим най-големите си поети в разцвета на техните творчески възможности. Така загива Ботев, Яворов се самоубива. На фронта е убит Димчо Дебелянов. Христо Смирненски е покосен от „жълтата гостенка“, Вапцаров е разстрелян от български фашисти…   Разговорът ни за злочестата участ на големите български писатели го оживи. Сподели, че бил в основата на честването на годишнината от кончината на Яворов през 1934 г. Издали юбилеен вестник. Организирали събрания, сказки. И продължи да разказва любопитни факти, свързани с последните трагични месеци от живота на едно от най-ярките ни поетични дарования. Наложило се да защитят Яворов от хулите. През ноември 1914 г. заедно с проф. Боян Пенев, Тодор Александров, проф. Александър Балабанов, д-р Кръстю Кръстев публикували във вестник „Утро“ истината за трагедията на Пейо Крачолов Яворов. По-късно намерих интересно писмо от 28 януари 1914 г. на Владимир Василев до проф. Боян Пенев:   „Аслъ и аз му казах, че, со вина или без вина, ще трябва да претърпи едно изкупление най-малко една година. Да пише, да прави каквото ще, но една година да не излиза со нищо ново в литературата, нито в обществения живот, просто да се заличи. Защото такова е нашето, пък и всяко друго общество...“   След тази нерадостна дълго продължила раздумка бай Владо се върна към повода за моята визита.   – Ще ви напиша доклад за сливенските писатели. Не помня откога не съм говорил на публично място. Но не ме притискайте за време. Аз пиша много бавно...   Показа ми няколко листа с четлив почерк. Забелязал съм, че и други писатели от неговото време пишат красиво, което говори за равнището на учителите, които са им отваряли очите към големия свят. – Най-трудно ми е началото. За някои статии съм се мъчил с дни. Пиша и късам, пиша и късам. Но харесам ли първите страници, продължавам. Така ще бъде и с вашия доклад...   Докладът, който Владимир Василев изнесе на срещата в салона на читалище „Зора“ в Сливен – едно от първите в България, беше истинска сензация. С брилянтен език, лаконичен, но с най-точни оценки, старият критик обрисува в „Сливенският Парнас“ творческия облик и приноса на всеки автор. Присъстващите писатели не скриваха голямото си вълнение, чувайки мнение за себе си от влиятелния ценител на изящната словесност.   Публиката слушаше в захлас говорещия бавно, със сипкав глас достолепен възрастен мъж и изпитваше гордост от ролята на Сливен в миналото и днес за българската духовност.   Той се обърна и към младата публика:   „Драги младежи и девойки,   Обичайте поезията! Обгърнете големите ни творци с най-възторженото си сърце! Вярвайте им и ги следвайте! Епохата, която живеем, чака вашите вдъхновения. Днес светът се намира под напора на стремления, които обхващат цялото земно кълбо. Нека бъдат те двигатели и на нашата литература, но преломени в българската действителност – самобитни...“ Отзвукът от думите на златорожеца Вл. Василев беше необикновен. Докладът беше препечатан от окръжния вестник „Сливенско дело“.   Във вестник „Литературни новости“, издаван с участието на Радой Ралин, Иван Пауновски, Стефан Продев публикацията събуди небивал интерес. За съжаление шумната поява на Владимир Василев и неговите оценки, по които никой не би могъл да направи каквото и да е професионално възражение, предизвика гнева на негови стари опоненти. Академик Тодор Павлов се свързал с първия секретар на нашия Окръжен партиен комитет Димитър Неделчев и направо го наругал. Д. Неделчев нямаше отношение към литературата, дори не присъства на литературното четене.   Това вероятно го е улеснило, за да се оправдае след гневните нападки на недосегаемия партиен идеолог. Разбира се, Неделчев ме скастри, че създавам трудности с Центъра, но когато му разказах за същността на „Сливенският Парнас“, който утвърждава приноса на Сливен, и за личността на Владимир Василев, той поомекна и ме посъветва друг път да съгласуваме подобни прояви с другарите от Централния комитет.   Дни наред гледах все да съм близо до Владимир Василев. Заведохме писателската група в няколко завода и селскостопански кооперативи.   Не се отделях от него и на представлението в Сливенския театър; исках да разбера реакциите му. Той беше развълнуван, вживяваше се при всяка сполучлива реплика или изява на младите артисти. Отново се убедих, че седя до един от колосите на българския театър. Промълви ми, че на някои изпълнители им липсва правоговор. Сподели, че Николай Масалитинов най-много държал артистите да говорят с ясна дикция и на правилен, с музикални интонации и логически ударения български език. На среща с артисти от Сливенския театър, които две години след това спечелиха първа награда на националния преглед на българската драма и театър с постановката на режисьора Енчо Халачев на пиесата „Прокурорът“ от Георги Джагаров, заяви:   „До Николай Масалитинов имахме големи артисти; след Масалитинов се сдобихме и с голям театър...“   Очевидно бе, че бай Владо в тия дни бе станал весел, приказлив... Борис Делчев в „Познавах тези хора“, С. 1968, с. 175, пише: „Вл. Василев посети Сливен и се завърна душевно обновен от досега си с младото поколение, което беше намерил там. Доверието, което му бяха оказали хората от провинцията, необременени със стара памет, и одобренията, с които посрещнали неговия литературен обзор „Сливенският Парнас“, бяха голямо удовлетворение за него...“   Контактите ми със забележителния критик не секваха. Той с удоволствие откликна на молбата ни и през 1963 г. публикува в „Сливенско дело“ оригинална статия по случай 70-годишнината на неговата кръщелница поетесата Елисавета Багряна.   – Досега бях коректор в издателство. Сега отново се чувствам писател…   Случайно или не, ала след публичното му появяване в „Сливенският Парнас“ Владимир Василев беше удостоен с подобаващо, заслужено внимание. За това помогнаха Георги Джагаров и няколко влиятелни творци от ръководството на Съюза на българските писатели. Започнаха да го канят на срещи в писателския съюз, на литературни прояви, на почивка в станции на СБП. Наистина времето лекува душевни рани; приглушава основателни или неразбираеми вражди, породени от интриги, завист или недоразумения...   Посещавах дома на стария сеяч в полето на литературата. Той продължаваше да черпи с евтини бонбони. Но вече виждах, че суровият му лицеизраз бе осенен от усмивка. Той с радост разказваше за вниманието към личността му, което очевидно възприемаше като късно дошло признание. За жалост тези светли мигове не траяха дълго. Неговият жизнен път приключи в края на 1963 г. Остава ни утехата, че поне в заника на своя сложен и противоречив живот Владимир Василев получи тихо уважение и скромна отплата за своето забележително литературно дело. 1994 г.          ", "date": "2018.12.19", "title": "Георги Йорданов за критика Владимир Василев:  Старият сеяч в полето на културата"}
{"url": "http://epicenter.bg/article/Temenuzhka-Petkova--Balgariya-nyama-namerenie-da-promenya-strukturata-na-energiyniya-holding/171114/4/0", "text": "България няма намерение да променя структурата на Енергийния холдинг под чиято шапка влизат газовите дружества „Булгаргаз” и „Булгатрансгаз”. Това стана ясно от думите на министъра на енергетиката Теменужка Петкова, цитирана от БТВ.  Според Европейската комисия тази структура създава предпоставки за държавен монопол и ограничаване достъпа на други компании до газовата инфраструктура. Това е причината на страната ни да бъде наложена санкция от 77 милиона евро. Според министъра на енергетиката обаче операторите отговарят изцяло на европейските правила.  „Това, което ЕК настояваше да се направи, е не защото е нарушено европейското законодателство със ситуирането на нашите два оператора, а защото Комисията смята, че е налице риск по отношение на достъпа на трети страни до тази инфраструктура, това са съмнения на Комисията”, уточни Петкова.  България прави опити 3 години и не успяхме да стигнем до споразумение, отбеляза тя.  По-рано днес беше обсъдена и финалната процедура, която ще отговори има ли интерес към преноса на природен газ от турската до сръбската граница на страната ни.  При положителен резултат „Булгарстрансгаз” ще започне изграждане на липсващата инфраструктура от Сърбия до Турция, която ще струва 2,8 милиарда лева. Маршрутът се припокрива с евентуалното трасе на „Турски поток” през България и е част от проекта за газов хъб „Балкан”.      ", "date": "2018.12.19", "title": "Теменужка Петкова: България няма намерение да променя структурата на енергийния холдинг"}
{"url": "http://epicenter.bg/article/Chlen-na-borda-na--quot-Yulen-quot--Firmata-nyama-krediti-kam-PIB-ili-druga-banka--/171122/4/0", "text": "Юлен АД няма никакви кредити към Първа Инвестиционна Банка или други български банки. Това се казва в изявление на Петър Петров, член на съвета на директорите на „Юлен“ АД, разпратено до медиите.  В него Петров обвинява вестник \"Капитал\" в манипулиране на негово интервю.    \"Във връзка с взето от мен интервю от в. Капитал на 18.12.2018 г., заявявам, че значителна част от изказването ми бе изрязана и непубликувана в първоначалния пълен вариант на статията „Със или без Жирардели, Юлен остава свързан с ПИБ“, публикуван в 17:24 на същия ден.  Поради което и с оглед значителния обществен интерес към темата, счетох за важно да сведа до знанието на българските медии и техните зрители и читатели следното:  На въпрос на в. \"Капитал\" дали \"Юлен\" АД има и какви са кредитите на дружеството към Първа Инвестиционна Банка, отговорих, че \"Юлен\" АД няма никакви кредити към Първа Инвестиционна Банка или други български банки.  Поради некоректността на журналистите от \"Икономедиа\", заявяваме, че повече няма да отговаряме на въпроси, задавани от изданията на тази медийна група.  \"  ", "date": "2018.12.19", "title": "Член на борда на \"Юлен\": Фирмата няма кредити към ПИБ или друга банка! "}
{"url": "http://epicenter.bg/article/Kabinetat-reshi--Minimalna-rabotna-zaplata-stava-560-leva/171128/4/0", "text": "Минималната работна заплата ще стане 560 лв. от 1 януари 2019 г., реши правителството на редовното си заседание.   Размерът й ще се повиши с 9,8% в сравнение с настоящата година.  Увеличаването на размера на минималната работна заплата отразява заявения приоритет на правителството за устойчиво повишаване на стандарта на живот. Нарастването ще допринесе за повишаване на мотивацията за търсене на работа на най-нискодоходната група от работната сила, както и за запазване на жизненото равнище и намаляване на риска от бедност сред работещите.  За повишаването на минималната работна заплата способстват икономическото развитие, устойчивите темпове на ръст на БВП през последните години, увеличаване броя на заетите и отчетеното повишаване на средната работна заплата за страната.  От 1 януари 2019 г. минималната работна часова заплата ще бъде 3,37 лв.   На редовното си заседание кабинетът одобри и допълнение към мерките за присъединяването на България към чакалнята на еврозоната (ERM II) и Банковия съюз. Идеята е България да се присъедини към Валутния механизъм II (ERM II) и към Банковия съюз до юли 2019 година.  Промяната е по отношение на мярка 4 от Плана - „Подобряване на рамката за несъстоятелността”, и е свързана с включване на две дейности на Националния институт по правосъдие във връзка с необходимостта от обучение на съдиите. Те ще бъдат реализирани през 2019 г. в рамките на текущ проект, финансиран по Оперативна програма „Добро управление”. Реализацията на мерките от Плана ще осигури спазването на предварително поетите ангажименти в различните области и политики, които са от голямо значение за присъединяването на страната ни към ERM II и към Банковия съюз, и като краен резултат, след изпълнение па всички критерии за конвергенция, да се въведе еврото в съответствие с член 140 от Договора за функционирането на Европейския съюз.  ", "date": "2018.12.19", "title": "Кабинетът реши: Минимална работна заплата става 560 лева"}
{"url": "http://epicenter.bg/article/Donchev--Dadohme-na-EK-desetki-varianti-za-gazovite-druzhestva--no-prodazhba-e-nepriemliva/171137/4/0", "text": "В хода на преговорите с Европейската комисия българската страна предложи десетки варианти за реорганизация на газовите дружества „Булгаргаз“ и „Булгартрансгаз“, заяви вицепремиерът Томислав Дончев по време на днешното правителствено заседание във връзка с наложената от Брюксел глоба на Българския енергиен холдинг. Това съобщиха от правителствената информационна служба.  Вицепремиерът подчерта, че в рамките на продължилите три години преговори по проблема, страната ни е предложила различни мерки, но предложението на ЕК собствеността на „Булгартрансгаз“ да бъде сменена чрез продажба на мажоритарен дял, е неприемливо.  „Миналата година Парламентът ни забрани да постигаме споразумение с Европейската комисия. Естествено, никой от правителството не би се споразумял за продажба на мажоритарен дял“, каза още вицепремиерът Дончев.  Той подчерта, че Комисията се е съобразила с аргументите срещу налагането на максималния размер на глобата, който може да достигне 320 млн. евро и тя е намалена до 77 млн. евро.    Тук вицепремиерът Дончев ще Ви запознае с темата по т.нар. „Газово дело“.   Става дума за стар казус, датиращ от 2012 г. – претенция на Европейската комисия, че българските дружества в енергийния сектор са ограничили достъпа до тръбата, която идва от Румъния, на друг участник на пазара. Подадена е веднага жалба в Европейската комисия.  Преговорите, поне последните 3 години, ставаха или с директно мое участие или съм имал възможност да контролирам целия процес. Тежки, дълги преговори на всякакво ниво.  Обсъждани бяха, без преувеличение, десетки варианти за мерки, които България да предприеме, и поведенчески мерки. Дружествата в газовия сектор, тук се има предвид „Булгаргаз“, „Булгартрансгаз“ по какъв начин да си променят поведението на пазара.  Структурни мерки. От българска страна неведнъж бяха предлагани всякакви варианти за реорганизация на въпросните дружества. Смяна на принципала, извеждане на едно от дружествата от състава на БЕХ, които не бяха приети.  Настояването на колегите от Европейската комисия беше, че трябва да бъде променен контролът върху поне едно от двете ключови дружества, със силни предпочитания към „Булгартрансгаз“.  На финална фаза от преговорите от българска страна бяха предлагани, какви ли не варианти, които да гарантират прозрачност, контрол, създаването на второ ниво на надзор, мениджмънт, участие в борда на доказани европейски експерти.  Но, предложението на Европейската комисия е, че единствената гаранция за липса на сговаряне и неизкривяване на пазара е смяна на собствеността на дружеството, чрез продажби на мажоритарен дял на стратегически инвеститор – друга европейска компания, което няма как да бъде прието от българска страна.  Миналата година Парламентът ни забрани да постигаме споразумение с Европейската комисия. Естествено, никой от правителството не би се споразумял за продажба на мажоритарен дял.  Редно е да се отбележи, че каквито и противоречия да сме имали, Комисията се е съобразила с всички наши аргументи, че глоба в максималния размер е в състояние да унищожи газовия сектор. Само да напомня, че максималния размер на глобата може да достигне 320 милиона, в момента е 77.  Това е. Всички, колеги да са информирани, защото аз като слушам коментатори в последните дни, енергийни експерти, които нямам честта да познавам, чувам, какви ли не неща. Комисията искала от нас само 20 процента. Не е вярно! Ние повече от веднъж сме предлагали опцията миноритарен дял да се обсъжда. Тя не беше приета с аргумента, че миноритарен дял не води до контрол върху дружеството.   Благодаря.  ", "date": "2018.12.19", "title": "Томислав Дончев категоричен: ЕК искаше продажба на мажоритарен дял от \"Булгартрансгаз\"! (СТЕНОГРАМА)"}
{"url": "http://epicenter.bg/article/-quot-Gazprom-quot--ne-haresa-tarifite-na--quot-Bulgartransgaz-quot--za-trabata-ot--quot-Turski-potok-quot--do-Sarbiya-/171140/4/0", "text": "Нормата на доходност е завишена, което води до по-високи тарифи. Това каза началникът на отдел \"Логистика\" в \"Газпром Експорт\" Дмитрий Грачов по време на заседанието на КЕВР за провеждането на третата и ангажираща фаза 3 от процедурата Оpen season за разширение на газопреносната система на \"Булгартрансгаз\" ЕАД, предаде БТА.  Представителят на руската компания смята, че всичките разходи по създаването на газопреносните мощности ще бъдат покрити за сметка на дългосрочното резервиране.  Дмитрий Грачов счита, че дружества, които са в добро финансово положение, не са длъжни да предоставят финансово обезпечаване. По думите му това е прекалено високо изискване.  Предвид международния характер на проекта, от \"Газпром Експорт\" предлагат споровете във връзка с пренос на природния газ да се разгледат от Международен арбитражен институт. Грачов посочи, че мястото за разглеждането на спора може да бъде и София.  \"Въз основа на публикуването и разглеждането на документите, \"Газпром Експорт\" е готов да разгледа участие в процедурата Оpen season\", изтъкна Дмитрий Грачов.  Разширението на газопреносната система на \"Булгартрансгаз\" ЕАД от турската граница до Сърбия всъщност ще представлява българската част от втората тръба на \"Турски поток\", която трябва да осигури пренос на газ към българския газов хъб \"Балкан\", както и транзит към Сърбия и оттам - към Унгария и Австрия.  ", "date": "2018.12.19", "title": "\"Газпром\" не хареса тарифите на \"Булгартрансгаз\" за тръбата от \"Турски поток\" до Сърбия "}
{"url": "http://epicenter.bg/article/BEH-veroyatno-shte-obzhalva-reshenieto-na-EK-i-razmera-na-globata-/171157/4/0", "text": "Дружествата „Български Енергиен Холдинг“ и дъщерните му дружества „Булгаргаз“ и „Булгартрансгаз“ внимателно ще разгледат Решението на ЕК и вероятно ще го обжалват, като ще оспорят както твърденията, така и размера на глобата. Това съобщиха от пресцентъра на „Български енергиен холдинг“ ЕАД.  В случай на обжалване процедурните правила предвиждат или условно плащане на глобата, която подлежи на възстановяване в случай на успешно обжалване, или предоставяне на обезпечение.  Дружествата „Български Енергиен Холдинг“ и дъщерните му дружества „Булгаргаз“ и „Булгартрансгаз“ изразяват съжаление, че Комисията е решила да пристъпи към приемане на Решението, както и налагане на глоба. Дружествата посочват, че трябва да се има предвид, че предполагаемото поведение касае период далеч в миналото, който е бил преходен за българския енергиен пазар след присъединяването на България към Европейския съюз.  БЕХ и дъщерните му дружества не приемат заключенията на Комисията, че са злоупотребили с господстващо положение на българския газов пазар. Дружествата продължават да считат, че достъпът до българската преносна мрежа и до газохранилището винаги се е осъществявал в съответствие с действащите закони.  Също така предоставянето на достъп до румънския транзитен газопровод никога не е било под контрола нито на БЕХ, нито на някое от неговите дъщерни дружества.  Наред с това, дружествата считат, че размерът на глобата е очевидно несъразмерен. Дружествата посочват, че през целия период на разследването българската страна е оказала пълно съдействие на Комисията и е положила всички усилия за приключване на Делото със споразумение („поемане на ангажименти“) по взаимно приемлив начин.  „За съжаление Комисията отхвърли предложенията, които включваха значителни отстъпки от българска страна. Изразяваме съжаление от това развитие, предвид кооперативния подход на Комисията по отношение на други скорошни антитръстови дела, касаещи търговията с природен газ в Централна и Източна Европа“, заявяват дружествата.  Те отбелязват, че Комисията е отчела част от аргументите на българската страна по отношение на продължителността на предполагаемото нарушение, което според Решението е приключило в самото начало на 2015 г. Комисията също така е приела, че отделянето на дъщерно дружество от БЕХ като структурна принудителна мярка вече не е наложително. Такава мярка беше предвидена от Комисията в Изложението на възраженията до трите дружества през 2015 г.  Наложената глоба от EUR 77 068 000, макар и очевидно прекомерна, въпреки това e значително под допустимия максимален размер от EUR 316 800 000 (т.е 10% от оборота на БЕХ за 2014 г.).  Те подчертават, че в нито един момент от периода на твърдяното нарушение не са били засегнати интересите на българските потребители. Цените на природния газ в България са били регулирани от независим орган – Комисията за енергийно и водно регулиране – по правила, които защитават интересите на потребителите и обществото, и ограничават възможностите за ценообразуване от обществения доставчик Булгаргаз.  Български Енергиен Холдинг и дъщерните му дружества полагат всички усилия за реализация на проекти, които водят до диверсификация на източниците за доставка на природен газ в България. Тези усилия се оценяват положително и се подкрепят от Комисията. Съвместните цели на дружествата и Комисията остават непроменени и реализацията им по никакъв начин няма да бъде засегната от Решението.  ", "date": "2018.12.19", "title": "БЕХ вероятно ще обжалва решението на ЕК и размера на глобата "}
{"url": "http://epicenter.bg/article/Prokuraturata-zapochva-proverka-sreshtu-lekari-ot-Sofiya--izdali-falshiva-epikriza-na-Tsenko-Chokov/171073/3/0", "text": "Прокуратурата иска бившия кмет на Галиче Ценко Чоков да бъде върнат в ареста. Софийската районна прокуратура започва проверка срещу лекари от столична болница, издали фалшива епикриза.   \r\n С експертиза на 7 ноември три вещи лица съобщават, че Ценко Чоков има тежки заболявания. Нямаме доказателства за намеса на Ценко Чоков в някои инциденти в Галиче. Но истина е, че мярката „домашен арест“ дава възможност да използва телефони. Това каза говорителят на главния прокурор Румяна Арнаудова пред бТВ. \r\n   \r\n Според прокуратурата е налице неизпълнение и нарушаване на наложената мярка, което е основание да се поиска по-тежка мярка, заяви говорителят на Цацаров. Софийската районна прокуратура започва проверка срещу лекари от столична болница, издали фалшива епикриза. \r\n   \r\n Ценко Чоков не е нарушил, а се е отклонил от мярката си, обясни Цветелина Нелова съпруга на Чоков пред бТВ. \r\n   \r\n Доколкото знам, е бил докъм 18.30 часа на зъболекар и пътьом е преминал през прословутия ресторант - не за да празнува, а да си вземе нещо за храна. Той живее сам в София и трябва да се прехранва. Пълна лъжа е, че има алкохол на масата, има чаши с вода. Той трябва да си подсигури храна, защото има диабет, който изисква режим на хранене, посочи още  съпругата на Ценко Чоков пред Нова телевизия. \r\n   \r\n  В ресторанта обаче бившият кмет се е придвижвал нормално, без помощни средства и е изглеждал във видимо добро състояние. \r\n   \r\n Апелативната спецпрокуратура поиска от съда Чоков да бъде върнат в ареста, а вещите лица, удостоверили, че здравословното му състояние е тежко, да бъдат разследвани. Той беше пуснат под домашен арест заради влошено здраве в края на септември. Тогава беше доведен в съдебната зала на носилка, а вещи лица удостовериха, че се нуждае от няколко операции. \r\n   \r\n В началото на ноември му беше направена и втора медицинска експертиза, според която Чоков е в толкова тежко здравословно състояние, че дори е налице основание за спиране на производството срещу него. \r\n   \r\n Бившият кмет е осъден на първа инстанция на четири години и половина затвор за отвличане, побой и палеж. \r\n   \r\n През последните два месеца в Галиче напрежението отново се повиши. Първо беше подпален дома на свидетел срещу Чоков, а преди дни и на друг негов опонент, припомня БНТ. \r\n", "date": "2018.12.19", "title": "Прокуратурата започва проверка срещу лекари от София, издали фалшива епикриза на Ценко Чоков"}
{"url": "http://epicenter.bg/article/Spetsmagistratite-shte-reshavat-dali-da-ostavyat-Ivancheva-i-Petrova-v-aresta/171074/3/0", "text": "По молбата на Десислава Иванчева и Биляна Петрова за пореден път ще се произнесат спецмагистратите.   \r\n В средата на ноември съдия Иво Хинов освободи отстранената кметица на район \"Младост\" и заместничката ѝ под домашен арест, но в рамките на същия ден по-горната апелативна инстанция ги върна обратно зад решетките. \r\n   \r\n Десислава Иванчева и Биляна Петрова искат да бъдат пуснати под  \"домашен арест\".  По молбата им за пореден път ще се произнесат спецмагистратите. \r\n   \r\n Последва проверка на Спецапeлативния съд от върховните магистрати, която установи редица нарушения в процедурата. \r\n   \r\n Иванчева и Петрова бяха задържани на 17 април 2018 г. \r\n", "date": "2018.12.19", "title": "Спецмагистратите ще решават дали да оставят Иванчева и Петрова в ареста"}
{"url": "http://epicenter.bg/article/Interpol-obyavi-Vetko-i-Marinela-Arabadzhievi-za-izdirvane/171081/3/0", "text": "Три месеца и половина, след като хотелиерското семейство Ветко и Маринела Арабаджиеви бяха обвинени задочно, а адвокатът им каза, че ще се върнат до дни, двамата все още не са в България, а снимките им са качени едва сега в списъка на издирваните на сайта на Интерпол, съобщи Канал 3.   Спецпрокуратура обвинява собствениците на разностранен бизнес, включително и на хотел \"Маринела\" в София, където бяха открити 10 млн. лева, в укриване на данъци и пране на пари. По сходни обвинения в ареста е и едно от техните деца - малкия им син Вълчо Арабаджиев.", "date": "2018.12.19", "title": "Интерпол обяви Ветко и Маринeла Арабаджиеви за издирване"}
{"url": "http://epicenter.bg/article/Tsenko-Chokov--V-restoranta-me-snima-ohranata-na-Geshev--Padna-mi-zaharta-i-tryabvashe-da-hapna/171088/3/0", "text": "Докато чаках платото ми да стане, срещу мен имаше двама здрави мъже, видимо охранители, и постоянно ме снимаха с телефон. Подпитах сервитьора какви са тези господа и той ми каза, че са охраната на г-н Гешев (визира зам.-главния прокурор Иван Гешев). Това каза пред bTV, в телефонно обаждане, бившият кмет на Галиче Ценко Чоков.   Преди два дни той е заснет да се храни в луксозен ресторант в столичния кв. „Драгалевци”, докато е под домашен арест.   „Чаках да ми се донесе храна, смятам, че нищо престъпно не съм направил. Смятам, че като имам разрешение да изляза, имам и право на храна. Поради това, че ми беше паднала захарта, трябваше по най-бързия начин да хапна”, уточни Чоков.   Той разказа още, че снимащите повикали полиция, проверили го и след това с повечето поръчана храна се прибрал вкъщи.   Малко по-рано в интервю за предаването „Тази сутрин” неговата съпруга Цветелина Нелова също заяви, че Чоков е влязъл в заведението, за да си вземе храна за вкъщи.   Говорителят на прокуратурата Румяна Арнаудова пък коментира, че Чоков нагло се е отклонил от домашния арест. Обвинението ще поиска той отново да бъде задържан под стража.", "date": "2018.12.19", "title": "Ценко Чоков: В ресторанта ме снима охраната на Гешев. Падна ми захарта и трябваше да хапна"}
{"url": "http://epicenter.bg/article/Zhestoka-katastrofa-kray-Razgrad--Dvama-dushi-zaginaha--dvama-sa-v-koma--edin-e-s-fraktura-na-rakata/171096/3/0", "text": "Двама души са загинали, а трима са тежко ранени след катастрофа на главен път Е-70 (Разград - Шумен) до разклона за Самуил. Това съобщиха от ОДМВР - Разград.   Сигналът за пътнотранспортното произшествие е подаден около 23.25 часа на 18 декември.   Движейки се в посока от град Разград за Шумен, лек автомобил „Мазда“, управляван от 25-годишен с инициали Ф.Х. от Лозница, се удря в ремаркето на ТИР, усукал се и препречил пътното платно.   В колата пътували петима младежи. На място загинали 24-годишна жена с инициали Е.С. от село Ловско и 18-годишен младеж с инициали С.А. от село Гороцвет. Братът на момичето, който е с инициали С.С. (на 18 години от Ловско) и 26-годишен мъж с инициали А.А. от Попово са откарани в ОАИЛ в кома с мозъчен кръвоизлив и опасност за живота.   Водачът на лекия автомобил Ф.Х. е настанен в Ортопедично отделение на МБАЛ - Разград с фрактура на дясната ръка. На него и на шофьора на камиона, който е с инициали С.Х. (на 41 години от Шумен), са взети кръвни проби за алкохол.   Причините за тежкото произшествие са в процес на изясняване. По случая се води досъдебно производство.", "date": "2018.12.19", "title": "Жестока катастрофа край Разград! Двама души загинаха, двама са в кома, един е с фрактура на ръката"}
{"url": "http://epicenter.bg/article/banev/171109/3/0", "text": "Арестуваният Николай Банев публикува преди часове писмо в официалния си профил в социалната мрежа Фейсбук. В него той разкрива в какви условия са принудени да пребивават заедно със съпругата му Евгения.   Остава въпросът - как така има достъп до интернет в ареста? Или някой пише вместо него в социалната мрежа?     Уважаеми приятели,   Пиша ви тези редове от невъобразимите условия на следствения арест на бул. „Г.М. Димитров” №22 в гр. София. Столица на държава, която преди 12 години бе приета в Европейския съюз.   В ареста са хора, срещу които е възбудено т.н. досъдебно производство, в което Прокуратурата е всесилна. Куриоз е, че практически по свидетелски показания на две лица пред следовател по възбудена преписка при прокурор, напълно невинен гражданин може да бъде арестуван и държан в следствен арест цели 8 месеца.   Условията в ареста са буквално анти-човешки. В небоядисвани от 20 години стаи с площ около 11-12 кв.м. са разположени 4 човека с „турска” тоалетна и мивка „на разположение” без топла вода. Матовите прозорци не пропускат слънчева светлина и до тях има достъп, защото са с решетки на 70 см пред тях, непозволяващи да се отварят или чистят. На баня се ходи два пъти седмично. А „престоят на въздух” е 1 час на площадка малко по-голяма от килията. В стаята няма нищо друго, освен две метални легла на два етажа и вградени в пода малък метален стол – 1 бр. и малка метална маса.   Практически в килията 23 часа в денонощието без въздух и слънце и без движение гаснат до 8 месеца от живота си четири човешки същества – несъдени, но принудени да пребивават в пъти по-лоши условия от осъдените на всички инстанции затворници. Вътре в стаите пушачите пушат, а вземащите лекарства имат достъп до лекарствата си един път в денонощието.   Свижданията са два пъти в месеца от по 40 минути. Арестантите се „свиждат” в обща кабина с три стола и три телефона и са разделени от близките си със стъкла. Въздух в кабината почти няма. Но по време на „престоя на въздух” може да се говори по стационарен телефон около 5-6 минути ако арестантите имат предплатена фоно карта. И това още веднъж искам да припомня са условията на единствено обвинени от прокуратурата лица.   Ако, какъвто е нашият случай с Евгения, няма нито едно доказателство, няма нито един наш (на обвиняемите) подпис върху доказващ „престъпната ни дейност” документ???   Какво е това??? Свръх арогантна наглост?   Публична гавра със законността?   Престъпно сдружение на следствие, прокуратура и съд с възможност за дезинформация на медиите?   Политическа и властова репресия?   Демонстрация на всесилност и недосегаемост преди неминуемият публичен провал на обвиненията?   При условие, че лишаваш човешко същество от слънце и чист въздух.   При условие, че в 21-ви век функционалността на ареста, където държиш обвиненият без съд и присъда е сходна с тази на 18-ти век.   При условие, че защитата на разследвания за недоказани обвинения арестант няма паритет с обвинението.   При условие, че осем месеца обвиняемият може да не работи по обвинението въобще.   При условие, че в драстично различна от ежедневната среда нанасяш на арестанта непоправими морални, психически и физически вреди.   При условие, че арестанта бъде оневинен впоследствие!   Ще е достатъчно ли паричното обезщетение?   Кой ще излъска калта, полепнала завинаги над невинното му име?   И кой ще възстанови изчезналата му вяра в истината и справедливостта, в добротата и честността, в законността и „презумпцията за невинност”???   Никой и нищо…   Нито жадните за сензации медии.   Нито съгрешилите и непознаващи покаянието обвинители и поръчители.   Нито дори възторга на близките и приятелите от тържеството на закъснялата правда.   Никой и нищо…    ", "date": "2018.12.19", "title": "Банев от ареста пише във Фейсбук: Четири човека сме с „турска” тоалетна"}
{"url": "http://epicenter.bg/article/Tragediya--Tyalo-na-bebe-beshe-otkrito-v-r--Arda-v-Kardzhali/171116/3/0", "text": "Преди минути откриха трупа на бебе във Водното огледало на река Арда в Кърджали, съобщи Канал 3.   За случая бе съобщено на полицията от кърджалийската болница, където вчера е постъпила младата жена, родила часове по-рано.   Пожарникари и полицаи са открили мъртвото новородено в горната част на съоръжението. Майката е 19-годишна, а това е седмото й раждане.   Полицията разследва убийство на новородено дете от неговата майка. Това съобщиха по-рано от ОДМВР - Кърджали, предаде агенция „Фокус“. Образувано е досъдебно производство по чл. 120 от НК в РУ - Кърджали.   Разследването започва след подаден сигнал на 18 декември за това, че млада жена е потърсила помощ след раждане, но не е известна съдбата на бебето.   Заради търсенето тази сутрин службите източиха Водното огледало до кота нула, съобщи bTV.   Предприети са процесуално-следствени действия и оперативно-издирвателните действия на полицаите продължават. Случаят е докладван в Районна прокуратурата и работата продължава под наблюдение на прокурор.", "date": "2018.12.19", "title": "Трагедия! Тяло на бебе беше открито в р. Арда в Кърджали"}
{"url": "http://epicenter.bg/article/Tsisterna-se-obarna-kray-Kazanlak--Nafta-se-lee-na-okolovrastniya-pat/171119/3/0", "text": "Цистерна с близо 30 тона дизелово гориво се преобърна на околовръстния път на Казанлък. Горивото изтича от няколко места и трудно може да бъде овладяно, предаде БГНЕС.   Товарният автомобил се е движел от Запад на Изток, водачът изпуска контрола над возилото, преминава през мантинелата, влекачът се откъсва от цистерната и се завърта в платното на насрещното движение. От удара цистерната се преобръща в платното си.   На място са специалисти от пожарната, полицията и от екологичен контрол към община Казанлък, които да преустановят изтичането на горивото и да предотвратят замърсяването на почвата. Полицията отцепи голям периметър от мястото на инцидента, за да се предотврати евентуален взрив.   Водачът на цистерната не е пострадал. Околовръстният път е затворен. Образуваха се опашки от камиони, които не могат да обърнат.", "date": "2018.12.19", "title": "Цистерна се обърна край Казанлък! Нафта се лее на околовръстния път (Видео)"}
{"url": "http://epicenter.bg/article/Pusnaha-Desislava-Ivancheva-pod-domashen-arest-/171125/3/0", "text": "Бившата кметица на столичният район \"Младост\" излиза от ареста с мярка за неотклонение \"домашен арест\". Заместничката й Биляна Петрова също ще кара празниците в дома си, съобщи Канал 3.  Това реши днес Специализираният наказателен съд, който гледа мярката на отстранената от кметския пост на „Младост“ Иванчева и нейната заместничка.  Съдия Иво Хинов е обявил, че изпълнението на мярката ще влезе в сила след три дни , ако няма постъпило жалване от прокуратурата. Мярката може да бъде обжалвана до 7 дни пред Апелативен спецсъд.  Мотивите на съда са 40 страници.  От прокуратурата заявиха, че първо искат да се запознаят с тях и тогава ще решат дали да протестират решението, съобщи БТВ.  Вече на два пъти Иванчева и Петрова бяха пускани под домашен арест, а в последствие решението бе отменяно на втора инстанция. Според прокуратурата, ако не са под стража те могат да извършат друго престъпление и да попречат на разследването.  Десислава Иванчева е в ареста от 17 април, когато бе показно арестувана. Според обвинението тя е бавила умишлено преписките на строителния предприемач Александър Ваклин и да ги задвижи е поискала от него 500 000 лева подкуп.  Иванчева многократно се оплака от лошите условия в ареста и поиска да й бъде наложена по-лека мярка за неотклонение.", "date": "2018.12.19", "title": "Пуснаха Десислава Иванчева и Биляна Петрова под домашен арест "}
{"url": "http://epicenter.bg/article/Tsenko-Chokov--Prestaplenie-li-e--che-sam-po-dobre---VIDEO-/171129/3/0", "text": "„Нали трябва да се нахраня някъде, в тоалетните храна не дават. Този ден имах право да изляза от домашния арест”. Това заяви пред журналисти бившият кмет на Галиче Ценко Чоков, предаде Нова телевизия.   Специализираният съд решава днес мярката му за неотклонение, след като преди 2 дни се появиха снимки на Чоков от ресторант в столичния квартал „Драгалевци”.   Чоков заяви, че полицаи го проверяват по 2 пъти в денонощието дали спазва домашния арест.   „Вечерта ме провериха. В заведението ме провериха и ми върнаха личната карта”, заяви Чоков. Неговото обяснение е, че в този ден е бил на зъболекар и след това отишъл да хапне.   „Взех си храната за вкъщи, седнах, докато стане храната”, заяви Чоков.   „Престъпление ли е, че съм по добре?”, попита още бившият кмет на Галиче.       Бившият кмет на Галиче Ценко Чоков се яви днес пред съда с патерици, съобщи bTV.   Прокуратурата поиска мярка „задържане под стража” за него, след като се появи снимка на Чоков в луксозен ресторант, докато е под домашен арест.   Мярката се гледа от председателя на Апелативния специализиран съд Георги Ушев.   Чоков е имал разрешение от съда за няколко дати, в които да може да излиза от дома си, за да се лекува.   \"Имам право да се нахраня\", каза на влизане в съда бившият кмет на Галиче.   Днес той обясни, че е бил сниман в ресторант от охраната на зам.-главния прокурор Иван Гешев.   Бившият кмет на Галиче разказа, че е след посещението при зъболекар 19:30 ч. преди два дни е посетил ресторанта само за малко, за да си поръча храна, тъй като кръвната му захар била паднала. А в чашите на масата имало не алкохол, а вода.   Според съпругата на Чоков – Цветелина Нелова, здравословното му състояние не е добро.   „Ценко има болести, които ще му останат за цял живот, които не се лекуват. Човек и да бъде болен, трябва да се храни, не може да легне и да мре, трябва да се бори и да продължава да живее”, коментира Нелова.   Държавното обвинение обаче е на друго мнение. ще поиска бившия кмет на Галиче Ценко Чоков да остане за постоянно под стража след сигнала, че се е отклонил от домашния арест и е посетил столично заведение.   „В конкретния случай имаме демонстративно заобикаляне на закона, демонстративно и нагло неизпълнение на задълженията на лицето, на подсъдимия да изтърпява мярката за процесуална принуда в дома си”, каза говорителят на прокуратурата Румяна Арнаудова.   От прокуратурата обявиха, че очевидно здравословното състояние на Чоков позволява той да остане в ареста, а исканията му за посещение при лекари са само формални с претекст да нарушава мярката си.  ", "date": "2018.12.19", "title": "Ценко Чоков: Престъпление ли е, че съм по-добре? (ВИДЕО)"}
{"url": "http://epicenter.bg/article/Ubietsat-ot-hotel--quot-Rila-quot--za-Zlatena--Tya-be-demon--Radvam-se--che-ya-ubih--VIDEO--/171131/3/0", "text": "Служители на Съдебна охрана доведоха в Софийски градски съд 37-годишният Димитър Ръжев, който уби по изключително жесток начин в понеделник сутринта 24-годината Златена в хотел в центъра на София.  Вчера Ангел Бандъков от Криминална полиция – СДВР вчера разкри, че убийството на Златена е извършено по особено жесток начин.  Пред съдията Ръжев заяви, че е приел доста алкохол, взимал е хапчета, шмъркал е, но въпреки това е има спомени за случилото се. „Сега каквото Господ реши“, допълни той,  .  От вещите лица стана ясно, че той има доказана шизофрения, отключила се още в детските му години, за което е бил лекуван многократно. Те обясниха, че Димитър Ръжев е разказал спокойно какво е извършил, но е използвал доста заучени фрази.  Прокуратурата настоя да се изясни какво е точно психичното състояние на обвиняемия, за да стане ясно може ли той да носи отговорност, симулира ли.  От Прокуратурата обясниха, че на база събраните доказателства Ръжев е извършител на убийството. Това се доказва от събраните свидетелски показания, както и от останалите следи по тялото на жертвата. С вилица, той е пробол окото ѝ, като преди това жертвата е починала от задушаване и вследствие на мозъчно черепна травма.  Прокуратурата настоя той да бъде настанен в психиатричната клиника в Ловеч. В отговор на това Ръжев каза: „Нямам проблем, каквото дойде“.  Съдът определи обвиняемият Ръжев да бъде настанен в болницата в град Ловеч, за да бъде установено неговото психиатрично състояние.  \"Радвам се, че я убих\", каза без капка угризение 37-годишният Димитър Ръжев. След безцеремонното признание в съда той обясни на журналистите, че Златена била демонът, която подала \"ябълката на жена му, а тя от своя страна на него\".  Пак от обяснянията му пред медиите стана ясно, че не момичето, с което са се познавали от няколко месеца, е причина съпругата му да го напусне.  \"Остави ме, защото, след като се родиха децата, заобичах повече тях и исках да спя при тях, а не с нея\", добави той.  Попитан - вярно ли е, че упражнявал домашно насилие над съпругата си, Ръжев отговори: \"Не, само съм я удрял няколко пъти\". Той сподели също така, че си плащал на Златена и двамата са посещавали и други градове заедно.  ", "date": "2018.12.19", "title": "Убиецът от хотел \"Рила\" за удушената Златена: Тя бе демон! Радвам се, че я убих (ВИДЕО) "}
{"url": "http://epicenter.bg/article/Prokuraturata-podhvana-smartta-na-novorodenoto-bebe-v-Kardzhali/171147/3/0", "text": "Районна прокуратура-Кърджали наблюдава досъдебно производство за престъпление по чл. 120 от Наказателния кодекс – убийство, извършено от майка върху рожба във време на раждането или веднага след него, което се наказва с лишаване от свобода до три години.   До момента е установено, че на 18 декември 2018 г., в гр. Кърджали, край река Арда, в района на Водното огледало, 27-годишна жена е родила дете. Към 16 часа състоянието ѝ се влошило и родилката потърсила медицинска помощ в МБАЛ „Д-р Атанас Дафовски“, гр. Кърджали. Жената обяснила къде е родила детето, като там била изпратена дежурната оперативно-следствена група, иззела биологичен материал от мястото. Полицейските служители започнали издирване на детето. Новороденото бебе е било открито мъртво, на 19 декември 2018 г., във водите на река Арда, в района на Водното огледало в гр. Кърджали.   По случая се извършват процесуално-следствени действия, свързани с часа на раждането, както и дали детето е било живородено и жизнеспособно, механизма и причината за настъпване на смъртта и др., съобщиха от пресцентъра на Апелативна прокуратура - Пловдив.", "date": "2018.12.19", "title": "Прокуратурата подхвана смъртта на новороденото бебе в Кърджали"}
{"url": "http://epicenter.bg/article/Advokati-do-Danail-Kirilov--/171156/3/0", "text": "\r\n \r\n \r\n \r\n   \r\n Грубото погазване на гражданските права, създаването на извънредни съдилища и успешните опити на прокуратурата да влияе върху работата им, както и да се меси в законно регламентирана проверка от висшестоящ съд, говорят за тръгване на законодателството в тоталитарна посока, а това е нещо недопустимо за държава, членуваща в ЕС. \r\n   \r\n Това се посочва в отворено писмо до председателя на правната комисия Данаил Кирилов, подписано от 70 адвокати. \r\n   \r\n Повод за недоволството им е даването на свръхправомощия на комисията за конфискация, изваждането на общинските съветници от обхвата на антикорупционния закон, както и \"тайните арести\" до 48 часа.  \r\n   \r\n Според адвокатите, които ще внесат писмото днес следобед в Народното събрание, последните промени в антикорупционния показват, че декларираната с него цел не е реалната и че той ще се явява \"бухалка\" срещу неудобните личности. \"Избирателното прилагане на закона, както и извършваните проверки по него, които няма да имат срок, говорят за други цели\", посочват те. \r\n   \r\n \r\n   \r\n \r\n   \r\n Г-н Кирилов, предвид последните Ви действия и публични изявления, с настоящето отворено писмо като адвокати, призвани да защитават конституционните права и свободи на гражданите, заявяваме: \r\n   \r\n Извънредното законодателство, придружено от обиди и намеци срещу Върховния касационен съд, не кореспондират със статута Ви на председател на правната комисия в НС. \r\n   \r\n Грубото погазване на гражданските права, създаването на извънредни съдилища и успешните опити на прокуратурата да влияе върху работата им, както и да се меси в законно регламентирана проверка от висшестоящ съд, говорят за тръгване на законодателството в тоталитарна посока, а това е нещо недопустимо за държава, членуваща в ЕС. \r\n   \r\n Последните идеи на ГЕРБ да бъдат освободени от действието на антикорупционния закон общинските съветници показва, че всъщност декларираната цел на горепосочения закон не е реалната, а този закон се явява бухалка срещу неудобните за властта личности или освобождава от отговорност удобните. Избирателното прилагане на закона, както и извършваните проверки по него, които няма да имат срок, говорят за други цели. \r\n   \r\n Това, че законодателят отказва да види проблема в работата на прокуратурата и едва ли не дава индулгенция чрез антикорупционния закон срещу наказателно преследване за корупция по високите етажи на властта в едни случаи, а в други бива ползван като репресия срещу неудобни на властимащите хора, опитвайки се да внуши на обществото виновността на проверявания не кореспондира с основните правни норми. \r\n   \r\n Приетите поправки за 48 -часовия арест без уведомяване на близките, които не ограничават прокуратурата в изчерпателно изброени конкретни случаи реално може да доведе до произвол, за който отново да плаща данъкоплатеца в Страсбург. Опитите Ви за внушение, че ЕС и Венецианската комисия са видели проблем в безконтролната власт на т. нар. трима големи- председателят на ВКС, председателят на ВАС и гл. прокурор са груба инсинуация. ЕС и Венецианската комисия говорят през цялото време за безкронтролната власт само на гл. прокурор, но за съжаление премиера Борисов подчерта, че промени в тази посока може да се очакват след мандата на Сотир Цацаров. \r\n   \r\n Има значителна разлика в статута на председателите на двете върховни съдилища, които биват избирани не от подчинени, а от равни по ранг съдии, и се явяват адм. ръководител и пръв сред равни, а не както е в прокуратурата, където избрания за гл.прокурор се явява с еднолична власт над всички останали прокурори. \r\n   \r\n Възразяваме срещу приемане на законодателство без обществено обсъждане. \r\n   \r\n Изказванията Ви, че тълкувателните решения на ВКС не се съгласували с обществото не кореспондират с основни правни принципи както и внушават, че съдиите извършват нещо нередно, което на практика не е така. Недопустима е намесата Ви в работата на съдебната власт, както и намеците, които имат за цел да моделират общественото мнение в негативна посока за работата на върховните съдии, както и да свалят и без това ниското доверие в съдебната власт. \r\n   \r\n Тълкувателните решения на върховните съдилища са подчинени на правото, а не на интереса на управляващите! \r\n   \r\n Настояваме да се съблюдават демократичните принципи и разделението на властите, както и да се спазват правилата при приемане на закони, в противен случай ще изпратим копия от дипломите си в НС в знак на протест, тъй като те не биха ни вършили работа в държавата, която нарушава граждански права и основни принципи на правото. \r\n   \r\n Такова право, каквото НС създава, ние не сме учили! \r\n   \r\n   \r\n \r\n \r\n", "date": "2018.12.19", "title": "Адвокати до Данаил Кирилов: Вашите закони са бухалки! Такова право, каквото НС създава, не сме учили"}
{"url": "http://epicenter.bg/article/Varnaha-Tsenko-Chokov-v-aresta--zashtitata-mu-tvardi--che-do-tri-dni-shtyal-da-vleze-v-groba-/171172/3/0", "text": "Бившият кмет на село Галиче Ценко Чоков се връща в ареста. Това бе решено от Специализирания наказателен съд, като така се изменя мярката му за неотклонение „домашен арест” на „задържане под стража”, предаде Канал 3.  Съдията прецени, че Чоков неправомерно и съзнателно се е отклонил от мястото, където е бил на зъболекар, заради което реши да измени мярката му за неотклонение.  Както вече е известно, скандалният кмет, направил известно врачанското село Галиче, е обвиняем за побой и рекет, но бе пуснат под домашен арест заради здравословни проблеми, който той изтърпява в жилище в \"Студентски град\" в столицата. Междувременно обаче той бе хванат да вечеря в ресторант в \"Драгалевци\".  Оказа се, че имал разрешение да излезе, за да отиде на зъболекар, но междувременно се е отклонил, за да вечеря с приятели и да наруши домашния си арест. От обвинението изтъкнаха, че времето, в което той е заснет, е много по-късно от края на работното време на стоматолога.  На днешното заседание Чоков се появи с патерици. Преди да бъде произнесено решението за мярката за неотклонение от защитата на Чоков изтъкнаха пред съда, че той има множество заболявания и ако бъде върнат в ареста „ще влезе в гроба до 3 дни”, тъй като може рязко да се влоши.  По време на съдебното заседание не бяха допуснати да свидетелстват стоматологът и сервитьорът от заведението, но бяха изслушани двамата полицаи.  Стана ясно, че за 2 януари Ценко Чоков има насрочена операция в урологично отделение в Плевен. Той ще бъде настанен в болницата на Софийския затвор.  Решението на съда е окончателно и не подлежи на обжалване.  ", "date": "2018.12.19", "title": "Върнаха Ценко Чоков в ареста, защитата му твърди, че до три дни щял да влезе в гроба "}
{"url": "http://epicenter.bg/article/Radev-nalozhi-veto-varhu-promenite-v-NK--koito-pozvolyavat-arest-bez-uvedomyavane-na-blizkite-/171086/2/0", "text": " разпоредби от Закона за изменение и допълнение на Наказателния кодекс, с които се изменят норми в Наказателно-процесуалния кодекс. Това съобщиха от прессекретариата на държавния глава.  С тях се дава възможност за отлагане до 48 часа на уведомяването при задържане на лице. Още по-тревожна е възможността задържани непълнолетни лица да бъдат в неизвестност за техните родители в срок до 24 часа.    Президентът подкрепя усилията и мерките в борбата срещу тероризма, организираната престъпност и други форми на усложнена престъпна дейност като уместни и оправдани, но не е съгласен с подхода на законодателя. Без да е очертан кръгът на лицата и на конкретните престъпления, за които може да се отлага уведомяването,    Спазването на високи стандарти за защита на основните права на гражданите е неизменна насока в развитието на европейските правни системи.  Ветото върху промените в Закона за изменение и допълнение на Наказателния кодекс е дванадесетото за президента, като   припомня Агенция \"Фокус\".  Държавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, на Административнопроцесуалния кодекс, Закона за държавната собственост, както и Закона за корпоративното подоходно облагане.    Република България е демократична и правова държава и повече от десетилетие е член на Европейския съюз, като споделя целите за поддържане и развитие на пространството на свобода, сигурност и правосъдие.    За повишаване на доверието в наказателното правосъдие на държавите членки, което да доведе до по-ефективно съдебно сътрудничество, в Европейския съюз са установени минимални правила във връзка с правото на достъп до адвокат в наказателното производство, правото на уведомяване на трето лице при задържане, както и правото на осъществяване на връзка с трети лица и консулски органи през периода на задържане.   Тяхната значимост е извън съмнение и именно поради това не мога да споделя подхода на законодателя към въвежданите ограничения на правото за уведомяване на трето лице при задържане.  Тези ограничения се съдържат в § 7, т. 5, б. „в“ и т. 19 от ЗИД НК, с които се създават съответно ал. 9 в чл. 63 и ал. 5 в чл. 386 от Наказателно-процесуалния кодекс (НПК).  , „когато е налице неотложна необходимост да се предотврати настъпването на тежки неблагоприятни последици за живота, свободата или физическата неприкосновеност на лице или когато е наложително предприемане на действия от разследващите органи, чието възпрепятстване би затруднило сериозно наказателното производство“.  При същите хипотези и  . За сравнение - досегашната уредба изисква незабавно уведомяване на семейството на обвиняемия за задържането му и, ако обвиняемият желае – на работодателя (чл. 63, ал. 7 НПК), а по отношение на непълнолетните незабавно се съобщава на техните родители или попечители, както и на директора на учебното заведение, когато задържаният е ученик (чл. 386, ал. 4 НПК). Така с възможността за отлагане новата уредба въвежда изключения от съществуващите досега правила за уведомяване при задържането.   за които считам приетите промени за уместни и оправдани. Не съм съгласен, обаче, с подхода на законодателя, който не очертава кръга на лицата и на конкретните престъпления, за които може да се отлага уведомяването. Следва да се подчертае, че правото на уведомяване е част от гаранциите за задържаните лица срещу малтретиране, признати в практиката на Европейския съд по правата на човека.    на своевременна възможност задържаният да се свърже с близките си като гаранция за спазване на основни права по Конвенцията за защита на правата на човека и основните свободи (в този смисъл Boyle and Rice v. the United Kingdom; Golder v. the United Kingdom; Silver and Others v. the United Kingdom,; Szuluk v. the United Kingdom; A.B. v. the Netherlands; Davison v. the United Kingdom; Lebois v . Bulgariа).   и на Съвета от 22 октомври 2013 година относно правото на достъп до адвокат в наказателното производство и в производството по европейска заповед за арест и относно правото на уведомяване на трето лице при задържане (Директива 2013/48/ЕС). Директивата дава възможност да се въвежда временна дерогация от правата, които тя гарантира.   и „следва да използват тези временни дерогации в ограничен брой случаи“ (съображение 38 от Директива 2013/48/ЕС). Въпреки че ЗИД НК въвежда в българското законодателство тази директива, в него не се съдържат посочените гаранции. При задържаните пълнолетни употребеното понятие „конкретно лице“ дава възможност да не бъде уведомявано до 48 часа семейството на задържания (§ 7, т. 5, б. „в“ относно чл. 63, ал. 9 НПК).   Освен това липсва задължение компетентните органи, когато отлагат уведомяването на конкретно лице, „първо да преценят дали друго трето лице, посочено от заподозрения или обвиняемия, би могло да бъде уведомено за задържането му“ (съображение 35 от Директива 2013/48/ЕС). По този начин приетата уредба не гарантира, че няма да има случаи, в които никой от близките не е уведомен за задържането. Европейският съд по правата на човека е имал повод да отбележи, че с оглед дълбоката тревога, която може да предизвика внезапното изчезване на член на семейството дори и за кратък период от време, на задържаното лице следва да се осигури възможност да се свърже бързо с близките си и това произтича както от редица международни актове, така и от релевантните норми на националното законодателство (Lebois v . Bulgariа, § 53).   което позволява до 24 часа да не бъдат уведомявани за задържането им техните родители или попечители и директора на учебното заведение, в което те се обучават (§ 7, т. 19 относно чл. 386, ал. 5 НПК). Не мога да се съглася с такова ограничение предвид Конституцията, която вменява на родителите да се грижат за децата си до тяхното пълнолетие и задължава държавата да ги подпомага (чл. 47, ал. 1).  , са неясни, понятията са общи и непрецизни и дават неограничена свобода на органите на досъдебното производство по своя преценка да дерогират европейските и международните стандарти. Те ще могат да се тълкуват широко, след като законодателят не дефинира прецизно лицата и не конкретизира престъпленията (например тероризъм, организирана престъпност и други форми на усложнена престъпна дейност). Открива се възможност за непропорционално засягане на права и се създава риск изключението да се превърне в правило.   надхвърлящи необходимото за осъществяване на правосъдието (чл. 31, ал. 4) и не изпълнява изискванията за транспониране на Директива 2013/48/ЕС. Ефектът от отлагането да се уведоми „конкретно лице“ за задържането може да засегне и други конституционни права, като например правото на труд в случай на неуведомяване на работодателя за задържането.  Въз основа на изложените мотиви упражнявам правото си по чл. 101, ал. 1 от Конституцията на Република България да върна за ново обсъждане § 7, т. 5, б. „в“ и т. 19 от Закона за изменение и допълнение на Наказателния кодекс, приет на 13 декември 2018 г.  ", "date": "2018.12.19", "title": "Радев наложи вето върху промените в НК, които позволяват 48 часа арест без уведомяване на близките "}
{"url": "http://epicenter.bg/article/Lilyana-Pavlova-/171118/2/0", "text": "Лиляна Павлова вероятно се връща в парламента, стана ясно на пресконференцията днес, на която тя отчете дейността на министерството за българското председателство на съвета на ЕС. Днес Лиляна Павлова се появи на брифинга с патерици, но не съобщи причината да ги използва.   Министърът удовлетвори медийното любопитство наполовина, като каза, че след рехабилитацията, която й предстои, най-вероятно ще се върне в Народното събрание като депутат.    Министерството на българското европредседателство ще бъде закрито на 1 януари, а решението за това предстои да вземе утре парламентът. Премиерът Бойко Борисов още снощи депозира в деловодството на Народното събрание съответния проект за решение.   В мотивите Борисов посочва, че в края на годината приключва ротационното председателство на ЕС на триото Естония – България – Австрия.   Лиляна Павлова бе избрана за депутат от Варна. Тя водеше листата на ГЕРБ в морската столица. Партията вкара шест депутати от Варна. Когато Лиляна Павлова и Красен Кралев, който също бе избран за депутат от Варна, станаха министри, в парламента влезе нареденият на седмо място в листата Владимир Вълев с прякор Питбула, шампион по кикбокс.   Затова сега, ако Павлова се върне на депутатската банка, Питбула ще трябва да я напусне.   Връщането на Павлова в парламента обаче отваря друга интрига. Какво ще стане с Глобалния център за партньорство на държавите от Централна и Източна Европа и Китай?   Павлова трябваше да поеме организацията по създаването и управлението на бъдещия център. За това съобщи лично премиерът Бойко Борисов пред китайския си колега Ли Къцян на 8 юли след завършването на форума \"16 плюс 1\" в София.   Китайският премиер бе на четиридневно посещение у нас и двамата с Борисов разговаряли и непосредствено преди самолетът му да отлети за Германия. Преди полета на Ли Къцян двамата премиери обсъдили резултатите от срещата \"16+1\". Борисов изпратил букет рози за канцлера Ангела Меркел по Ли Къцян.      ", "date": "2018.12.19", "title": "Лиляна Павлова се връща в парламента"}
{"url": "http://epicenter.bg/article/Valeri-Simeonov--/171135/2/0", "text": "Концесионирането на морските плажове предизвика остър спор в парламента.   Депутатите дори удължиха работното си време до приемането на разглежданите промени в Закона за устройството на територията (ЗУТ), с които срокът за отдаване на плажовете на концесии по нов ред се удължава с две години. В резултат на разправията в пленарната зала текстовете, които предизвиката поредния парламентарен скандал, бяха оттеглени.   Темата обаче предизвика такава бурна полемика, че лидерът на НФСБ Валери Симеонов я сравни с Троянска война. Той раздаде и \"ролите\" - себе си видя като Менелай, а вносителят на поправките в ЗУТ Данаил Кирилов от ГЕРБ - като Парис.  Симеонов обаче явно се сети, че НФСБ е партньор във властта и предупреди, че двете партии - Обединени патриоти и ГЕРБ, не трябва да влизат в опустошителна война.    Бившият вицепремиер обвини Министерството на туризма, че крие папки с данни за концесиите, че те се раздавали задкулисно. За 12 плажа се явил само един кандидат. Според Симеонов се правели подаръци на мутрите.  Заради яростните спорове в парламента се яви и министърът на туризма Николина Ангелкова. Според Кирилов - за да обоснове разликите в двата режима - по Закона за Черноморското крайбрежие и по Закона за концесиите.   Ангелкова разясни, че поправките в закона се налагат, защото иначе от 1 януари \"ще изпаднем в правен вакуум\" относно контрола на плажовете.   „Тази година стартирахме около 25 процедури за отдаване на плажове на концесия. А от 1 януари ще изпаднем в правен вакуум. До края на годината остават много малко работни дни. Изискахме миналата година концесиите за морските плажове да бъдат извън обхвата на Закона за концесиите, защото те са със специален предмет, сезонен характер и неслучайно има и специален Закон за Черноморското крайбрежие. И предвид това, че до март сме длъжни да подготвим сезона и да обявим неохраняемите плажове, изискваме редица действия, които да бъдат направени. А това, че няма изрични срокове в Закона за концесиите, на практика изцяло блокира работата на Министерството на туризма с тази сфера“, заяви Ангелкова пред медиите в парламента.   А от трибуната министър Ангелкова обяви: \"Ако не удължим срока за отдаване на плажовете на концесии по новия ред, ще стане голяма каша в управлението на плажовете и в осигуряване безпроблемното протичане на летния туристически сезон!\"   \"Кашата я има и сега. Кашата я прави правителството! Вие си се карате, а ние трябва да ви гледаме сеира, туристите, концесионерите\", не издържа и се включи в спора и Георги Свиленски от БСП.   Според социалиста от мнозинството са внесли \"скапан\" закон. Така освен Ангелкова и Симеонов, чиято вражда е стара, принос за вдигането на градуса на напрежението по темата внесоха и червените.   Данаил Кирилов се държи като абсолютен законодателен терорист, скочи зам.-председателят на ПГ на \"БСП за България\" Крум Зарков. Взривявате отвътре всички принципи на законодателство, ядоса се той. Кирилов отвърна - от тук нататък щял да гледа на червения депутат като на комсомолец ентусиаст.  В резултат на дебатите Данаил Кирилов оттегли спорното си предложение. И аргументира решението си така: \"Вече ще стане ясно кой е за затворените комплекси, за отворените комплекси и за отворената търговия.\"  Опозицията приветства решението му с аплаузи.   ", "date": "2018.12.19", "title": "Валери Симеонов съзря Троянска война за концесиите на плажовете"}
{"url": "http://epicenter.bg/article/Yasni-sa-datite-na-religioznite-praznitsi-prez-2019-godina--razlichni-ot-iztochnopravoslavnite/171160/2/0", "text": "По предложение на ръководствата на религиозните общности в България правителството определи дните на религиозните празници през 2019 г. на вероизповеданията, различни от източноправославното.  Съгласно Кодекса на труда и Закона за държавния служител, служителите и работниците, които изповядват тези вероизповедания, могат да ползват, по свой избор, част от платения си годишен или неплатен отпуск за религиозните празници, съобщиха от правителствената пресслужба.   22 април - вторият ден от Възкресение, 29 юни – „Св. Св. Апостоли Петър и Павел“, 1 ноември – „Вси Светии“ и 8 декември - Непорочното зачатие на Света Богородица.   ще празнува Рамазан байрам - на 4, 5 и 6 юни, Курбан байрам на 12 и 13 август и Рождението на Мохамед - 8 ноември.  За религиозната общност на   празниците са на 28 април - Пecax, 30 и 31 септември - Рош Ашана, 9 октомври - Йом Кипур и Сукот - на 21 и 22 октомври.   ще празнува Рождество Христово на 6 януари, 14 април - Цветница, 21 април - Възкресение Христово, 28 юли - Преображение Господне, 18 август - Успение Богородично, 15- септември – Кръстовден.  Празничните дни за обществото  са 22 март - Ден на пролетното равноденствие, раждането на Учителя Петър Дънов - 12 юли, Съборните дни – 19, 20 и 21 август, и Денят на кончината на Учителя - 27 декември.  Църквите на   ще празнуват шест съботни дни, ако според трудовия им или служебен договор са задължени да работят в тези дни.  Празници за   съзнание са Гаура Пурнима на 21 март, Рама Навами - 13 април, Нарасимха Чатурдаши на 17 май, Ратха Ятра - на 14 септември, Кришна Джанмащами на 23 август.  Последователите на   - България, ще празнуват на 18 май - Весак (ден на раждането, просветлението и паранирваната на Буда Шакямуни).   в България отбелязват Възпоминанието за смъртта на Исус Христос на 19 април и конгресни дни на 12 и 13 юли, 23 август и 6 и 7 септември.   ще празнуват 31 октомври деня на Реформацията.  За празници на   в България са определени 19 май - Денят на Буда, 5 февруари - Нова година, 17 юли - Денят Дхарма и 8 декември - Денят Бодхи.  Празниците на   в България са 21 март - Hoy Руз, 21 април - Резван, 24 май - декларацията на Баб, 29 май - възнесението на Бахаулла, 29 октомври - Рождението на Баб, Рождението на Бахаулла - 30 октомври. ", "date": "2018.12.19", "title": "Ясни са датите на религиозните празници през 2019 година, различни от източноправославните"}
{"url": "http://epicenter.bg/article/Kirilov--Advokati-kazvat--che-proverkite-sreshtu-Ognyan-Donev-i-Grisha-Ganchev-mozhe-da-badat-prekrateni/171164/2/0", "text": "Проверките на имотите на бизнесмените Огнян Донев и Гриша Ганчев може да бъдат прекратени заради тълкувателното решение на ВКС, което стана причина да се внесат поправки в антикорупционния закон.   Това стана ясно по време на разгорещените дебати в парламентарната правна комисия по измененията в закона. На заседанието присъства и шефът на КОНПИ Пламен Георгиев.   Шефът на правната комисия Данаил Кирилов (ГЕРБ) и зам.-председателят на ПГ на „БСП за България Крум Зарков нееднократно „кръстосаха саби“ по време на заседанието. Кирилов се обиди, че го изкарвали едва ли не болшевик. И роди новина: „Неофициално адвокати говорят, че производствата по отношения на имуществото на Гриша Ганчев и Огнян Донев може да са прекратени.“   Шефът на антикорупционната комисия Пламен Георгиев пък не се съгласи с упреците на опозицията, че законът за гражданската конфискация бил репресивен.   Ние сме най-малко репресивният орган, ние сме единственият орган в държавата с толкова орязани правомощия, коментира Георгиев след заседанието, цитиран от \"Канал 3\". И посочи, че 95% от проверките на КОНПИ завършвали с прекратяване, защото не се установявало несъответствие в доходите и имуществото.   Идеята е тези, които не могат да оправдаят парите, да бъдат установени, подчерта Георгиев. Каквото каже законодателят, ние ще се съобразим, ние прилагаме закони, заяви той по повод отпадането на текста законът да действа със задна дата (23 януари).   Срокът 23 януари не е проблем за нас, коментира той поправките на второ четене, които последваха тълкувателното решение на ВКС. Ще бъде бонус за лицата, на които ще прекратят делата до влизането в сила на закона на тази дата, ще извадят късмет, коментира Пламен Георгиев. Той отказа да каже кои ще се облагодетелстват с довода, че никога не коментира конкретни имена. Ако влезе в сила решението на съда преди влизането на сила на закона, лицето ще е извадило късмет, добави той във връзка с решението на съдиите при прекратяване на наказателното производство да се спре и проверката за отнемане на незаконно придобитото. Относно сроковете и оттеглянето на предложението за удължаването им, той коментира, че идеята е била да се изчака да се види тълкувателното решение на ВКС.    ", "date": "2018.12.19", "title": "Кирилов: Адвокати казват, че проверките срещу Огнян Донев и Гриша Ганчев може да бъдат прекратени"}
{"url": "http://epicenter.bg/article/Traditsionna-videokonferentna-vrazka-s-komandiri-na-balgarski-voenni-kontingenti-shte-se-sastoi-utre/171165/2/0", "text": "Министърът на отбраната Красимир Каракачанов и началникът на отбраната генерал Андрей Боцев ще участват утре, 20 декември, в традиционната видеоконферентна връзка с националните командири на българските военни контингенти, участващи в операции и мисии в Афганистан, Босна и Херцеговина, Косово и Мали.   Видеоконферентната връзка се организира от Съвместното командване на силите и ще започне в 10.00 часа в конферентната зала на административната сграда на Министерството на отбраната на бул. „Ген. Тотлебен” № 34. В нея ще участва и заместник-командващият на Съвместното командване на силите генерал-майор Иван Лалов.   След видеовръзката с националните командири министърът на отбраната Красимир Каракачанов ще награди участници в операцията по стабилизиране и възстановяване на Ирак за принос към международните операции на Българската армия и във връзка с 15-ата годишнина от атентата в база „Индия” – Ирак през 2003 г.", "date": "2018.12.19", "title": "Традиционна видеоконферентна връзка с командири на български военни контингенти ще се състои утре"}
{"url": "http://epicenter.bg/article/Eto-kak-shte-raboti-stolichniyat-gradski-transport-na-Nova-godina-/171167/2/0", "text": "    На 01.01.2019 год. (нощта на 31.12.2018 год. - срещу 01.01.2019 год.) нощните автобусни линии N1, N2, N3 и N4 да работят по променени маршрути, както следва:  N1 (в посока ж.к. „Младост 4“): от бул. “Тодор Александров” (площад “Независимост”) по бул. “Княз Александър Дондуков”, надясно по бул. “Васил Левски” и по бул. “Цар Освободител” по маршрута, двупосочно;  За линията се закриват спирки:  - двупосочна за прекачване с кодове 6435, 6436, 6455 и 6468 „Площад Княз Александър I“;  - с код 6457 “Ул. Париж”;  - с код 6456 “Ул. 6-ти септември”.  N2 (в посока Студентски град): от бул. “Тодор Александров” (площад “Независимост”), по бул. “Княз Александър Дондуков”, надясно по бул. “Васил Левски” и по маршрута, двупосочно.  За линията се закриват спирки:  - двупосочна за прекачване с кодове 6435, 6436, 6455 и 6468 «Площад Княз Александър I”;  - с код 6457 “Ул. Париж”;  - с код 6456 “Ул. 6-ти септември”.  N3 (в посока автостанция „Изток“): от бул. “Тодор Александров” (площад “Независимост”) по бул. “Княз Александър Дондуков” и след кръстовището с бул. “Васил Левски” направо по маршрута до автостанция „Изток“, двупосочно.  За линията се закриват спирки:  - двупосочна за прекачване с кодове 6435, 6436, 6455 и 6468 „Площад Княз Александър I“;  - с код 6457 “Ул. Париж”;  - с код 6456 “Ул. 6-ти септември”;  - двупосочна с кодове 6439 и 6440 “Площад Св. Александър Невски”;  - с код 1241 “Площад Паметник Левски”;  - с код 2012 “Ул. Кракра”.  N4 (в посока ж.к. „Дружба 2“): от бул. “Тодор Александров” (площад “Независимост”) по бул. “Княз Александър Дондуков”, надясно по бул. “Васил Левски” и наляво по бул. “Янко Сакъзов” по маршрута, двупосочно.  За линията се закриват спирки:  - двупосочна за прекачване с кодове 6435, 6436, 6455 и 6468 „Площад Княз Александър I”;  - с код 6457 “Ул. Париж”;  - с код 6456 “Ул. 6-ти септември”;  - двупосочна с кодове 6439 и 6440 “Площад Св. Александър Невски”.  Автобусите от четирите нощни линии ще спират на съществуващите трамвайни и автобусни спирки в променените участъци на маршрутите и на временна двупосочна спирка за прекачване на бул. “Княз Александър Дондуков” при ул. “Сердика”.  ", "date": "2018.12.19", "title": "Ето как ще работи столичният градски транспорт на Нова година!"}
{"url": "http://epicenter.bg/article/Radev-shte-udostoi-poslanika-na-Kitay-s-orden--quot-Stara-planina-quot--parva-stepen/171168/2/0", "text": "На 20 декември, четвъртък, от 10.30 часа на церемония в Гербовата зала на „Дондуков“ 2 президентът Румен Радев ще удостои с орден \"Стара планина\" първа степен посланика на Китайската народна република Джан Хайджоу.  Това съобщиха от прессекретариата на държавния глава. Дипломатът ще получи висшето държавно отличие за неговите заслуги за развитието на двустранните отношения между България и Китайската народна република.", "date": "2018.12.19", "title": "Радев ще удостои посланика на Китай с орден \"Стара планина\" първа степен"}
{"url": "http://epicenter.bg/article/Korneliya-Ninova-be-domakin-na-koledno-parti-za-detsa/171169/2/0", "text": "Председателят на БСП Корнелия Нинова бе домакин на коледно парти за децата и внуците на служителите от \"Позитано\" 20. За първи път в централата на партията над 50 малчугана на възраст от 10 месеца до 13 години посрещнаха Дядо Коледа и Снежанка и получиха много подаръци.   За доброто им настроение се погрижиха професионални аниматори, които ги забавляваха с интересни игри и много танци. Коледни тематични подаръци децата получиха и от Младежкото обединение в БСП. \"Пожелавам ви една щастлива Коледа и тези малки сладури много, много да ви радват. А на вас, децата, да растете здрави, палави, умни, силни и обичани. На младите хора в залата, все пак в демографска криза сме, помислите по въпроса и догодина вместо 60 деца, тук да имаме 120\", каза Нинова. Тя обеща инициативата на ръководството да стане традиционна и да събира още повече деца.  По-рано през деня на гости на Нинова бяха коледари от с. Кътина, район Нови Искър, които я поздравиха с традиционни за празника песни и стихотворения.  ", "date": "2018.12.19", "title": "Корнелия Нинова бе домакин на коледно парти за деца"}
{"url": "http://epicenter.bg/article/Tranzhiraneto-na-praseta-na-ploshtada-se-otmenya--Uti-plashi--che-shte-razfasova-zelki--VIDEO--/171173/2/0", "text": "Планираното разфасоване на прасета в центъра на Пловдив, което потресе жителите на града, определен за културна столица на Европа, се отменя. Кметът на Пловдив Иван Тотев се отказа от идеята, след като предизвика вълна от възмущение в социалните мрежи, предава бТВ.  Пред общинарите вчера Иван Тотев заяви, че проявата по Коледа е начин да бъдат запазени и показани българските традиции. След острите реакции, тази сутрин градоначалникът се отрече от думите си: „Никога не е имало такава идея. Не е имало и няма да се случи. Ние ще имаме събитие с Ути Бъчваров, но никога не е било посочвано къде и как”.  Първоначалният сценарий на угощението с участието на известния телевизионен готвач е ясен – от подобно събитие преди 2 месеца в Стара Загора. Общината твърди, че не е била наясно как ще протече то.  Бъчваров твърди, че малки и големи са били доволни от мероприятието. Коментира ситуацията с нескрита ирония: „Ще има нещо още по-ужасно и още по-страшно, ще бъдат транжирани зелки. Ако някой се чувства притеснен от този факт, може да пише в социалните мрежи”.  Така по Коледа вместо цяло прасе – ще се сервират сармички и то не на централния площад, а в общинския старчески дом.  ", "date": "2018.12.19", "title": "Транжирането на прасета на площада се отменя, Ути плаши, че ще разфасова зелки (ВИДЕО) "}
