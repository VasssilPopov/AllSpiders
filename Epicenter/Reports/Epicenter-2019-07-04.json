{"url": "http://epicenter.bg/article/D-r-Stoycho-Katsarov--Problemat-ne-e-v-nachina-na-izdavane-na-bolnichni-listove--a-v-Kodeksa-na-truda-/187294/2/0", "text": "Прокуратурата и МВР да започнат проверки на общопрактикуващите лекари заради нереалния брой издадени болнични листове, апелира вчера премиерът. С 1,5 млн. се е увеличил броят на издадените болнични от началото на годината до момента, съобщи вчера премиерът Бойко Борисов. За същия период на 2018 са издадени 2 млн., докато сега броят е 3,5 млн., каза Борисов.  Д-р Стойчо Кацаров, председател на Центъра за защита на правата в здравеопазването, коментира темата пред БНР.  \"Лекарят носи отговорност, може тя да бъде и наказателна. Има предвидена процедура за обжалване в закона. Може да се обжалва болничният лист пред ТЕЛК, след това и пред НЕЛК. А окончателно след това е решението на съда. Всяка от заинтересованите страни може да обжалва – както работодателят, така и НОИ,\" подчерта д-р Кацаров.  Той изрази предположение, че наистина се издават фалшиви болнични, но уточни, че цифрата 3,5 млн. е прогноза, а не действителното състояние на нещата.  \"Според мен, по-големият проблем не е в начина на издаване на болнични листове, а в Кодекса на труда. Той предполага такъв тип извинение за отсъствие от работа. Тия въпроси могат да бъдат уредени по съвсем друг начин, ако се промени Кодексът на труда и да не се налага да си играят на стражари и апаши лекари, полицаи и работодатели и пациенти\", коментира експертът.  \"В Швейцария, например, ако работник иска да отсъства в рамките на до 3 дни, няма нужда да взема болнични, достатъчно е само да уведоми работодателя, че е болен. Това спокойно може да се случи и у нас, при положение, че първите 3 дни у нас се плащат от работодателя. Но за да се случи това, трябва да се поправи Кодексът на труда. Според мен, това е лесно и безболезнено решение,\" аргументира се д-р Стойчо Кацаров.  ", "date": "2019.07.04", "title": "Д-р Стойчо Кацаров: Проблемът не е в начина на издаване на болнични листове, а в Кодекса на труда "}
{"url": "http://epicenter.bg/article/Zaharieva--Obshtoto-ni-badeshte-na-Balkanite-minava-prez-pomirenie-/187295/2/0", "text": "“Една от основните цели на Берлинския процес е да свърже хората и бизнеса. Днес всички използвахме думата помирение, защото то ще ни позволи да изградим общо бъдеще, стъпвайки върху истината от историята: чрез създаване на общи инициативи, физическа свързаност, общи младежки организации като “Райко” т.е. да се научим да живеем заедно и да изграждаме общо бъдеще.” С тези думи вицепремиерът и министър на външните работи Екатерина Захариева обобщи резултатите от срещата на първите дипломати на страните от т.нар. Берлински процес, която се проведе днес в Познан,  В петък в Полша пристигат и държавните лидери на страните от инициативата. България ще бъде представена от премиера Бойко Борисов.  Това е политико-дипломатическа инициатива, в която участват страните от Западните Балкани - Сърбия, Република Северна Македония, Босна и Херцеговина, Черна гора, Косово и Албания, и държави членки на ЕС: Германия, Франция, Австрия, Италия, България, Хърватия и Словения.  Външните министри се събраха в Познан, тъй като Полша в момента председателства Берлинския процес, а догодина за първи път две държави ще поемат съвместно ръководството на организацията - Република България и Република Северна Македония.  “Западните Балкани бяха основен приоритет и по време на Българското председателство на Съвета на ЕС. Напомням, че ние от ЕС трябва също да изпълняваме обещанията си, както настояваме за реформи от страните-кандидатки. Ето затова най-късно през октомври трябва да започнат преговори за членство с Република Северна Македония и Албания. Мисля, че споделеното ни председателство на Берлинския процес с Република Северна Македония ще даде положителен пример на региона, както се случи с нашия договор за приятелство и със съвместните чествания на исторически събития, започнати от премиерите Борисов и Заев”, подчерта Екатерина Захариева.  Германският държавен министър по европейските въпроси Михаел Рот приветства предстоящото съвместно председателство на Берлинския процес в София и Скопие, а домакинът на министерската среща - полският първи дипломат Яцек Чапутович подкрепи Захариева с думите, че е разочарован от отлагането за октомври на старта на преговорите с Албания и Република Северна Македония.  “За първи път ще имаме за съпредседател на Берлинския процес държава, съседка на страните от Западните Балкани - приятелска България!\", заяви министърът на външните работи на Република Северна Македония Никола Димитров. \"Общото ни председателство ще е успешно, ще се вслушаме в опита на предишните държави и в гражданското общество.”  По-рано през деня в Познан министър Захариева участва в дискусия с представители на гражданското общество от Западните Балкани.  “Добавената стойност на Берлинския процес е, че си поставя цели отвъд финансирането на проекти. Парите са важни, но това, че всяка година лидерите и политиците сядат заедно с бизнеса и неправителствените организации, за да обсъдят честно и откровено проблемите в региона, е истинската добавена стойност на процеса”, заяви тя.  Като пример за добро взаимодействие между правителството и НПО сектора от България Захариева посочи Съвета по прилагане на Актуализираната стратегия за продължаване на реформата в съдебната система. В него представители на неправителствения сектор участват в обсъждането на всяко законодателно предложение в областта на правосъдието.  Българският външен министър обясни още, че България има национален план за прилагането на т.нар. европейска младежка гаранция, схема за микрокредитиране на млади предприемачи по Оперативна програма “Развитие на човешките ресурси”, както и добре работеща програма за стажове в държавната администрация - “Старт в кариерата”.   Захариева припомни, и че в Софийската декларация след на срещата да върха ЕС - Западни Балкани в София са заложени конкретни инициативи, фокусирани върху младежта.   ", "date": "2019.07.04", "title": "Захариева: Общото ни бъдеще на Балканите минава през помирение "}
{"url": "http://epicenter.bg/article/Hasan-Ademov--Nyama-da-dopusnem-DPS-da-bade-universialniyat-vinovnik/187297/2/0", "text": "Това днес, което беше гласувано като преложение на ГЕРБ е продиктуивано от проблема, който възникна от Европейските избори между БСП и ГЕРБ. Тогава се възроди идеята за публично финансиране на партиите. Ние от първия ден имаме ясна позиция. Нито с 0, нито с 1 или 2, 3 лева могат да бъдат финансирани дейността и кампаниите на политическите партии, затование предложихме алтернативен начин, каза в предаването \"Всичко коз\", депутатът от ДПС Хасан Адемов.   При положение, че политическата партия ГЕРБ и Министерския съвет предлагат този законопреоект и не предлагат алтернатива, ние я предложихме- прозрачен начин на финансиране, което означава да отпадне ограничението на физически лица да могат да финансират политическите партии. ДПС не може да бъде универсалният виновник. Ние предложихме алтернатива, защото на всички беше ясно,че с 1 лев не могат да се случат нещата, каза още той.   Не мога да разбера страховете за фалит на политическите партии. Няма никакво притеснение, особено, след като открития метод на финансиране на практика предлага прозрачност.     Прословутите съмнения в България са, че като се предложи нещо хубаво, хората си мислят, че не може да се случи , заяви Адемов.  ", "date": "2019.07.04", "title": "Хасан Адемов: Няма да допуснем ДПС да бъде универсиалният виновник"}
{"url": "http://epicenter.bg/article/Korneliya-Ninova--Firmi--koito-poluchavat-obshtestveni-porachki-ot-vlastta--shte-finansirat-partiite-/187298/2/48", "text": "\"Новината днес не е, че субсидията става един лев на глас. Новината е, че фирми, които получават обществени поръчки от правителството и общините, както и концесионери, ще финансират партиите (познайте кои - гласувалите са ДПС, ГЕРБ и патриотите - новата тройна коалиция).\" Това написа председателят на БСП Корнелия Нинова във Фейсбук.  \"Спонсорираш властта, получаваш поръчка и концесия. Спонсорираш опозицията - получаваш НАП, ДАНС, РИОСВ и още над двадесет проверяващи служби. По-лошото е, че Борисов и ДПС отвориха плащанията от външни за България физически и юридически лица. Това е опасност за националната сигурност и държавния суверенитет\", пише още Корнелия Нинова.  ", "date": "2019.07.04", "title": "Корнелия Нинова: Фирми, които получават обществени поръчки от властта, ще финансират партиите "}
{"url": "http://epicenter.bg/article/Karadaya--Nie-sme-za-prozrachno-finansirane-na-partiite-chrez-darzhavni-subsidii-/187228/2/0", "text": "Позицията на ДПС винаги е била ясна – да не се залита в полето на популизма, да се защити демокрацията и плурализма, като се осигури прозрачно финансиране на дейността и кампаниите на политическите партии чрез държавни субсидии. Това заяви лидерът на ДПС Мустафа Карадайъ по време на дебатите за намаляването на партийната субсидия, цитиран от Канал 3.  Първа точка днес са промените в Закона за държавния бюджет за 2019 година, които предвиждат държавното финансиране на партиите и коалициите от 11 на 1 лев на действителен глас.  \"Като краен резултат се случва едно и също – всяка партия залита в полето на популизма с надеждата, че ДПС е отговорна и тя ще пресече техния популизъм. Днес заявяваме, че ДПС не е длъжна единствена да понася негативите от всяко популистко поведение и предложение, и на ГЕРБ, и на БСП“, заяви Мустафа Карадайъ.  Според него всички партии говорят единствено за намаляването на партийната субсидия, но не нямат никакви предложения как прозрачно да финансират дейността и кампаниите си.  Мустафа Карадайъ отново призова депутатите да подкрепят предложението на ДПС за нула лева субсидия, но с въвеждане на т. нар. отворено финансиране, което предвижда възможността физически и юридически лица да дават средства на партиите и коалициите.  \"Това предложение може да изглежда крайно, но то пресича всякакъв популизъм“, смята лидерът на ДПС.    ", "date": "2019.07.04", "title": "Карадайъ: Ние сме за прозрачно финансиране на партиите чрез държавни субсидии "}
{"url": "http://epicenter.bg/article/Korneliya-Ninova-s-5-vaprosa-kam-vnositelite-na-promenite-za-razmera-na-partiynata-subsidiya/187248/2/0", "text": "  Това заяви председателят на ПГ на „БСП за България“ Корнелия Нинова от трибуната на Народното събрание.   Тя уточни, че въпросите й са принципни, а не само към ГЕРБ.     „       , попита още Нинова. Тя констатира, че не вижда никой от вносителите на тези текстове в залата, освен Валери Симеонов.   „Все пак, искам някой да отговори на тези въпроси. От отговорите ще стане ясно за какво става дума в тези предложения по закона“, заключи Нинова.   В рамките на дебата лидерът на НФСБ    От своя страна лидерът на БСП поздрави Симеонов за това, че прави тази крачка за промяна в текстовете.  ,,Бих искала юридически да се прецизират нещата с текстовете, които сега се предлагат и в които пише юридически лица'', каза тя и посочи, че така се заобикалят забраните, които съществуват в момента.    ,,Юридическо лице може да бъде юридическо лице с нестопанска цел. Може би скритата му цел е да заобиколи забраните'', изрази съмнения лидерът на БСП.  Корнелия Нинова предложи текстът да бъде направен добре и да не се правят половинчати неща.  ,,Дайте да отложим този текст, да се прецизира'', призова тя.      ", "date": "2019.07.04", "title": "Корнелия Нинова с 5 въпроса към вносителите на промените за размера на партийната субсидия"}
{"url": "http://epicenter.bg/article/Sergey-Stanishev--I-dvamata-s-Borisov-pomadryahme--moga-da-rabotya-s-nego-v-interes-na-Balgariya-/187257/2/48", "text": "Няма как да скрия разочарованието си от резултата от Европейския съвет, каза лидерът на ПЕС Сергей Станишев в предаването \"12+3\" на програма \"Хоризонт\" на БНР. \"В продължение на 1 година европейските социалисти водихме битка стъпка по стъпка за промяна в ЕС и с това решение с номинацията за президент на ЕК – промяната, която олицетворяваше Франс Тимерманс.\"  \"Франс Тимерманс беше единственият, който имаше реална политическа концепция, платформа какво да прави ЕС, как да работи ЕК, с ясни приоритети в посока социална Европа, устойчиво развитие с аспектите, които са и социални, и екологични, върховенството на закона, демократичност на ЕС.  Станишев смята, че е имало огромен натиск върху Съвета – и от общественото мнение, и от медиите, и това е изиграло негативна роля – до приемането на слаба кандидатура за президент на Комисията (избора на председател на Европейската комисия – Урсула фон дер Лайен) – човек, който никой не познава на европейско ниво.    Помолен да коментира отказа си да стане председател на ЕП, както и избора на социалиста Давид-Мария Сасоли за председател на Европейския парламент, и дали това не е приемлива пакетна сделка за всички социалисти, Станишев каза:  \"Различен е знакът. Когато издигаш президента на своето семейство за тази позиция, политическият знак, че подпечатваш тази сделка, е категоричен и ясен.    Станишев изказа благодарност на европейските премиери за издигането на кандидатурата му и за широкото съгласие.  \"Това в личен план е приятна оценка за моите усилия и за моята европейска ангажираност, благодаря за това. Но за мен е по-важно да оставя свобода на групата да формулира своята позиция, без да я обвързвам,\" подчерта той.    \"  заяви той.  .  \"Моите каузи винаги са били едни и същи. Първо, Европа да бъде социална. Социалното начало трябва да стане водещо в политиката на ЕС. Защото това е големият дефицит днес. Хората не чувстват, че ЕС създава добри перспективи за техния личен живот. Европа не е съвършена. Тя трябва да бъде променяна и усъвършенствана, доближавана до хората, а не разрушавана. И аз винаги ще се боря срещу тези, които искат да унищожат този най-красив проект като идея. Това е мое кредо и аз няма да се отклоня от това\", каза лидерът на ПЕС.  ", "date": "2019.07.04", "title": "Станишев: И двамата с Борисов помъдряхме, мога да работя с него в интерес на България "}
{"url": "http://epicenter.bg/article/Ananiev--Nyama-da-se-zakrivat-otdeleniya-v-bolnitsite-v-Severozapadna-Balgariya-/187259/2/0", "text": "Министерството на здравеопазването заедно с директорите на болниците във Враца и Видин набелязаха мерки за укрепването на отделения в двете лечебни заведения, които в момента имат затруднения. Усилията ще бъдат насочени към стабилизирането на определени структури, така че те да оказват качествена и навременна медицинска помощ на населението. Това беше фокусът на срещата между здравния министър и директорите на областните болници във Видин, Враца и Монтана,  На нея беше анализирана дейността на всяко едно от отделенията в лечебните заведения, които на този етап срещат трудности от гледна точка обезпечаване с кадри и все по-малкия брой на обслужваните пациенти.  По отношение на болницата в гр. Враца беше посочено, че няма да се закриват отделения, а дори се предвижда откриването на две нови – за инвазивна кардиология и съдова хирургия. Целта е по-комплексно обслужване на населението и увеличаване на приходите. Министър Ананиев посочи, че се водят интензивни разговори с всички банки в страната, за да може да се рефинансират задълженията на лечебното заведение. В момента почти целият приход на врачанската болница е под запор от кредитори и поради тази причина се бавят възнагражденията на медицинския персонал.  Основният проблем на видинската болница са кадрите. За последната година финансовото състояние на лечебното заведение е стабилизирано, няма просрочени задължения и редовно се изплащат заплатите на медицинските специалисти. Целта, която МЗ и ръководството на болницата си поставиха, е да се подсили и мотивира медицинският персонал. По този начин лечебното заведение ще може да извършва по-голям обем дейност, а това ще доведе до увеличаване на приходите и възнагражденията. В момента има финансов потенциал, но той не може да бъде реализиран поради липсата на медицински персонал.  Без просрочени задължения и дори с положителен резултат работи лечебното заведение в Монтана. В него не се предвиждат структурни промени, тъй като няма сериозни проблеми и с необходимия медицински персонал. Ръководството е планирало сега и увеличение на възнагражденията.  Министър Ананиев посочи, че в момента Министерството на здравеопазването, НЗОК и БЛС активно работят по финализиране на новите медицински стандарти, новите алгоритми на клиничните пътеки, като успоредно с това се прави и анализ на ефекта от предвидените промени в наредбата за специализациите. По думите му всичко това ще окаже положителен ефект върху работата на областните болници не само в Северозападна България, а и в цялата страна.  ", "date": "2019.07.04", "title": "Ананиев: Няма да се закриват отделения в болниците в Северозападна България "}
{"url": "http://epicenter.bg/article/Mityo-Ochite-se-izpravya-pred-Spetsializiraniya-nakazatelen-sad/187204/3/0", "text": "Димитър Желязков - Митьо Очите се изправя през Специализирания наказателен съд. Делото е срещу него и още 12 души.  Те са обвинени, че са участвали в организирана престъпна група, ръководена от Митьо - Очите.  Бандата действала от януари 2013 г. до август 2018 г. на територията на Бургас, Ямбол, Несебър и \"Слънчев бряг\". ", "date": "2019.07.04", "title": "Митьо Очите се изправя пред Специализирания наказателен съд"}
{"url": "http://epicenter.bg/article/-quot-ARTEKS-quot--s-kampaniya-v-zashtita-na-kachestvenoto-stroitelstvo-i-normalnata-biznes-sreda-u-nas/187210/4/0", "text": "  \"Създаваме работни места, а не социално напрежение! Градим сигурно и устойчиво, не клеветим и не заблуждаваме! Като отговорни граждани на Република България и основатели на строителна компания АРТЕКС Инженеринг АД винаги спазваме закона и работим в синхрон с изискванията на институции като ДНСК, МРРБ и Столична община.   Отново заявяваме, че имаме законно и валидно разрешение за строеж за сграда „Златен век“ от Главния архитект на София до януари 2020 г. Тъй като по време на влизане на новия закон в сила е на лице валидно разрешително, съгласно нашето законодателство, то остава действащо със срок до 2020г. Продължаваме да вярваме във върховенството на закона и в силата на правото.   АРТЕКС е компанията, която от 25 години строи по световни стандарти. На нас не ни e необходимо политическо влияние за да бъдем това, което сме. Никога не сме участвали в обществени поръчки или проекти, които усвояват европейски средства. Ние сме убедени, че „Златен век“ ще бъде изключителна придобивка за София и ще подпомогне развитието на кв. Лозенец в икономическо, архитектурно и градоустройствено отношение. Къде изобщо е мястото на една висока сграда, ако не в големия град, който не може да се разширява безкрайно по периферията, поглъщайки огромни средства по инфраструктура и градски транспорт?   В 21 в. така изглеждат световните столици на развитите и проспериращи държави! А ние как се вписваме в тази картина? За да расте като съвременна европейска столица, София трябва да мисли в перспектива и да достига нови върхове. Повторението на едни и същи модели изглежда безопасно и сигурно никого не дразни, но настанява в града ни скуката и старомодността. Всички знаят как изглежда Лозенец сега. Такава ли трябва да остане жилищната среда в една европейска столица?   Ние от Артекс винаги сме облагородявали околните пространства около нашите сгради. Предлагаме изграждане на нови тротоари, ново улично осветление и нови зелени площи.   Нашата кауза е да подобряваме средата на живот в София. Бихме искали да успокоим хората от квартала, че градоустройството на „Златен век“ е специално разработено за да не засенчва жилищни блокове. Сградата няма да блокира гледка към Витоша, освен за няколкото стаи в хотел Маринела.   Разполагаме с положително становище за трафика, издадено от Столична Дирекция на Вътрешните работи „Отдел Пътна Полиция“. Конкуренти целят да внушат неверни твърдения, извършват системни провокативни действия, с които заблуждават гражданите, както на район „Лозенец”, така и на цяла България.   В очернящата кампания освен авторитета на АРТЕКС, се опорочават институциите, които прилагат Закона за устройство на територията и всички закони и нормативни документи в Република България. Как всички тези негативни събития, смяна на мнение и свободно разпространение на клевети влияят на всички строителни предприемачи и чуждестранни инвеститори?   Каква представа се създава за бизнес средата у нас и как това се отразява на имиджа на страната ни? Тази несигурност води до намаляване на инвестициите и загуба на работни места.   Ние от Артекс работим за новия съвременен облик на София. Ние инвестираме в България! Нима в това е нашата вина?   Във връзка със сграда Златен Век, нашата компания се обръща към закона. За да покаже той, че гарантира правото на бизнеса у нас да се развива в условия на сигурност и перспективност. А вярата в силата и справедливостта на Закон прави нашето общество уверено и съзидателно.\"", "date": "2019.07.04", "title": "\"АРТЕКС\" с кампания в защита на качественото строителство и нормалната бизнес среда у нас (Видео)"}
{"url": "http://epicenter.bg/article/Politico--Neudobnata-istina-za-Ursula-fon-der-Layen-/187227/11/33", "text": "Новината, че германският министър на отбраната Урсула фон дер Лайен, наричана \"вундерфрау\" може да стане новият председател на Европейската комисия, развълнува европейските столици. „Най-накрая поне една добра новина,“ е общото настроение в Общността, отбелязва изданието Politico, цитирано от Агенция \"Фокус\".  На пръв поглед тази учтива 60-годишна дама с ранг на бепрекъснато усмихнат министър е идеална за тази позиция. Тя има необходимия опит, политическо потекло и лични качества, позволяващи й да поеме този най-ключов пост ЕС. И все пак възниква натрапчивият въпрос: не е ли твърде добра за него?  В столицата на Германия отговорът на този въпрос е недвусмислен.  \"Фон дер Лайен е най-слабият ни министър. Очевидно това е достатъчно, за да стане председател на Европейската комисия”, заяви възмутено бившият председател на Европейския парламент Мартин Шулц в социалната мрежа \"Туитър\".  Шулц е социалдемократ, но неговата гледна точка за работата на министъра се споделя от много съпартийци на фон дер Лейен в ХДС, въпреки че мнозинството отказва да я критикува открито. Вместо това те посочват състоянието на германската армия.  \"Състоянието на Бундесвера е катастрофално\", написа миналата седмица преди номинирането на Фон дер Лейен Руперт Шолц, който служи като министър на отбраната при Хелмут Кол. \"Отбранителната способност на Федерална Република Германия страда, а това е пълна безотговорност\".  Както приятелите, така и враговете единодушно определят като провал работата на Урсула фон дер Лайен на поста министър на отбраната на Германия, която тя заема от 2014 г. насам.  \"Има недостиг на персонал, недостатъчно военно оборудване и често един дефицит води до друг\", коментира социалдемократът Ханс-Петър Бартелс, който отговаря за контрола на Бундесвера в доклад, публикуван в края на януари. \"Войските далеч не са напълно оборудвани\", констатира политикът.  Но проблемите са не само с боеспособността на германската армия. Министерството е заплашено от разследване по подозрение за незаконно наемане на външни консултанти, включително Accenture и McKinsey.  В Бундестага понастоящем се провеждат изслушвания по този случай и има твърдения, че апаратът Фон дер Лайен действа при заобикаляне на правилата за обществените поръчки, като дава на фирмите договори на стойност милиони евро. През последните дни тези изслушвания станаха драматични, тъй като ключови свидетели в своите показания потвърдиха подозренията за системна корупция в министерството.  Фон дер Лайен бе критикуван и за това, че се е съгласила да ремонтира тримачтовия тренировъчен кораб на германския флот Gorh Fock. Ремонтът на този кораб, пуснат на вода през 1958 г., завърши с 10 пъти по-висока от първоначално обявената цена.  Фон дер Лайен признава, че е допуснала грешки в работата си, но пренебрегва непрестанните искания на опозицията да подаде оставка. Тя има малко приятели в Берлин, но тези, които има, са много важни. Тя е близо до влиятелния председател на германския парламент Волфганг Шойбле. Двамата се срещаха повече от 10 години на закуска всяка седмица, и тази традиция завършва едва тогава, когато Шойбле стана председател на Бундестага.  Но най-важният й съюзник е Ангела Меркел, на която Фон дер Лайен е безусловно вярна. Меркел й отговаря, като я остави на поста министър на отбранатта, въпреки многото проблеми в министерството. Тя също така подкрепи кандидатурата й за поста на председател на Европейската комисия.  Фон дер Лайен никога не е работила в ЕС, но Брюксел не е чужд град за нея, защото прекара почти цялото си детство там. Нейният баща Ернст Албрехт работи в Европейската общност за въглища и стомана и в Европейската икономическа общност, които са предшественици на ЕС, след което се връща в Германия, като решава да се ангажира с регионалната политика. През 1976 г. той става министър-председател на федералната провинция Долна Саксония и заема този пост до 1990 г. (тази година той губи от Герхард Шрьодер, който по-късно става канцлер на Германия).  Въпреки че фон дер Лайен е родена в семейството на политик, тя започва своята политическа кариера доста късно. Първоначално получава медицинско образование, пише дисертация, живее няколко години в САЩ със семейството си и едва тогава решава, че е време да продължи политическата си кариера в Германия.  Изкачвайки се по партийната стълбица в Долна Саксония, през 2005 г. Фон дер Лайен влезе в първия кабинет на Меркел, ръководейки Министерството за семейни въпроси, възрастни граждани, жени и младежи. През 2009 г. тя става министър на труда във втория кабинет на Меркел, а през 2014 г. оглавява Министерството на отбраната, като става първата жена на този пост.  Бързият политически прогрес на Фон дер Лайен даде основание да се предположи, че някой ден тя може да заеме мястото на Меркел. Но като министър тя не успя да възстанови реда в германската армия и това унищожи всички надежди, че ще стане канцлер.  Налагането на ред в Бундесвера е невъзможно трудна задача, тъй като след края на Студената война тя страда от сериозна липса на ресурси. За многобройните проблеми на въоръжените сили, Фон дер Лайен обвинява предшествениците си. Но тя е начело на Министерството на отбраната за пета година и вече не може да сочи с пръст други.  Най-големият провал на Фон дер Лайен е, че тя не успява да спечели симпатиите на офицерски корпус и персонала. За жената, която командва мъжете, не беше лесно от самото начало. Но бивши и настоящи министри казват, че нейният стил на управление е сух, сдържан и отбранителен. В министерството тя се обгради с малка група помощници, които строго контролират потока от информация.  През 2017 г. тя обиди много войници, като заяви, че след идентифицирането на десни екстремисти в армията, Бундесверът \"страда от слабо ръководство на различни нива\". След това тя се сблъска с критика, че е по-заинтересована от собствения си образ, отколкото от оказване на помощ на войските.  Ако е така, тя трябва да се притеснява много. През 2015 г., много преди скандала с обществените поръчки, Фон дер Лайен бе обвинена в плагиатство при писането на медицинска си дисертация. Няколко години по-рано, поради подобни обвинения, един от нейните предшественици като министър на отбраната, Карл Теодор Зу Гутенберг, беше принуден да подаде оставка. През 2013 г. друг довереник на Меркел, Анете Шаван, трябваше да напусне поста министър на образованието, след като около дисертацията й се появиха доказателства за плагиатство.  Фон дер Лайен има късмет. Университетската комисия потвърди, че не е посочила правилно източниците в дисертацията си, но е заключила, че това са непреднамерени пропуски, които не омаловажават стойността на нейната работа.  Фон дер Лайен е приятен събеседник и любимец на германските ток-шоута. Но постоянната миризма на скандал около нея отслабва рейтинга й сред избирателите. Някога един от най-популярните германски политици, миналата година тя дори не е влязла в първата десетка на любимците на гражданите.  Поради тази причина партията на Фон дер Лайен с удоволствие ще я изпратят в Брюксел. Но има и друга причина. С напускането й на кабинета на Меркел ще се появи важна вакантна позиция. Ако всичко върви по план, канцлерът ще предаде този пост на своя наследник Анегрет Крамп-Каренбауер, който оглави ХДС през декември. Това ше ѝ даде чудесна възможност да се докаже на важна позиция.  Друг въпрос е какво ще получи Европа от това. ", "date": "2019.07.04", "title": "Politico: Неудобната истина за Урсула фон дер Лайен "}
{"url": "http://epicenter.bg/article/Na-5-yuli-izliza-novo-balgarsko-izdanie-na--Hronika-na-kamak--ot-Ismail-Kadare/187231/6/0", "text": "На 5 юли излиза ново българско издание на „Хроника на камък” от Исмаил Кадаре, една от най-бележитите фигури на съвременната европейска литература.   „ ” (превод: Евгения Котова, 240 стр., цена: 16 лв.) разказва вълнуващата история на един албански град през погледа на малко момче. Странен, фантастичен, опасно „наклонен“ град, в който, ако се спуснеш по една улица, рискуваш да се озовеш на върха на някое минаре, град, последователно окупиран от италианци, германци и англичани, преживял лудостта на Втората световна война и войната на синовете срещу бащите. Това е и историята на момчето, неспособно да осмисли една действителност, която излиза извън рамките на представимото; момчето, завладяно от вълшебството на женската красота, но и потресено от бруталността на възрастните; момчето, изгубило своята невинност. Това е и историята на камъните, които също като хората са млади или стари, гладки или грапави, верни или коварни, и също като хората окървавени от безкрайните битки. „Хроника на камък“ е смущаваща смесица от трагедия и комедия, от политика и поезия. Красива, тъжна, трогателна и изящна творба, която няма да остави нито един читател безразличен.    (р. 1936 г.) е световноизвестен албански писател, автор на десетина стихосбирки и на близо петдесет произведения в проза. През 1982 г. е обявен за „враг“ от Съюза на албанските писатели. Обвинен в прикрита критика на комунистическия режим, той изпада в немилост и е принуден да публикува изключително в чужбина. През 1990 г. емигрира във Франция. Кадаре е носител на международната награда „Чино дел Дука“ (1995), на първата международна награда „Ман Букър“ (2005), на Наградата на принцесата на Астурия (2009) и на наградата „Ерусалим“ (2015). Подобно на Филип Рот, Милан Кундера и Харуки Мураками, той е спряган многократно като вероятен носител на Нобелова награда за литература, без и до днес да бъде удостоен с нея.     *** Навън зимната нощ беше обгърнала всичко в мъгла, вятър и влага. Скрил глава под завивките, слушах приглушения монотонен шум на дъждовните капки по големия покрив на нашата къща. Представях си как многобройните капки се търкалят по стръмното нанадолнище, забързани да паднат по-скоро на земята, после да се изпарят и отново да се издигнат нагоре към светлото небе. Те не знаеха, че под стрехата на покрива ги очакваше непозната опасност – ламариненият улук. Тъкмо в мига, в който се готвеха да скочат от покрива на земята, дъждовните капки се озоваваха в тясната тръба, заедно с хиляди други, и се питаха изплашени: „Накъде отиваме? Къде ни отвеждат?“. И още преди да са се окопитили от този луд бяг по улука, неочаквано попадаха в мрачна, дълбока тъмница – в голямата щерна на нашата къща.   Така завършваше свободният, весел живот на дъждовните капки. Там в мрачната, глуха щерна те щяха да си спомнят с тъга небесните простори, които никога вече нямаше да видят, чудните градове под тях и хоризонтите с проблясващи светкавици. Само аз понякога, като си играех с огледалото, щях да им изпращам късче небе, малко колкото длан, и то щеше да се плъзне по водата като кратък спомен за голямото небе.   Те щяха да прекарат там долу много скучни дни и месеци, докато някой ден майка ми ги извади с кофата, учудени и замаяни от мрака, за да изпере с тях дрехите ни или да измие пода и стълбите на къщата. Но засега те не знаеха нищо. Те тичаха щастливи и доволни по каменните плочи на покрива и като слушах потропването им, ми ставаше мъчно за тях.   Когато дъждовете продължаваха три-четири дни, баща ми издърпваше леко улука, за да не се препълни щерната. Щерната беше много голяма. Простираше се почти под цялата ни къща и ако се препълнеше, можеше да наводни първо избата, а после да разруши съвсем основите на къщата, защото нашият град беше стръмен и в него всичко можеше да се случи. Докато си блъсках главата да разбера на кого е по-трудно да търпи пленничеството – на човека или на водата, чух стъпките на баба, а после и гласа ѝ от другата стая:   – Ставайте, ставайте, забравили сме да издърпаме улука. Баща ми и майка ми се вдигнаха разтревожени. Баща ми изтича в тъмното през коридора в дългата си бяла риза, отвори страничния малък прозорец и с дълъг прът бутна улука встрани.   Чу се шумът на водата, която започна да плиска на двора. В това време майка ми запали газената лампа и заедно с баща ми и баба слязоха по стълбите. Приближих се до прозореца и се опитах да погледна навън. Вятърът тропаше с дъжда по стъклата и караше старите пролуки на къщата да скърцат.   Не се стърпях и се спуснах по стълбите да видя какво става. И тримата бяха разтревожени и не ме забелязаха. Бяха вдигнали капака на щерната и се мъчеха да видят какво е вътре. Майка ми държеше лампата, а баща ми гледаше.   Тръпки ме полазиха и се улових за дрехите на баба. Тя сложи ръка на главата ми. Външната и вътрешната врата се блъскаха от вятъра. – Какъв е този потоп! – каза баба. Баща ми, целият наведен, се опитваше да погледне в щерната. – Донеси вестник – каза той на майка ми. Тя донесе. Баща ми го смачка, запали го и го хвърли в щерната. Майка ми едва чуто простена. – Водата се е вдигнала догоре – каза баща ми. Баба зашепна някаква молитва. – Бързо – извика баща ми, – запали фенера. Майка ми пребледняла, с разтреперани ръце запали фенера. Баща ми метна на главата си черна мушама, взе фенера и отиде да отвори вратника. Майка ми също се заметна с една стара дреха и го последва. – Бабо, къде отиват? – попитах уплашен. – Да повикат съседите – каза тя. – Защо? – Да ни помогнат да източим водата от щерната. Навън сред силния шум на дъжда се чу глухо хлопване на портата. След това друго и друго. – Бабо, как ще източим водата? – С кофи, сине. Приближих щерната и погледнах надолу. Тъмнина. Тъмнина и страх. – Аууу – извиках едва чуто, но щерната не ми отговори. За първи път не ми отговаряше. Аз я обичах и много често, наведен над нея, ѝ говорех какви ли не неща. Тя винаги беше готова да ми отговори с онзи свой дълбок, провлечен глас. – Ауу – извиках отново, но тя продължи да мълчи. Това значеше, че е много разгневена. Представях си как там долу безбройните дъждовни капки се съюзяваха с новите разярени от скорошната буря капки и искаха да направят нещо лошо.   За жалост баща ми беше забравил да изтегли улука. Не трябваше да се оставят придошлите от бурята води да се вмъкнат в нашата тиха щерна и да я разбунтуват. Откъм вратника се дочу шум и влязоха един след друг измокрени до кости Джеджа, Мане Воцо и Назо със снаха си. След това влезе баща ми, след него майка ми, трепереща от студ. Вратникът отново се хлопна и влязоха тичешком Явер и Максут, синът на Назо, с по една голяма кофа.   Трогнах се, като видях толкова много хора. Заскърцаха въжетата, синджирите, кофите. Стори ми се, че тези дрънкащи кофи сякаш измъкват уплахата от душата ми. Стоях до перилата и гледах хората, които шумно се заловиха за работа – Мане Воцо, висок и слаб, с побелели коси, синът на Назо и хубавата му снаха със замечтаните очи, и Джеджа, която едва си поемаше въздух. Мане Воцо, Джеджа и Назо вадеха кофите една след друга, а баща ми, майка ми, снахата на Назо с мъжа си и Явер ги изсипваха на двора до вратника. Дъждът продължаваше да вали като из ведро и от време на време Джеджа казваше с носовия си глас: – Брей, какъв потоп! След всяка изсипана кофа казвах мислено на водата: „Върви по дяволите, щом не искаш да стоиш в нашата щерна“. Всяка кофа беше пълна с пленени дъждовни капки и аз си мислех колко добре щеше да бъде, ако можеше да се извадят първо най-лошите и размирни капки, за да се намали опасността. Джеджа остави кофата, за да си почине, и запали цигара. – Разбра ли – каза тя, като се приближи до баба. – На момичето на Чечо Каили поникнала брада. – Не думай! – каза баба. – Кълна се в очите си – продължи Джеджа. – Черна брада, да, като на мъжете. Затова баща ѝ не я пуска да излиза навън. Наострих уши. Познавах това момиче и наистина отдавна не бях я виждал по улиците. – Ох, Селфидже – въздъхна Джеджа, – тежко ни, тежко! Лош знак ни изпраща бог. Ето и този проклет потоп тази вечер. Като следеше с очи хубавата снаха на Назо, която се беше омъжила преди три седмици, Джеджа пошепна нещо на баба. Баба прехапа устни.   Приближих се да чуя, но Джеджа хвърли цигарата си и тръгна към щерната. – Колко ли е часът? – попита Мане Воцо. – Минава полунощ – отвърна баща ми. – Отивам да направя кафе – каза баба и ме взе със себе си. Докато се качвахме по стълбите, хлопна външната врата. – Идват и други – каза баба. Проточих врат през перилата и се опитах да видя кой беше дошъл, но не успях. Коридорът беше полутъмен и по стените се движеха като в несвяст страшни, издължени сенки.   Качихме се на третия кат. Баба запали огън в зимната стая. Легнах да спя. Навън бурята виеше, комините простенваха по покривите като живи и аз си мислех как под основите на нашата къща няма силна и сигурна земя, а тази черна, коварна вода на щерната.   Лоши времена, смутни времена, кумичке, проклето време е това. Смутни … смутни. Сънят ме унасяше под приятното къкрене на кафеничето, докато си спомнях откъслечни думи, чути тук-там от разговори на възрастните, с неуловим като водата смисъл.   Когато се събудих, къщата беше притихнала. Майка ми и баща ми спяха. Станах безшумно и погледнах часовника. Беше девет. Отидох в другата стая, но и баба спеше. За първи път по това време всички спяха. Бурята беше утихнала. Приближих до прозорците на голямата стая и погледнах навън. Небето бе високо и студено, покрито със сиви, неподвижни облаци. Водата, която през нощта измъкваха с кофи от щерната, навярно вече се бе изпарила и издигнала се високо при облаците, гледаше оттам намръщено и високомерно мокрите покриви и сивата земя.", "date": "2019.07.04", "title": "На 5 юли излиза ново българско издание на „Хроника на камък” от Исмаил Кадаре"}
{"url": "http://epicenter.bg/article/Tramp--Ako-nezakonnite-migranti-ne-sa-dovolni-ot-usloviyata-v-tsentrovete-za-zadarzhane--da-ne-idvat-/187222/7/96", "text": "Ако незаконните мигранти са недоволни от условията в центровете за задържане в Съединените щати, то трябва да им се каже да не идват тук, заяви американският президент Доналд Тръмп, цитиран от Франс прес и БТА.  Тръмп каза това след публикуването на доклад на американското министерство на вътрешната сигурност, в който се признава, че пренаселването и липсата на сигурност в няколко центрове за мигранти в Тексас създават риск за незаконните мигранти.  Според текста на доклада мигрантите нямат достъп до вода за къпане, топла храна и дрехи за смяна. В документа се отбелязва също, че задържането на мигрантите в центровете продължава дълго време.  \"Ако незаконните мигранти не са доволни от условията в центровете за задържане, просто им кажете да не идват. Така всички проблеми ще бъдат решени. Много от тези незаконно дошли чужденци сега живеят по-добре, отколкото са живели в местата, от които идват, и са в по-сигурни условия\", написа Тръмп в Туитър.  В граничната зона на Съединените щати с Мексико от месеци се наблюдава масово пристигане на мигранти от Централна Америка. През май 144 000 души са били арестувани и задържани, след като незаконно са преминали границата.  Повечето от тях искат да подадат молба за убежище, но в центровете за задържане не достига място - сходна е ситуацията и в центровете, където са настанявани непълнолетни и семейства.  Условията за живот в тези постройки са обект на критики през последните седмици от неправителствени организации и конгресмени от Демократическата партия.  Конгресменът Хоакин Кастро заяви в понеделник пред журналисти, че жени живеят в килии без течаща вода в център за мигранти в Ел Пасо, в южната част на щата Тексас.  Американският президент Доналд Тръмп превърна борбата срещу незаконната имиграция в свой приоритет и представя идващите от Централна Америка мигранти като заплаха за националната сигурност на Съединените щати.  Той често обвинява опонентите си от Демократическата партия, че възприемат твърде снизходителна позиция по въпроса заради отказа им да финансират граничната стена с Мексико, отбелязва Франс прес.  Мексиканските власти, които под натиска на Вашингтон приеха да засилят сигурността на северната си граница, \"се справят по-добре от демократите по въпроса с границата. Благодаря ти, Мексико!\", написа Тръмп в друга публикация в Туитър.  ", "date": "2019.07.04", "title": "Тръмп: Ако незаконните мигранти не са доволни от условията в центровете за задържане, да не идват!"}
{"url": "http://epicenter.bg/article/Megan-nakazva-rodnini--Ne-smyata-da-zapoznava-Archi-s-dyado-mu--za-da-go-predpazi/187220/10/100", "text": "Меган Маркъл, която стана майка преди близо два месеца, отказва да запознае наследника си с роднините си. Херцогинята на Съсекс не искала да допусне семейството си отново в живота си и се надявала така да успее да защити Арчи. Меган не мисли да запознава сина си с баща си Томас Маркъл или със сестра си Саманта Маркъл. Херцогинята на Съсекс не разговаря с баща си още от преди сватбата й с принц Хари. Меган игнорира и опитите на сестра си Саманта да се помири с нея. Херцогинята се чувствала предадена от своето семейство и не искала да поддържа никаква връзка с тях, пише „Mirror“. Източници близки до Меган твърдят, че тя станала изключително близка с принц Чарлз, след като се скарала с баща си. В него херцогинята виждала бащината фигура, която липсвала в живота й. „В живота на Меган в момента няма място за баща й и за неговото разширено семейство“, казва източник близък до двойката. Меган Маркъл искала да запази сина си от лошото влияние, което семейството й можело да му окаже. Според източниците шансът херцогинята на Съсекс да се сдобри със семейството си е „нулев“. Единственият член на семейството на Меган, който ще присъства в живота на Арчи, това е майката на херцогинята Дория Рангланд.  Меган се сближила с Чарлз, в когото виждала бащина фигура и вярвала, че той е „човек с принципи“. Бащата на Хари миналата година заведе херцогинята до олтара, след като баща й се разболя и не успя да присъства на сватбата й, предават от dailymail.co.uk., цитирани от Стандарт. Сега, покрай кръщенето на малкия Арчи, Меган се сближила още повече с принц Чарлз. Арчи ще бъде кръстен тази събота. Церемонията ще бъде в тесен кръг, само с най-близките на херцога и херцогинята на Съсекс.   Снимки от събитието ще бъдат публикувани в официалния профил на Меган и Хари в социалната мрежа.", "date": "2019.07.04", "title": "Меган наказва роднини! Не смята да запознава Арчи с дядо му, за да го предпази"}
{"url": "http://epicenter.bg/article/Tikvichki-s-domati-i-yaytsa-na-furna/187255/9/25", "text": "  4 тиквички  4 домати  1 връзка магданоз  1 връзка копър  4 скилидки чесън  100 мл. зехтин  сол  3 яйца  300 г кисело мляко  250 г сирене  Тиквичките се нарязват на филийки по дължина, а доматите - на колелца. Магданозът, копърът, чесънът, зехтинът и солта се поставят в блендер и се пасират до получаването на гъст сос.   В намаслена тавичка се подреждат ред тиквички, ред домати, парчета сирене и сместа от зелени подправки. Това се прави до изчерпване на количествата.   Ястието се пече в силна фурна около 40 минути, с след това се залива със смес от разбитите яйца и кисело мляко. Връща се обратно във фурната за още 20 минути.   Тиквичките с домати на фурна се поднасят топли, но и охладени са чудесни на вкус.", "date": "2019.07.04", "title": "Тиквички с домати и яйца на фурна"}
{"url": "http://epicenter.bg/article/Pamela-Andersan-vleze-v-bolnitsa-sled-nasilie-ot-bivshiya-y-/187223/10/100", "text": "52-годишната Памела Андерсън е влязла в болница след раздялата с приятеля си Адил Рами. През годините двамата приключваха връзката си на няколко пъти. След окончателната им раздяла секссимволът Андерсън разкри шокиращи подробности за футболиста, предаде Foxnews, цитиран от Нова.тв По думите й по време на една от караниците им Рами е стиснал ръката й толкова силно, че я е наранил сериозно. Красавицата публикува видео от болницата, на което се вижда как превързват ръката й.", "date": "2019.07.04", "title": "Памела Андерсън влезе в болница след насилие от бившия й (Снимка)"}
{"url": "http://epicenter.bg/article/Deyvid-i-Viktoriya-Bekam-praznuvat-20-godini-semeen-zhivot/187235/10/100", "text": "Днес една от най-силните и стилни двойки в света на шоубизнеса Давид и Виктория Бекъм празнува 20-та годишнина от сватбата си.   През тези 20 години неведнъж се появиха слухове за развод на Бекъм, за изневери и проблеми с алкохола. Всеки път изглеждаше, че това е краят. Въпреки това, двойката издържа на всички изпитания и за много хора се превърна в пример за подражание.   Дейвид Бекъм, футболист на Манчестър Юнайтед в средата на 90-те години, хареса една от вокалистките на групата \"Спайс Гърлс“, която преди това беше виждал само в клипове. Първата среща на футболиста и певицата се състоя на парти след един от мачовете.   На 4 юли 1999 г. влюбените си казаха \"да“ на луксозна сватба в Дъблин, на която присъстваха стотици звезди. Но главният гост бе четиримесечният Бруклин - първородният син на Дейвид и Виктория Бекъм. През 2002 г. Виктория роди втория си син на име Ромео.   Пет години след сватбата, през 2004 г., медиите писаха, че футболистът е изневерил на съпругата си с някоя си Ребека Лус. Тя дори направи официално изявление, надявайки се на бърз развод на двойката. Бекъм обаче не се разведоха, дори през 2005 г. се сдобиха с трети син, Круз. През 2007 г. Дейвид отново бе обвинен в прелюбодеяние, като му бе приписана връзка с Ирма Ничи, която, подобно на Ребека Лус, заяви, че е имала връзка с футболиста. Тогава Виктория, спасявайки ситуацията, заяви, че трудностите само укрепват семейството.   Четири години по-късно, през 2011 г., на Виктория и Дейвид Бекъм се роди дългоочакваната дъщеря, Харпър.   Сега семейството живее в Лондон с четирите си деца: Бруклин, Ромео, Круз и Харпър.   Макар че в последно време има много слухове за раздялата им, на фестивала в Гластънбъри Дейвид и Виктория, които обикновено не показват чувствата си един към друг публично, се прегръщаха и целуваха на концерта „Дъ Килърс“, а преди това се наслаждаваха на почивка в Севиля.", "date": "2019.07.04", "title": "Дейвид и Виктория Бекъм празнуват 20 години семеен живот"}
{"url": "http://epicenter.bg/article/Rodenata-dnes-Dzhina-Lolobridzhida--Lyubovta-e-nay-dobrata-kozmetika/187246/10/100", "text": "  Затова и едва ли ще ви учуди фактът, че преди да се отдаде на седмото изкуство и да се превърне в един от най-известните секссимволи на Европа, тя за малко да спечели титлата \"Мис Италия\". Малко не ѝ достига и става трета на конкурса, но няколко години по-късно е обявена за най-привлекателната жена на планетата. Но тя далеч не е просто едно хубаво лице. Джина е брилянтна актриса, което се доказва не само от ролите в ленти като \"Фанфан Лалето\" (1952) и \"Парижката Света Богородица\" (1956), но и от множеството награди, сред които \"Златен глобус\".    Около петдесетата си годишнина Джина постепенно се отказва от кариерата на актриса, защото, както разкрива самата тя, не намира роли, които да възбудят интереса ѝ. След като загърбва киното, се отдава на нови страсти. Тя посвещава голяма част от деня си на ваенето на скулптури и фотографията. Изящната дама успява да направи впечатляващи фотосесии на личности като Салвадор Дали и Пол Нюман.   Освен това Джина прави сензационно интервю с Фидел Кастро, което се превръща в една от най-обсъжданите теми в Европа за времето си.   Лолобриджида се жени само веднъж – за словенския доктор Милко Скович, но бракът им завършва с развод.   Защо актрисата не минава под венчилото отново, споделя самата тя: \"От многото знаменити мъже, който са ме обичали, нито един — подчертавам, нито един не ми е предложил брак. Защото в жената мъжете ценят не красотата, а покорството и смирението. Това аз не мога да им предложа.\"    \"Любовта е най-добрата козметика\"     \"Жената е със 7 години по-млада от това, в което я убеждават нейните приятелки, и с 5 години по-възрастна от това, в което я убеждават мъжете.\"     \"Човек остарява тогава, когато не се занимава с нищо. Аз съм винаги заета – снимам, правя скулптури, музицирам, слушам песента на птиците. Навярно в това е тайната на вечната младост.\"   \"Жената на 20 е като лед, на 30 се затопля, а на 40 е много гореща.\"   \"Правя това, което ми харесва. Просто нямам време за всичко\"   \"Жените по-лесно признават своите грешки, заради това ви се струва, че грешат по-често от мъжете.\"   \"В киното трябва да се показва сърцето, а не бюстът.\" Източник: woman.bg", "date": "2019.07.04", "title": "Родената днес Джина Лолобриджида: Любовта е най-добрата козметика"}
{"url": "http://epicenter.bg/article/Kuentin-Tarantino-obmislya-da-se-pensionira/187263/10/100", "text": "Куентин Тарантино призна, че е „достигнал края на пътя“ с режисьорската си кариера. Холивудската легенда обмисля да се оттегли от снимките на големи филмови продукции и е решил да се отдаде на писането на книги и театрални постановки.   Пред списание GQ Тарантино заяви: “Що се отнася до мащабните филмови продукции, мисля, че съм достигнал края на пътя. Мисля да се отдам на писането на книги и постановки за театъра, така че ще творя отново. Мисля че съм дал всичко, което мога на киното“.   Според запознати „Имало едно време в Холивуд“ може да бъде последния филм на режисьора и той дори не обмисля заснемането на десета лента.   Тарантино призна: „Ако бъде приет добре този филм, може би няма да направя 10-ти по ред. Може би ще прекратя кариерата си още сега. Може би ще спра докато съм още на върха. Ще видим“.   Според холивудската звезда Брад Пит, който участва в последния филм на Тарантино, режисьорът е съвсем сериозен в намерението си да се пенсионира.   Източник: БГНЕС", "date": "2019.07.04", "title": "Куентин Тарантино обмисля да се пенсионира"}
{"url": "http://epicenter.bg/article/Andrey-Novakov-e-izbran-za-koordinator-v-Komisiyata-po-regionalno-razvitie-na-EP-/187217/2/0", "text": "Андрей Новаков, евродепутат от ГЕРБ/ЕНП, бе избран за координатор на Групата на ЕНП в Комисията по регионално развитие на Европейския парламент (ЕП). Гласуването бе проведено късно снощи в Страсбург, където той получи подкрепа на евродепутати от Германия, Австрия, Испания, Холандия, Белгия, Португалия, Полша, Гърция, Унгария, Румъния, Словения и Чехия, съобщават от пресцентъра на ГЕРБ.  „Нито България е малка, нито считам, че е безгласна сред другите в Съюза. Продължаваме да доказваме това всеки ден. Мисията ми е да имаме по-силна позиция в преговорите за бъдещето на кохезионната политика.“, заяви Новаков след обявяването на резултатите от гласуването.  През изминалия мандат на ЕП Новаков бе заместник-координатор и също така бе назначен за преговарящ по бюджета и правилата за кохезионната политика в Европейския съюз (ЕС) след 2021 г.  От тази позиция евродепутатът успя да получи одобрението на ЕП за увеличение бюджета на страната ни с около 3.4 млрд. лв.   Българските евродепутати, които ще работят в комисиите и подкомисиите, са разпределени, както следва: Асим Адемов (ГЕРБ/Европейска народна партия) - комисия по култура и образование; Александър Йорданов (СДС/ЕНП) - комисия по външни работи; Атидже Алиева-Вели (ДПС/\"Обнови Европа\") - комисия по заетост и социални въпроси; Ангел Джамбазки (ВМРО/Европейски консерватори и реформисти) - комисия по правни въпроси; Андрей Ковачев (ГЕРБ/ЕНП) - комисия по вътрешния пазар и защита на потребителите; Андрей Новаков (ГЕРБ/ЕНП) - комисия по регионално развитие; Андрей Слабаков (ВМРО/Европейски консерватори и реформисти) - комисия по култура и образование; Иво Христов (БСП/Социалисти и демократи) - комисия по промишленост, изследвания и енергетика; Илхан Кючюк (ДПС/\"Обнови Европа\") - комисия по външни работи; Искра Михайлова (ДПС/\"Обнови Европа\") - комисия по промишленост, изследвания и енергетика; Ева Майдел (ГЕРБ/ЕНП) - комисия по промишленост, изследвания и енергетика; Елена Йончева (БСП/Социалисти и демократи) - комисия по граждански свободи, правосъдие и вътрешни работи, както и подкомисия по сигурност и отбрана; Емил Радев (ГЕРБ/ЕНП) - комисия по граждански свободи, правосъдие и вътрешни работи, както и комисия по петиции; Радан Кънев (ДСБ/ЕНП) - комисия по заетост и социални въпроси, както и комисия по петиции; Петър Витанов (БСП/Социалисти и демократи) - комисия по транспорт и туризъм; Сергей Станишев (БСП/Социалисти и демократи) - комисия по външни работи; Цветелина Пенкова (БСП/Социалисти и демократи) - комисия по бюджетен контрол, както и комисия по регионално развитие, предаде БТА.    ", "date": "2019.07.04", "title": "Андрей Новаков е избран за координатор в Комисията по регионално развитие на ЕП "}
{"url": "http://epicenter.bg/article/Georgi-Gyokov--S-namalyavaneto-na-subsidiyata-GERB-iska-da-si-osiguri-sluzhebna-pobeda-na-mestnite-izbo/187219/2/0", "text": "\"Управляващите целят не съобразяване с народното мнение за намаляване на субсидиите, а използването му за лични цели - осигуряване на служебна победа на ГЕРБ на местните избори\". Това заяви в ефира на БСТВ народният представител от ПГ на \"БСП за България\" Георги Гьоков.   По думите му ГЕРБ претендират, че се съобразяват с желанията на народа и резултатите от референдума, който обаче е бил преди 3 години.   Според него това повдига няколко въпроса: Защо 3 години по-късно някой се сети, че трябва да се намаляват субсидиите? Защо един водещ на едно предаване, който има политически амбиции, се сети чак през 2019 г. за надзетите субсидии и повдигна точно сега въпроса? Защо и прокуратурата сега се сети след 2 години? Георги Гьоков обясни, че въпросът със субсидиите стои на вниманието на парламента и на българското общество от доста време, но дали ще влезе днес в пленарна зала или отново ще бъде отложен зависи от волята на мнозинството. \"Преговорите им протекоха малко тайно и задкулисно по различни стаи в парламента. БСП въобще не беше поканена на тези разговори, въпреки че ние първи инициирахме покани до парламентарните групи за разговор на тази тема\", подчерта той.   Социалистът обясни, че вчера е минал този разговор в малката и голямата коалиции, но управляващите са излязли от тези преговори пак необединени. \"Има вероятност под натика на мнозинството да бъде прието внесеното от тях за първа точка днес предложение за 1 лев субсидия, без дебати и да е изказано всичко по темата\", коментира той. По думите му тази тема е важна за българската демокрация, за съществуването на партиите, за политическия живот у нас.   \"ГЕРБ нямат намерение да проведат такъв дебат, а отново да използват темата в своя полза като поставят на колене всички останали партии и то в навечерието на местните избори\", каза Гьоков. Той подчерта, че тези избори ще бъдат изключително важни за българските граждани и за страната ни.   Според него, оставяйки без субсидии всички други партии и знаейки как ГЕРБ се финансират, за средствата от субсидиите им, натрупани в банките, те няма да имат проблем с явяването на изборите. \"Това няма да е така за другите партии, включително и за БСП, като основна опозиционна партия, която се финансира основно от субсидията. При тези условия останалите партии, освен ГЕРБ, няма как да се явят в пълна кондиция на изборите при това положение\", обясни социалистът.   Гьоков подчерта, че БСП изпълнява поетите си ангажименти и е внесла предложение за намаляване на ДДС за лекарствата. По думите му това предложение би довело до глътка въздух за много хора, раздвижване на икономиката и не вижда причина за категоричния отказ на управляващите да го подкрепят.   Като друго предложение на левицата той посочи всички пенсии до 2016 г. да бъдат преизчислени със средноосигурителния доход за 2015г. По думите му това би довело до 25-30% увеличение на пенсиите. Гьоков подчерта, че БСП държи и на мнението си за смяна на статута на болниците от търговски дружества на лечебни заведения. По думите му тази нужда се доказва и от тежкото състоянието на болници като тези във Видин, Враца и Монтана.    ", "date": "2019.07.04", "title": "Георги Гьоков: С намаляването на субсидията ГЕРБ иска да си осигури служебна победа на местния вот!"}
{"url": "http://epicenter.bg/article/Ostar-spor-v-parlamenta-za-subsidiite--Deputat-ot-GERB-kam-BSP--Partiyata-vi-falira--/187229/2/48", "text": "Никой от лявата страна на залата не иска, не може и не признава, че БСП е фалирала. Винаги, когато идвахте на власт, държавата фалираше. Сега ви е много трудно да признаете, че вие и вашата лидерка се упражнявахте в полето на популизма върху това какви заплати получават народните представители. Днес имаме внесено принципно предложение и можете да го подкрепите или не. Това каза народният представител от ГЕРБ Маноил Манев от трибуната на Народното събрание по време на дебатите за намаляването на партийните субсидии, предаде Новини.бг.  „Ако намерите теза, оборваща твърденията ми, мога да се извиня. Само че няма такава“, добави депутатът от ГЕРБ.  „Вие предлагате да заметем под килима темата, а тя е проста, че българските граждани имат различно от нашето виждане за финансирането на политическите партии. Единствено г-н Борисов и неговата партия направиха предложение как това да се реши“, припомни Манев.  „Опасенията ви, че сега ще продаваме партиите, са странни. Каква теза е това, колеги? Ние в правова държава ли живеем? Когато законът казва, че не можеш да бъдеш финансиран от престъпна дейност и да харчиш такива пари, не го правиш. Как може дори да го допускате?“, възмути се Маноил Манев.  „Лъжете, че БСП е фалирала, за което ще си носите отговорност“, заяви в отговор Филип Попов от БСП.  Той попита кой е дал право на ГЕРБ да печелят от лихвите на депозита на държавната си субсидия или как може премиерът Бойко Борисов да кара служебния си джип и да раздава пари, за да печели избори.  „Няма как една партия да фалира, тя не е търговско дружество. Ние сме събрани от идеи, те няма как да фалират. Но това вие не го разбирате“, каза от своя страна зам.-председателят на ПГ на \"БСП за България\" Георги Свиленски.  „Партията си прави бюджета в рамката на годината, извършва дейността си и се явява на избори. Партията ви влезе в политиката с два заложени апартамента, но други излязоха с по десет. Говорите за морал, но обяснете на българските граждани, как става това“, призова депутатът от БСП.  В отговор бе предложено да се сравнят икономическите показатели на правителствата на БСП и ГЕРБ.  Манев бе категоричен, че една партия може да фалира и даде пример: „Когато имаш да даваш едни пари на държавата и нямаш откъде да ги дадеш, тогава си фалираш. Популизмът по тази тема получи своя връх днес в ляво. Забравихте ли предаванията с едни социално слаби хора, които не помнели дали са давали едни пари. имаме предложение, чухме вашите опити да го замажете. Вие нямате нищо, дори пари нямате“.  ", "date": "2019.07.04", "title": "Остър спор в парламента за субсидиите! Депутат от ГЕРБ към БСП: Партията ви фалира! "}
{"url": "http://epicenter.bg/article/Georgi-Markov--Tryabva-finansova-dieta-za-partiite--podkrepyam-Borisov-za-1-lev-subsidiya-/187230/2/48", "text": "Трябва финансова диета за партиите. Това каза народният представител от ПГ на ГЕРБ Георги Марков по време на дебата за намаляване на партийната субсидия от 11 лв. на 1 лв. за действително получен глас, предаде репортер на Агенция „Фокус“.  Марков посочи, че при съставянето на новата Конституция не е предвиден конституционен текст, който да задължи държавата да финансира партиите.  „Не е пропуск на Великото народно събрание. Всички по-възрастни колеги от всички партии си спомнят 1990-1991 г. Да кажеш, че държавата ще хрантути партиите, да си го помислиш дори, беше край на Великото народно събрание“, каза още Марков.  „Защо тогава без субсидии имаше интерес към партиите? Те бяха силни. Имаше голяма активност и защо след това при другите следващи вотове със субсидии партиите са слаби? Защо днес нито една партия без държавните субсидии не може да си помисли да вземе 2 млн. гласа. Нито една партия днес, въпреки субсидиите не може да помисли за 1,5 млн. гласа. Защо ние трябва да хрантутим партиите?“, попита още Марков.  „Не искам да хрантутя с моите данъци партията ДСБ, която уби СДС“, подчерта още Марков.  По думите му някой ще каже, че през 90-те години на миналия век периодът е бил романтичен.  „А сега защо не е романтичен? Нали сме членове на ЕС, членове на НАТО. Да запеем дружна песен, ама няма муза в композиторите. Няма муза в изпълнителите. Защо няма муза, въпреки държавните субсидии? Това е големият въпрос. За това аз подкрепям предложението на Борисов – трябва финансова диета“, обясни още Марков.  ", "date": "2019.07.04", "title": "Георги Марков: Трябва финансова диета за партиите, подкрепям Борисов за 1 лев субсидия!"}
{"url": "http://epicenter.bg/article/Krum-Zarkov-kam-GERB--Machkate-/187233/2/0", "text": "„Не само започнахте състезание към дъното, вие сте на път да го спечелите. Не говоря за цифрите,  а за начина, по който водите дебати и налагате решения. Дебатът за субсидията ще завърши така, както започна –скандално, с повече недоизказано, отколкото казано. Колкото и да се говори по този въпрос през последните седмици –  нищо не се каза по същество. Ако това беше целта ви - публичната дискусия да бъде ангажирана с темата за партийните пари, а не със сериозните теми на българското общество – успяхте.“  Това заяви зам.-председателят на ПГ на „БСП за България“ Крум Зарков от парламентарната трибуна по време на дебатите за промяна на партийните субсидии.  По думите му управляващите остават слепи и глухи за онези, които протестират. Депутатите от левицата възразиха остро по време на обсъждането на проектозакона срещу намеренията партийната субсидия да бъде орязана дръстично - до 1 лв. на глас. „Наказвате тези, които са по-слаби, за да укрепите тези, които са по-силни. Точно както строителят и инвеститор на Черноморието е защитен от закона, а човекът с палатката – не, точно така големите и силни партии и тези, които са във властта, имат пари, а тези, които се борят за обществено внимание, пари – няма да имат. Това е идеята на този закон“, категоричен бе Зарков.  Той подчерта, че всички партии са проспали един референдум и това е грях, който тепърва ще тежи.  Социалистът изтъкна, че публичният дебат, който е поведен през последните седмици, не отговаря на елементарните условия за сериозността на въпроса, който се разглежда.  „Олигарсите няма да станат министри на заплати, те ще си ги напазаруват, този път официално. Най-страшното е, че няма човек в залата, който да не знае какво точно се случва. ДПС считат, че като играят тази игра, ще ни надхитрят. Ще пуснат нещо, което знаят, че е неправилно, както са го заявявали нееднократно, за да просъществува пробив на друго място. Другите ще гласуват, защото така мислят отдавна, а трети - защото отдавна са загубили дори мисълта, че имат собствена воля. В крайна сметка – цялата политическа система и целият български народ ще плати този 1 лев и ще го плати с рестото. Това е пътят към дъното, пътят на отричане на политическия плурализъм“, заключи Зарков.    „Никога не се е отстъпвало от принципа на централно субсидиране на партиите, откакто съществува, защото то е щит. Когато махаш публичното финансиране, отваряш вратата за частното, а от това се отварят много въпроси, свързани с функционирането на партиите, определянето на листите и много други”, категоричен бе народният представител Пенчо Милков. Той коментира, че финансирането трябва да бъде обвързано с броя на гласовете, които партията е получила и начините, по които разходва средствата си. „Отново ГЕРБ и ДПС предлагат решение, което ще одобрят взаимно. Спойващият интерес между двете партии е бизнес интересът. Новата коалиция ГЕРБ и ДПС е базирана на бизнес интересите, това е новата бизнес коалиция”, заяви Милков. Той каза още, че това което се случва в парламента днес, е вредно и призова колегите си да гласуват против намаляването на субсидията на 1 лев за глас.       „Днес обсъждаме намаляването на партийните субсидии, защото ГЕРБ са лицемери и две години не си спомниха за референдума за размера на субсидиите на партиите. Припомниха си волята на гражданите, след като бе установено, че в министерство на финансите е извършено прeстъпление, премиерът първосигнално реши, че субсидиите трябва да бъдат намалени”. Това заяви народният представител от ПГ на „БСП за България” Иван Иванов от парламентарната трибуна. Той коментира, че  управляващите за съжаление не са разбрали исканията на хората, изразени чрез референдума. „Тогава българите казаха на политиците или да влязат в релси, или ще бъдат изметени. Днес ще гласуваме текстове, които не са съгласувани с обществото и партиите, защото никой от мнозинството не поиска да чуе- защо хората искат субсидията на партиите да  бъде намалена”, категоричен бе социалистът. Иван Иванов бе категоричен, че целта на намаляването на субсидиите на 1 лев за глас е не да се отговори на исканията на хората, а ГЕРБ да решат вътрешните си проблеми и да се разправят с опозицията, която почти ги бутна от власт.         „В момента се занимаваме с публично самоомерзение на всичко онова, което народът нарича политическа класа. Едно от основанията тази прослойка да бъде мразена са такива мероприятия като това, което правим в момента. Причината за това е – съвременният политически живот, воден натрапчиво към популизма. В момента се опитваме да надминем всички възможните граници на популизма. Имам проблем с популизма – той представлява постоянно отклоняване от реалната тематика. Реалната тематика са изключително ниските доходи, сриващото се здравеопазване, социалната система, която е на издъхване. Това са реалните проблеми“, категоричен бе зам.-председателят ПГ на „БСП за България“ Антон Кутев.       „Това, което обсъждаме,  не е изменение на Закона за държавния бюджет, а закон за убийството на демокрацията и плурализма в България. Това е и закон за връщане на мутренските времена в България, даващ старт на публичната продан на партиите, узаконяващ корупцията, който отваря широко вратите за чуждо влияние, който унищожава националната сигурност”, категоричен бе секретарят на ПГ на „БСП за България” Филип Попов. Той добави, че демокрацията не е даденост, а постижение, достигнато с множество стъпки, една от които е прозрачното държавно финансиране на партиите. „С намаляването на субсидията Народното събрание ще се превърне в общо събрание на частните интереси в България, а Министерски съвет може би ще стане борд на директорите. Честито, сложихте България официално на сергията за продан”, обърна се Попов към управляващите.    „Повече от седмица лъжете, че ще направите обществено обсъждане и консултации за размера на партийните субсидии. Нищо такова не се случи до момента. Единствените консултации бяха с колегите от ДПС”. Това каза секретарят на ПГ на „БСП за България” Филип Попов от парламентарната трибуна. Попов се обърна към управляващите и заяви, че това показва най-малко несериозното им и неадекватно отношение. Той добави, че освен опозицията, и  над 20 НПО искат дебат и публичност по тази тема.  „Вчера, в 10.30 ч., в деловодството на парламента, са заведени законопроектите, свързани с промяната в бюджета. Оттогава не са изминали 24 часа  и влизането им за обсъждане в пленарна зала нарушават правилника”, коментира още Филип Попов.    „Темата за размера на субсидиите на партиите е от изключителна важност и затова не разбираме кое налага това бързане”, каза зам.-председателят на ПГ на „БСП за България” Драгомир Стойнев. Той коментира, че  на председателски съвет в парламента тази точка не е била включена в дневния ред и попита какво се  е променило от вчера до днес. „В  обществото предстои огромно разделение и е съвсем нормално тази точка да бъде обсъдена, а не вкарана в последния момент, силово,  защото с нея се иска промяна на политическата система в България. Това не е демократично. Сега вие сте силни, но животът е едно колело и се надявам, че ние няма да подхождаме по този начин”, заяви Драгомир Стойнев.     „Мнозинството изключително удобно се заиграва с референдума за намаляване на субсидиите на партиите, но тези 2,5 млн. българи дадоха гласа си против съществуващото лицемерие на управляващите тогава и днес – ГЕРБ”. Категорична бе зам.-председателят на ПГ на „БСП за България” Весела Лечева. Тя се обърна към управляващите и заяви, че с намаляването на субсидиите ще намалят напрежението сред обществото, но няма да решат проблемите, свързани с бедността и корупцията. „Каква е целта на управляващите? Единствената им цел е служебна победа на местните избори и заради това ще зачеркнат дългогодишен опит и демокрацията, към която България се стреми вече 30 години”, заяви Весела Лечева.       „Въвеждането на държавните субсидии за политическите партии в Европа е резултат от преодоляването на класовия конфликт в Европа. До средата на 20 век партиите в Европа са класови. Всяка партия изразява интересите на определена класа, определена обществена прослойка. Десетилетия са необходими на социалистите и социалдемократите, за да влязат в народното събрание. Те не са разчитали на държавни субсидии, но са имали подкрепата на класата, която стои зад тях. Партиите имат своите социални корени и те могат да минат и без държавни субсидии, но въпросът е –какви са последствията“. Това заяви народният представител от ПГ на „БСП за България“ Валери Жаблянов от трибуната на Народното събрание. По думите му държавната субсидия дава възможност в съвременната либерална демокрация  партията да се откъсне от тесни класови  обвързаности и да бъде изразител на по-широки интереси, а целта е да се излезе от онова състояние на обществото – всеки срещу всеки.  „Днес, с тези предложения, посоката може да бъде само една – всяка партия при нейната класа, да се окопае в класата си. Когато обсъждаме държавни изменения, трябва да намерим тази пресечна точка между частния и обществения интерес, така че да не се стига до исторически сблъсъци, на които, макар да не сме били свидетели, са се състояли“, заключи Жаблянов.    ", "date": "2019.07.04", "title": "Крум Зарков към ГЕРБ: Ще стане така - пари ще имат само тези, които са на власт, по-слабите - не!"}
{"url": "http://epicenter.bg/article/Korneliya-Ninova--S-namalyavaneto-na-subsidiite-se-posyaga-na-ustoite-na-darzhavnostta--/187234/2/48", "text": "С 1 лв. субсидия умишлено се пуска бизнесът в политическия живот - за пръв път ще се приеме закон, срещу който са всички парламентарни партии. Това каза лидерът на БСП Корнелия Нинова по време на дебата за намаляване на партийната субсидия от 11 лв. на 1 лв. за действително получен глас, предаде репортер на Агенция „Фокус“. Нинова призова това да да се реши въпросът с намаляването на субсидиите.  \"Можем да го направим - има решение, стига да има разум. Ако няма, вие приемате това, което искате, и политическият живот отива в изключително лоша посока\", каза още Нинова.  „В тази зала са приемани много закони. Поне откакто аз съм в парламента, ми се струва, че за пръв път в залата се разсъждава, дебатира и ще се приеме закон, срещу който са всички парламентарни партии“, поясни Нинов.  „Вижте си позициите и разберете, че всички парламентарно представени партии се изказаха против намаляването на субсидията от 11 лв. Това е прецедент в българския парламент. Защо тогава този закон ще бъде приет? Никой не го иска, я ще мине. Обяснението е \"защото народът го иска\". Уважаеми колеги, позволете да изразя мнението, че не ви вярвам. Не ви е това мотивът. Защото близо 2 млн. българи искат да им бъдат преизчислени пенсиите, но вие не го правите“, заяви лидерът на БСП.  „Всички колеги от ГЕРБ днес опровергахте г-н Борисов, изглежда аз съм единствената, която ще го цитира и подкрепя. Зададохте въпроси, че олигарсите ще управляват партиите. Кой го е казал? Бойко Борисов и аз го подкрепям“, каза още Нинова.  „Събрали сме се тук да градим държава, да поддържаме правов, конституционен ред. А какво правим - надцакваме се по популизъм. Признавате, че бизнесът ще превземе партиите и въпреки това ще го направите. Явно не е, защото народът го иска. В други случаи не се съобразявате с народа. Може би, защото умишлено искате да пуснете бизнеса в политическия живот. Тук ще ви изтъкна едно противоречие. Само преди два месеца обяснявахте на нас и на българския народ, че трябва да се опростят задълженията на Мюфтийството и да им се спре външното финансиране. С кои аргументи днес отваряте външното финансиране за партиите и няма ли да бъде това влияние на чужди интереси в България през най-високата класа – политическата, която взима решения, която трябва да гарантира суверенитета? Не си слушате премиера и това е“, допълни Корнелия Нинова.  „Част съм от този процес вече три години. Първо беше морковът – влезте с нас в управлението и вземете постове и пари. Отказахме ви. Второ беше тоягата - бой, клевети и обиди. И тогава не успяхте да смачкате опозицията. Сега сте решили с финансово наказание да унищожите опозицията. Големият въпрос не е за БСП. Днес БСП е опозиция, утре ще сте вие. Въпросът е, че пипате устоите на държавността, на правовата държава и на Конституцията“, каза още Нинова.  По думите ѝ с това няма да се реши най-важният въпрос – задкулисието и паралелната държава, които се увеличават с тези промени.          ", "date": "2019.07.04", "title": "Корнелия Нинова: С намаляването на субсидиите се посяга на устоите на държавността!"}
{"url": "http://epicenter.bg/article/Daritkova--BSP-sa-v-isteriya--kato-istinski-matrosovtsi-branyat-partiynata-subsidiya-ot-11-lv-/187236/2/0", "text": "БСП като истински матросовци бранят партийната субсидия от 11 лв. и това е фактът, който ще стане известен на всички български граждани. Това каза председателят на ПГ на ГЕРБ д-р Даниела Дариткова в лично обяснение след изказването на лидера на БСП Корнелия Нинова за партийните субсидии, предаде репортер на Агенция \"Фокус\".  \"Виждам, че градусът на напрежението нараства. Колегите от опозицията са почти в истерия. Моля да се успокоите и да запазите самообладание. Дадохме ви възможност да изкажете всички аргументи, макар и някои от които да нямат никакво отношение към днешния дебат. Г-жо Нинова, имам вашето писмо и то е публично, в което ни поканихте да обсъдим размера на субсидията\", заяви Дариткова от парламентарната трибуна.  \"Какво значи да обсъдим? Трябваше да направите конкретни предложения, да се възползвате от законодателната процедура и тогава да започнем прозрачно обсъждане на вашите предложения. Не само че не направихте такива, когато ни поканихте, но и впоследствие не направихте никакви предложения. Сега тук като истински матросовци браните партийната субсидия от 11 лв. и това е фактът, който ще стане известен на всички български граждани\", подчерта д-р Дариткова.  По думите ѝ БСП не може да се справи с 11 лв., защото неразумно и нелогично е изхарчила субсидията си  ", "date": "2019.07.04", "title": "Дариткова: БСП са в истерия, като истински матросовци бранят партийната субсидия от 11 лв "}
{"url": "http://epicenter.bg/article/Volen-Siderov--Ataka--Nashata-partiya-shte-glasuva-v-podkrepa-na-predlozhenieto-na-Ministerski-savet-za-1/187237/2/0", "text": "Разнобоят в \"Обединени патриоти\" по темата за партийното финансиране лъсна по време на дебатите в парламента. Макар и не в острия вид, в който обикновено се проявява. Народните представители обсъждат на второ четене дали да намалят партийната субсидия от 11 лв. на 1 лв. за действително получен глас.   \"Нашата партия ще гласува в подкрепа на предложението на Министерски съвет за 1 лв. субсидия\", каза лидерът на \"Атака\" Волен от парламентарната трибуна, цитиран от „Фокус“. Вчера организационният секретар на ВМРО Юлиан Ангелов заяви, че въпросът още не е решен. И предположи, че до края на месеца ще има предложения от различните политически сили. Лидерът на НФСБ Валери Симеонов пък отсече - също вчера, че при такава промяна в позициите на ГЕРБ, няма нужда от консултации.   Днес сутринта управляващите се наложиха и със 124 гласа „за“ при 82 „против“ вкараха точката за намаляване на партийните субсидии в дневния си ред. Измененията са заложени в Закона за държавния бюджет за 2019 г.    От трибуната Волен Сидеров посочи, че партията му е работила от 2005 г. до 2009 г. без субсидия. „Днес какво обсъждаме - да няма субсидии или те да са 1 лв. на глас. Защо се стигна до там? Много просто - 2,5 млн. българи гласуваха това да стане. Не можем да ги пренебрегнем“, каза Сидеров. „Така се случи, че партия \"Атака\" не взе властта и не управлява. Няма как да се сърдя на собствения си народ. Днес ние трябва да отговорим на въпроса защо хората в България не искат партиите да получават нито един лев“, коментира още Сидеров.   На 21 юни поради липса на доклад за второ четене промените в Закона за държавния бюджет за 2019 г. за намаляване на партийната субсидия отпаднаха от дневния ред на парламент, припомня \"Фокус\". Тогава това предложение направи председателстващият заседанието Емил Христов от ГЕРБ. След това на 25 юни се състоя среща на управляващата коалиция в Министерски съвет и стана ясно, че „Обединени патриоти“ ще инициират консултации с политическите сили в Народното събрание за партийните субсидии. Разговорите се проведоха едва на 3 юли, но до консенсус за 1 лв. партийна субсидия стигнаха само ГЕРБ и \"Атака\".   От Воля също са съгласни размерът на държавното финансиране да бъде един лев за получен глас и ще подкрепят актуализацията. НФСБ и ВМРО също смятат, че парите трябва да бъдат намалени, но според тях един лев не е достатъчен и трябва да се търси оптималният вариант. БСП са категорично против субсидия от един лев. ДПС предложи 0 лв. и неограничено финансиране на партиите от бизнеса.  ", "date": "2019.07.04", "title": "Волен Сидеров: \"Атака\" подкрепи предложението на Министерски съвет за 1 лв. субсидия"}
{"url": "http://epicenter.bg/article/SASht-na-4-yuli--Rech-na-lyubimiya-prezident--voenen-parad--iztrebiteli-i-zarya/187208/7/0", "text": "Ще имаме едно от най-големите събирания в историята на Вашингтон на 4 юли, с голяма заря, забавление и обръщение от вашия любим президент - аз! Това обяви президентът в Туитър за посрещането на националния празник на САЩ - 4 юли.   Както Тръмп пожела, ще има и демонстрация на американска военна техника - танкове пред мемориала на Линкълн и бойни самолети в небето.  Най-хубавите места за зрелището са запазени за около хиляда ВИП-гости.  Ще има \"самолети над главите, най-добрите изтребители в света\" и \"ще имаме танкове, разположени отвън\", похвали се Тръмп.  Противниците критикуваха президента на САЩ, че се поставя в центъра на Деня на независимостта в четвъртък, като планира реч от стъпалата на Мемориала на Линкълн в Националния мол във Вашингтон.   Днес СЩ чества 243-тата годишнина от подписването на Декларацията на Независимоста!", "date": "2019.07.04", "title": "САЩ на 4 юли: Реч на любимия президент, военен парад, изтребители и заря"}
{"url": "http://epicenter.bg/article/Moskva--Svrahsekretnata-podvodnitsa--v-koyato-14-dushi-zaginaha-pri-pozhar--e-yadrena-/187224/7/97", "text": "Свръхсекретната руска подводница, в която при пожар загинаха 14 моряци, е ядрена, става ясно от съобщение на сайта на Кремъл за разговор между президента Владимир Путин и министъра на отбраната Сергей Шойгу.  Президентът се интересува докъде е стигнала работата в Североморск, където е откарана авариралата подводница. Шойгу докладва, че работата е организирана, създаден е щаб, привлечени са конструкторите на подводницата, оценява се обемът и сроковете на ремонта и възстановяването на подводния съд.  Пожарът е избухнал в акумулаторния отсек на подводницата, след което се е разпространил.  Путин се интересува и в какво състояние е ядрената енергийна установка на подводницата.  Шойгу докладва, че ядренят отсек е напълно изолиран и безлюден. Екипажът е предприел всички действия за защита на ядрения блок, а реакторът е в напълно работоспособно състояние. Според него това дава надежди за кратки срокове за пълно възстановяване на подводницата.  Специална група работи поотделно с всяко от семействата на загиналите моряци, докладва още министърът на отбраната.  \"В съответствие с вашето поръчение, естествено ще им бъде оказана всякакава необходима помощ. Това включва и получаването на подобаващо образование от децата им, и, разбира се, средства за достойно съществуване. Семействата, в които има непълнолетни деца, ще бъдат подпомагани със средствата, които са получавали съпрузите им\", уверява Шойгу.  В заключение Владимир Путин поръчва на министър Шойгу да представи екипажа на подводницата за удостояване с държавни награди.   ", "date": "2019.07.04", "title": "Москва: Свръхсекретната подводница, в която 14 души загинаха при пожар, е ядрена "}
{"url": "http://epicenter.bg/article/Demografska-katastrofa--Edno-novorodeno-balgarche-na-vseki-trima-pochinali-/187238/2/0", "text": "Отрицателният прираст в България добива застрашаващи размери, сочи статистика на Националния център по обществено здраве и анализи, предаде репортер на БГНЕС.  Само за първите три месеца на годината починалите българи са близо 29 хиляди души. Най-голяма като абсолютна стойност е смъртността в столицата, където в последния им път са изпратени 5230 българи. Втори по смъртност град е Пловдив, където с живота са се разделили 2884 души, а на трето място се нарежда Варна, където са извършени 2087 погребения.  Смъртността в Хасково, Стара Загора и Благоевград също е много висока спрямо броя на населението – в тези градове умират по около 300 души всеки месец  Разликата между починалите и новородените е особено стряскаща в градове като Видин – където на 452 починали са тримесечието са се родили едва 59 деца; в Перник – където има 428 погребения и 97 раждания; в Смолян – където на 97 новородени се падат по 405 починали; и в Разград – където за тримесечието са се родили 74 бебета, и са починали 484 души.  Общо за първите три месеца на годината са се родили близо 13 хиляди бебета, като традиционно най-висока раждаемост има в столицата – 3497. На второ място отново е Пловдив с 1578 нови бебета, и на трето – Варна с 1074 новородени. Отново традиционно ниска е раждаемостта във Видин, Перник, Ямбол, Смолян, и София област, където месечно се раждат под 70 деца.  Анализът сочи още, че за първите три месеца са починали 69 бебета до 1-годишна възраст, и са регистрирани 63 мъртвородени деца. Стара Загора е с впечатляващо високо ниво на мъртви новородени – цели 9 за тримесечието. За сравнение в двумилионна София са родени едва 11 такива бебета.", "date": "2019.07.04", "title": "Демографска катастрофа! Едно новородено българче на всеки трима починали "}
{"url": "http://epicenter.bg/article/119-deputati-namaliha-subsidiyata-na-1-lv-/187240/2/0", "text": "След бурни дебати в пленарната зала управляващите се наложиха и със 119 гласа \"за\" намалиха партийната субсидия от 11 на 1 лв. на действителен глас. Това стана с промяна в Закона за държавния бюджет, одобрена на второ четене. Измененията не просто бяха вкарани от управляващите в дневния ред на парламента, но и разгледани като точка първа, въпреки намередията да има широки консултации.   Депутатите, подкрепили промяната, заложена в закона за държавния бюджет, бяха от ГЕРБ, \"Обединени патриоти\" и Воля. 71 народни представители гласуваха против - от БСП и един от \"Обединени патриоти\", а 16 се въздържаха.   Между двете четения депутатите отхвърлиха предложение на ДПС партийната субсидия да бъде 0 лв. за действително получен глас, съобщи \"Фокус\". Не бе прието и предложението на ВМРО за размер на субсидията за парламентарна дейност в размер на 1 500 000 лв. годишно.   Темата за партийното финансиране бе вкарана неочаквано в обществения дебат лично от премиера и лидер на ГЕРБ Бойко Борисов две години след референдума по въпроса, иницииран от Слави Трифонов.   На 6 юни Борисов се появи изненадващо в парламента и обяви, че правителството внася проект за промяна във финансирането на партиите.   Малко по-рано - на 20 май, в \"Шоуто на Слави\" е изнесена информация, че партиите са получили повече пари от държавата от тези, които би трябвало да вземат. Партийната субсидия е трябвало да бъде 32 128 844 лв., но вместо това в бюджета е предвидена и реално изплатена субсидия от 38 684 384 лв. Това е с 6 519 540 лв. повече, информират от екипа шоуто.     На 6 ноември заедно с изборите за президент се проведе и национален референдум. В него гражданите бяха призовани да отговорят на следните въпроси:            ", "date": "2019.07.04", "title": "Окончателно! 119 депутати намалиха субсидията на 1 лв."}
{"url": "http://epicenter.bg/article/Kaloyan-Pargov-shte-vzeme-uchastie-v-yubileyna-balgaro-ruska-konferentsiya/187241/2/0", "text": "На 5 юли лидерът на БСП - София Калоян Паргов ще вземе участие в юбилейна българо-руска конференция на тема „България – Русия. 140 години дипломатически отношения: история, състояние, перспективи“. Това съобщиха от пресцентъра на \"Леге\" 10. Форумът ще се проведе от 10.00 часа в Голямата зала на Българската академия на науките (ул. „15 ноември“ №1).", "date": "2019.07.04", "title": "Калоян Паргов ще вземе участие в юбилейна българо-руска конференция"}
{"url": "http://epicenter.bg/article/Sasho-Dikov-razbi-na-puh-i-prah-rakovodstvoto-na-BNT--Po-vreme-na--quot-Apartamentgeyt-quot--se-zanimavahte-s-u/187244/2/0", "text": "БНТ се намира в плачевно състояние. Телевизията е в ужасяваща криза. Това заяви Сашо Диков по време на изслушванията пред Съвета за електронни медии (СEМ) за избора на генерален директор на Българската национална телевизия (БНТ).  Чувствам се особено в тази си роля. Ще кажа много тежки и неприятни думи в телевизията, в която съм бил. Знам в какво може да се превърне Националната телевизия и тези тежки думи, се отнасят за ръководството на телевизията, започна изложението си Диков. \"Вярвам обаче, че в телевизията ще се намерят кадърни и свестни хора и като журналисти, и като оператори, и други технически лица, които да искат да работят по съвсем различен начин\", подчерта журналистът.   Това е престъпление към аудиторията и към тази древна професия - журналистиката. ​Това е и престъпление към 60-годишната институция БНТ\", подчерта Сашо Диков.   . \"Дал съм примери в моята концепция за слугинаж и спестяване на истината. В пика на \"Апартаментгейт\" предаването \"Референдум\" се занимаваше с бъдещето на Турция. Наистина са христоматийни примерите.   Сваля се едно от най-силните предавания в БНТ \"Открито\" и няма никакво обяснение, няма никакви мотиви. Имаше протести пред телевизията, екипи на предаванията пишеха декларации. Естествено не забравям и последното проучване на Reuters институт, че в БНТ има най-високо доверие. Когато със 7% си начело, звучи като \"Добре играхме, ама загубихме\", върна времето назад в своето изложение Сашо Диков. Според него данните, които се дават от пипълметричните агенции, са убийствени за Националната ни телевизия.    подчерта още Сашо Диков. Той предложи да се тръгне на разговор с властта за уреждането на финансовите въпроси на телевизията. По думите му трябва промяна на каналите на БНТ, за да станат те атрактивни и за зрителите, и за рекламодателите.   Сашо Диков отново повтори:„  Само по себе си е прекрасно предаване, само че на каква цена. Кой луд е дал тези пари!?  „Тъписимо – слава Богу, че Кошлуков го е спрял. Безумно предаване като замисъл и изпълнение“, посочи Диков, визирайки спортно-развлекателното предаване „Спортисимо“, което в действителност бе спряно наскоро от и.д. шефа.  „Като се навържат нещата – са при една и съща продуценттска фирма.    По повод информацията, че телевизията е дала около 30 милиона лева за спортни права за период от 4 години (в по-голямата си част състезанията са за БНТ3), Диков попита: „какво правим с избиването на разноските“. По думите му има как, ако рекламистите на телевизията са кадърни. И изчисли, че от около 7 милиона права за Световното миналата година, около 5 милиона са върнати от пряка реклама, „при това от незапълнени рекламни блокове при очевадната некадърност на хората от рекламния отдел“.   „ \"Написал съм какво с тези 1268 служители на БНТ трябва да се случи: сядаме и гледаме с какво се занимават всеки един от тези служители. Първото нещо - ще искам отчет за последния месец кой-каква работа е свършил в тази телевизия\", подчерта кандидатът за генерален директор на обществената медия.   Сашо Диков обобщи, че   За парите на БНТ Сашо Диков припомни, че досега телевизията е била свещената крава, която никой не иска да пипне, по отношение на субсидията. Дано на всеки да е станало ясно, че не може по този начин,   Убеден съм, че с тези пари може да се прави много по-качествена програма, каза още журналистът по време на изслушването си пред СЕМ.   Един от членовете на Съвета, Бетина Жотева, похвали концепцията на Диков за развитието на каналите на обществената медия, но     ", "date": "2019.07.04", "title": "Сашо Диков разби на пух и прах ръководството на БНТ: Гигантско престъпление, гигантско източване!"}
{"url": "http://epicenter.bg/article/Menda-Stoyanova--BSP-se-vglezhda-v-nashite-pari-i-po-star-komunisticheski-obichay-iska-da-gi-ekspropriira/187245/2/48", "text": "Депутатите отхвърлиха предложението на БСП неусвоените до 3 юни 2019 г. партийни субсидии да се върнат на държавния бюджет, предаде репортер на Агенция „Фокус“.  Предложението беше направено от лидера на БСП Корнелия и група народни представители между двете четения на Закона за държавния бюджет. „За“ него гласуваха 67 народни представители, „против“ - 95 и „въздържали се“ - 8, с което той бе отхвърлен.  БСП се вглежда в нашите пари и по стар комунистически обичай иска да ги експроприира. Това каза народният представител от ПГ на ГЕРБ и председател на Бюджетна комисия във връзка с предложението на БСП.  „Можем да продължим да се замеряме с различни факти от отчетите, които партиите публично оповестяват и които са на разположение на цялото общество, които са депозирани в сметната палата и по които Сметната палата е направила проверка за тяхното законосъобразно изразходване. Искам твърдо да кажа, че ПП ГЕРБ няма нито една забележка за това, че изразходва незаконосъобразно своите пари. Само че освен законосъобразно използване на парите има разумно използване на парите по стопански начин, от стопани на тези пари, мислейки не само за днешния ден, но и за бъдещето, съобразно неговата концепция\", коментира Стоянова.  \"Понеже ГЕРБ е разходвал парите си разумно и понеже ГЕРБ е спазил закона за политическите партии, който го задължава да държи парите си в банки, за разлика от някои други, които имат милиони по касите си, затова сега БСП се вглежда в нашите пари и по стар комунистически обичай обича да експроприира парите на другите“, каза още Стоянова.  Тя охарактеризира дебата, който колегите ѝ от ляво водят до момента с думите на героя на Дани Де Вито от филма „Парите на другите“: „Има едно нещо, което харесвам повече от парите и това са парите на другите“.  ", "date": "2019.07.04", "title": "Менда Стоянова: БСП се вглежда в нашите пари и по стар комунистически обичай иска да ги експроприира"}
{"url": "http://epicenter.bg/article/Politiko--Eva-Maydel-e-sred-nay-vliyatelnite-lideri-na-mnenie-v-sotsialnite-mrezhi-v-Bryuksel-/187247/2/0", "text": "Авторитетното издание Политико (Politico) публикува класация, която поставя българския евродепутат от ГЕРБ/ЕНП Ева Майдел сред 20-те най-влиятелните лидери на мнение в социалните мрежи в европейските институции в Брюксел. Тя е и единственият евродепутат от България, който попада в класацията, съобщават от пресцентъра на ГЕРБ.  Освен това Политико посочва Майдел за най-влиятелен български евродепутат в Туитър, отчитайки нейните колеги, които са ѝ последователи.  Ева Майдел е на пето място по влияние в социалната мрежа сред всички 182 евродепутати от групата на Европейската народна партия.  В топ 5 са председателят на групата на ЕНП Манфред Вебер, бившите председатели на Европарламента Антонио Таяни и Йежи Бузек, а в топ 20 са и няколко бивши еврокомисари и председатели на парламентарни групи.  Класацията на Политико се базира на анализ на данни от социалните мрежи на всички 629 евродепутати, които имат профили.  Ева Майдел има 25 000 последователи във Фейсбук и близо 13 000 в Туитър.  ", "date": "2019.07.04", "title": "Политико: Ева Майдел е сред най-влиятелните лидери на мнение в социалните мрежи в Брюксел "}
{"url": "http://epicenter.bg/article/Deputatite-reshavat-za-otlaganeto-na-tol-sistemata/187205/2/0", "text": "На пленарното заседание в четвъртък депутатите ще разгледат на първо четене промените в Закона за пътищата, с които се регламентира въвеждането на смесената система за таксуване тежкотоварния трафик на база изминато разстояние, предаде репортер на БГНЕС. Вносители на новите текстове са група депутати от ГЕРБ, а те предвиждат тол системата да заработи най-късно до 1 март 2020 година. Това обаче е крайният предвиден срок. Ако по обхвата и тарифите на новата система бъде постигнат консенсус по-рано, тя може да заработи и преди тази дата.  Първоначално бе предвидено тол системата да започне реалното си функциониране на 16 август тази година, но от бранша на превозвачите изразиха съмнения относно тарифирането, което принуди управляващите да дадат старт само на техническата част, а реалното събиране на таксите, които ще заплащат камионите с тегло над 3,5 тона, да бъде отложено за догодина. В законопроекта се предлага и премахване на задължението на Агенция „Пътна инфраструктура“ да организира разпространението на бордови устройства и директното отчитане на ползвателите на платената пътна мрежа, като тези дейности ще бъдат изцяло прехвърлени върху търговците, които в различните си качества осъществяват дейности по предоставяне на услуги по електронно събиране на пътни такси.  В рамките на пленарното заседание народните представители ще обсъждат и промени в Закона за концесиите, които предвиждат концесионирането на морските плажове да става по реда на Закона за Черноморското крайбрежие. ", "date": "2019.07.04", "title": "Депутатите решават за отлагането на тол системата"}
{"url": "http://epicenter.bg/article/Ivan-Ivanov--S-namalyavaneto-na-subsidiite-partiite-vlizat-v-siviya-sektor/187206/2/0", "text": "„С намаляването на размера на субсидиите партиите влизат буквално в сивия сектор. БСП винаги е твърдяла, че те трябва да бъдат намалени, но в едни разумни граници и след широко обсъждане“.   Това заяви народният представител от ПГ на „БСП за България“ Иван Иванов пред BGonAir.   Той добави, че предложението на ДПС пък за неограничено външно финансиране на партиите хвърля политическите сили в ръцете на спонсорите им. Иванов коментира, че няма нищо лошо в това партиите да поддържат диалог с бизнеса, но това трябва да бъде в разумни рамки. Народният представител бе категоричен, че в тази ситуация е необходимо да се намери компромис, който да осигури условия за нормално съществуване на партиите – те да могат да издържат своите структури и да обезпечават провеждането на предизборните си кампании.   „Няма никакво съмнение, че това драстично намаляване на парите за партиите се прави, за да се удари БСП преди местните избори“, каза още Иванов. Народният представител коментира още, че намаляването на субсидиите изненадващо влиза в парламента като първа точка и добави, че БСП категорично ще държи на позицията си да се проведат още разговори, за да бъде намерен функционалният модел. „Ако това твърдоглавие на управляващите стане факт след гласуването на второ четене, ще влезем в модел, който го няма никъде по света“, каза още Иван Иванов. Във връзка с решенията на заседанието на НС на БСП през изминалата седмица, Иван Иванов коментира, че те са гласувани с голямо мнозинство и в тях няма нищо драматично. „Във връзка с предстоящите местни избори, съставът на ИБ на БСП бе разширен и в него влязоха хора с голяма експертиза. Оттук нататък очакваме ползотворна и мотивираща работа от новите членове на бюрото“, добави народният представител. Той коментира още, че ръководството на БСП е започнало и изнесени заседания в страната, свързани с предстоящите избори. „При тези срещи търсим и потенциални кандидати за кметове и връзки с различни граждански структури“, заключи Иван Иванов.  ", "date": "2019.07.04", "title": "Иван Иванов: С намаляването на субсидиите партиите влизат в сивия сектор"}
{"url": "http://epicenter.bg/article/Balgarski-evrodeputati-poiskaha-ot-Ursula-fon-der-Layen-podkrepa-za-Shengen-i-evrozonata/187207/2/0", "text": "Българските евродепутати от Европейската народна партия са поискали на среща с кандидата за председател на Европейската комисия Урсула фон дер Лайен подкрепа за страната ни за Шенген и еврозоната, съобщи пред БНР евродепутатът Андрей Ковачев.  „Тя обеща, че в най-скоро време ще дойдат вече детайлите по темите, които повдигнахме – сигурност, отбрана, външна политика, Шенген, еврозоната, които повдигнахме ние от Източна Европа и от България по-точно“, каза Ковачев.  На въпрос дали смята, че гласуването за Фон дер Лайен и следващата Европейска комисия може да не мине в Европейския парламент, българският евродепутат отговори:  „Това е компромис. При един компромис никой не е достатъчно доволен. И при социалистите има недоволство, и при либералите има недоволство, а и при нас има недоволство. Ние ще изслушаме Урсула фон дер Лайен, не само при ЕНП, но и другите колеги от другите политически групи, ще разберем по-подробно за нейните приоритети и какво тя ще отстоява. За нас е важно да има единен, силен, интегриран, ефикасно действащ Европейски съюз и съответно ще подкрепим на 15-и тези политики“.  Ковачев определи новия председател на Европейския парламент Давид-Мария Сасоли като „умерен и професионален политик“.  „Той самият е бил християндемократ, след това в Демократическата партия на Италия, така че ние нямаме никакъв проблем с него“, каза българският евродепутат. ", "date": "2019.07.04", "title": "Български евродепутати поискаха от Урсула фон дер Лайен подкрепа за Шенген и еврозоната"}
{"url": "http://epicenter.bg/article/Psihiatar-za-tragediyata-v-Gabrovo--Nelogichno-e-chovek-da-posegne-na-dete/187209/2/0", "text": "Баща уби 4-годишния си син като го хвърли от мост. После заплаши да скочи и той. Случаят е от Габрово. След 3-часови преговори, полицаите успяха да го задържат. Каква може да е причината за тази трагедия?. Коментарът е на психиатъра д-р Веселин Герев, който той направи в сутрешния блок на Нова телевизия.  \"Нелогично е човек да посегне на дете. Тук става въпрос за завършен психопат. Т.е. човек, бил в затвора, употребявал наркотици и злоупотребявал с алкохол. Това са емоционално хладни хора, които са способни на буйна импулсивна агресия. И в такива състояния стават просто изверги”. Това коментира в предаването „Здравей, България” д-р Герев.  Той допълни, че домашното насилие е проблем във всяко второ семейство, а това е резултат на дългогодишни фактори.  „Тук не става въпрос за психично болен човек. Става въпрос за един психопат, за един дефект на характера. Когато става въпрос за деца трябва малко или много да се алармира”, категоричен е д-р Герев.  Психиатърът е категоричен, че такива хора са опасни във всеки един момент. „Психопатът не го спира абсолютно нищо. Когато нещо му се откаже побеснява и има неконтролируемо поведение”, заключи той. ", "date": "2019.07.04", "title": "Психиатър за трагедията в Габрово: Става дума за завършен психопат!"}
{"url": "http://epicenter.bg/article/Danail-Kirilov-razkriva-zashto-uvolnyava-shefa-na-zatvorite/187211/2/0", "text": "    Във вторник стана ясно, че уволняват шефа на затворите. Това обяви самият Кирилов, докато инспектираше деловодството на Върховния касационен съд. Министърът уточни, че заповедта за освобождаването от длъжност на Васил Миладинов ще бъде подписана, но отказа да обяви с какви мотиви. Преди дни Кирилов беше на посещение в следствения арест на бул. „Г.М. Димитров“, след като задържаната там Евгения Банева се оплака от условията в жалба от 18 страници.  „ ”, коментира правосъдният министър.  По думите му твърденията в жалбата на Евгения Банева са много. „Голяма част от тях успях да установя лично на място. Част от тях имат известно основание. Дайте ми възможност да се предпазя от посочване на основания за уволнението в този период. Виждате, че заповедта не е връчена”, каза още Кирилов.   „Имаме огромен обем от сигнали за нарушения в затворите. Имаме разпореждания от прокуратурата ние да извършим определени проверки за нарушения. Инспекторатите в министерството работят. Надявам се да успеем да направим качествени проверки”, коментира правосъдният министър.   Попитан за условията и заплащането на служителите в затвора Данаил Кирилов отговори, че доколкото му е известно синдиката на служителите в затворите ще се включат в протеста на колегите си от системата на МВР на 5 юли и ще се обявят и срещу отстраняването на Васил Миладинов.  „През последното тримесечие, за което аз отговарям, сме реализирали икономия, чакаме на 6 юли официално да излязат данните за второто тримесечие и планирахме да получат допълнително възнаграждение. Ако вместо социални изисквания се предявяват персонални такива - много структури от Министерството имат нужда от икономисаните средства“, коментира Кирилов.    ", "date": "2019.07.04", "title": "Данаил Кирилов разкрива защо уволнява шефа на затворите: Имаме огромен брой нарушения! "}
{"url": "http://epicenter.bg/article/Hladen-vazduh-probiva-zhegata--idvat-buri-/187212/2/0", "text": "  Очакват се локални интензивни валежи и градушки. Температурите ще се понижат и преобладаващите максимални ще бъдат между 28° и 33°.   Над Черноморието също ще се развива купеста и купесто-дъждовна облачност и на места ще превали и прегърми. Ще духа до умерен североизточен вятър. Максимални температури на въздуха: 27-29°. Температура на морската вода е 26-28°. Вълнението на морето ще е 2 бала.", "date": "2019.07.04", "title": "Хладен въздух пробива жегата, идват бури "}
{"url": "http://epicenter.bg/article/Evrodeputati-za-izbora-na-predsedatel-na-EP--Sdelka--pred-koyato--Kapala-Charshi--izglezhda-kato-hram-na/187214/2/0", "text": "Изборът на италианецът Давид-Мария Сасоли за председател на ЕП е компромис, никой не е печеливш или доволен. Това коментира евродепутатът от групата на ЕНП Андрей Ковачев в ефира на БТВ.  „Това са политическите реалности в ЕС. Засега не се случи да има по-голямо представителство на нашия регион“, отбеляза със съжаление той.   Петър Витанов от БСП изтъкна, че разочарование има не само в групата на социалистите и демократите. Евродепутатът от групата на ЕНП Радан Кънев добави, че компромисът е неизбежен, когато политическото тяло в Европа отстъпва пред чиновници.  „Този парламент ще влезе с много ниско доверие и ще е много трудно да го изгради наново. Това е отстъпление за демокрацията в Европа“, подчерта Кънев.  „Изборът е резултат от безпринципна, компромисна и нечистоплътна сделка“. Това мнение изрази евродепутатът от групата на Европейските консерватори Ангел Джамбазки.  „Бяхме подведени. Началниците в Брюксел взеха решението да си назначат когото си искат. Един месец лъгаха, че имат различни ценности, но се видя, че нямат. Българските представители имаха твърдо поведение. Има основание за недоверието. Това е сделка, пред която „Капалъ Чарши“ изглежда като храм на почтеността. Това е плод на срамен политически пазарлък“, каза Джамбазки.  Ковачев коментира неуважението на група евродепутатите на Фараж, които обърнаха гръб на химна на ЕС. „Затова има избори, ЕП и общностни институции. Искаме гласът на европейските граждани да бъде зачитан“.     ", "date": "2019.07.04", "title": "Джамбазки за избора в ЕП: Сделка, пред която „Капалъ Чарши“ изглежда като храм на почтеността"}
{"url": "http://epicenter.bg/article/Parlamentat-shte-glasuva-dnes-subsidiya-ot-1-lv--za-partiite/187215/2/0", "text": "Парламентът гласува субсидия от 1 лв. за партиите. Промяната влезе като извънредна първа точка в дневния ред на Народното събрание днес. Дебатите са тежки. Въпреки решението на коалиционния съвет моделът на финансиране на партиите да се реши след консултации с всички политически сили, председателят на парламентарната група на ГЕРБ Даниела Дариткова заяви вчера, че поправката за субсидия от 1 лв. ще влезе в пленарната зала още тази седмица ГЕРБ продължава да държи на предложението на правителството парламентарно представените партии и тези, които са спечелили 1% на изборите за Народно събрание, да получават по един лев на глас субсидия от държавата. Това стана ясно от изказването на председателя на парламентарната група на управляващата партия Даниела Дариткова направено след среща с коалиционните партньори от \"Обединените патриоти\" в сряда в парламента.  \"Ще подкрепим промените в Закона за държавния бюджет във варианта, който беше внесен от Министерския съвет. Оставаме на твърдата позиция, че субсидията трябва да остане 1 лв. на глас\", каза Дариткова.", "date": "2019.07.04", "title": "Парламентът гласува днес субсидия от 1 лв. за партиите"}
{"url": "http://epicenter.bg/article/Petar-Vitanov--Kato-iztochnoevropeytsi-zagubihme--zashtoto-nyamame-predstaviteli-na-visokite-postove-v-ES/187221/2/0", "text": "„Въпросът за предложения пакет от петте ръководни позиции в Европа не беше еднозначен. В рамките на социалистическата група се чуха много и разнообразни мнения, има победители и загубили“.   Това заяви евродепутатът от БСП/ПЕС Петър Витанов в сутрешния блок на БТВ.   Според него социалистическата група е от загубилите, защото не е могла да се възползва първо от фигурата на Тимерманс, който наистина е правил впечатление в предизборната кампания, и второто – от процедурата по водещите кандидати, която беше важна и в полза на европейските граждани. „Загубиха и европейските граждани. Загубихме и ние, като източноевропейци, защото нямаме представители сред номинираните за тези високи постове“, каза още Витанов. „Не ми хареса принизяването на ролята на ЕП в контекста на тази голяма сделка, защото дори решението за избора на председателя на парламента се взимаше на друго място. Надявам се това да се промени“, допълни евродепутатът.  ", "date": "2019.07.04", "title": "Петър Витанов: Като източноевропейци загубихме, защото нямаме представители на високите постове в ЕС"}
{"url": "http://epicenter.bg/article/Zapochnaha-stroitelno-montazhnite-raboti-po-modernizatsiya-na-113-SU-s-ofitsialna-tseremoniya--Parva-kopka-quot-/187232/2/0", "text": "На 03.07.2019 г., в двора на 113 СОУ (ново 113 СУ) „Сава Филаретов”, бул. „Тодор Александров” № 117 (ул. „Пиротска” № 177), район „Илинден”, стартираха строително-монтажните работи по модернизация на учебното заведение с официална церемония „Първа копка“. На церемонията, организирана от Столична община, присъстваха Заместник-кметът на район „Илинден“: г-жа Мария Тодорова, Директорът на училището: г-н Милен Пейчев, Ръководителят на проекта: г-жа Марина Белчева, учители и гости на събитието. С проведената церемония официално беше поставено началото на строителните дейности, които ще продължат 10 месеца.   „Очакваме дейностите да приключат в срок и обновената сграда да привлече повече ученици“, заяви зам.-кметът на район „Илинден“ г-жа Тодорова. Директорът на училището допълни, че е създадена организация, съвместно с дружеството-изпълнител на строителните дейности в обекта, да не се нарушава учебния процес, като до откриването на новата учебна година ще бъдат ремонтирани класните стаи и покрива на учебното заведение.   През следващите 10 месеца ще се извърши основен ремонт на 113 СОУ (ново 113 СУ), който се финансира по ОП »Региони в растеж» 2014 – 2020 г. Фасадата на училищната сграда ще бъде изцяло ремонтирана, като ще бъде положена топлоизолация. Планира се влагането на материали, които да запазят архитектурния облик на сградата, с което ще бъде постигнато модерно архитектурно-художествено оформление. В рамките на планираните ремонтни дейности предстои да бъдат изцяло подменени компрометираните инсталации в сградата. Предвидено е изграждането на асансьор и рампа за осигуряване на достъпна среда. Помещенията в сградата ще се ремонтират основно, като предстои оформяне на нови санитарни възли, полагане на нови настилки от дъбов паркет в класните стаи, кабинетите, библиотеката, складови и други помещения. Във физкултурните салони ще бъде обновена съществуващата мозаечна настилка на коридорите и стълбищата; ще бъдат положени нови облицовки. Проектът за основен ремонт на обекта включва и внедряването на мерки за енергийна ефективност: топлоизолация на покрива и външните стени, монтаж на енергоспестяващи осветителни тела и др.   Общата стойност на предстоящите ремонтни дейности в обекта е 2 341 815,44 лв., с ДДС. Средствата са осигурени, съгласно АДБФП №BG16RFOP001-1.001-0001-C01, сключен между Столична община и МРРБ, в рамките на проект: „Изграждане, основен ремонт/реконструкция на 26 училища и детски градини на територията на Столична община“, финансиран от ОП „Региони в растеж” 2014-2020 г., съфинансирана от Европейския съюз чрез Европейския фонд за регионално развитие.   Общата цел на проекта е: повишаване качеството на образователния и възпитателен процес и работна среда на децата, учениците, педагогическия и непедагогически персонал, чрез осигуряване на модерна, здравословна и функционална образователна инфраструктура с високо ниво на енергийна ефективност в общински детски градини, средни и общообразователни училища на територията на град София.", "date": "2019.07.04", "title": "Започнаха строително-монтажните работи по модернизация на 113 СУ с официална церемония „Първа копка\""}
{"url": "http://epicenter.bg/article/Ivan-Chenchev--Zashto-ne-chuhte-nepravitelstvenite-organizatsii--koito-iskaha-debat-po-subsidiite-/187250/2/0", "text": "„Представители на управляващото мнозинство използват термина „социална справедливост“. От тяхната уста това звучи като „дървено желязо“. След като използват този термин и казват, че са последователни и са се вслушали в гласа на 2 милиона и половина граждани, да се чуди човек – как ги чуха след две години и половина. Прикривате престъпната грешка на министъра на финансите, която доведе до всичко това. Министърът на финансите се скри, цялото водено от него министерство липсва. Това ли е отношението на министерството към Народното събрание?“   Това попита народният представител от ПГ на „БСП за България“ Иван Ченчев от трибуната на Народното събрание.   Той беше категоричен, че от БСП няма как да се съгласят да подкрепят промяна в такъв спешен порядък, след като от управляващото мнозинство са съобщили на всичките им пресконференции, че ще има обществено изслушване. „Защо не чухте всички неправителствени организации, които искаха дебат по тази тема? Призовавам ви да преосмислите гласуването. Не може да има социална справедливост в система, която е хвърлена в ръцете на олигархични кръгове“, заключи Ченчев.    „Днес не става въпрос директно да спорим за конкретна сума, а дали тя подкрепя политическия модел. За мнозинството не е важно каква сума ще бъде субсидията, а най-вече желанието да се смачка опозицията и да се промени функционирането на политическата система . Затова този 1 лев се налага силово”. Това заяви зам.-председателят на ПГ на „БСП за България” Драгомир Стойнев от парламентарната трибуна. Той добави, че за функционирането на системата са алармирали неправителствени организации, академични среди, институти, анализатори - хора, които вероятно не подкрепят БСП.  „Политическата среда се променя, защото вие легитимирате един извънсистемен играч“, подчерта Драгомир Стойнев. По думите му този играч с направен референдум променя системата. „Този извънсистемен играч се подготвя за бъдещ коалиционен партньор след като вие бъдете погълнати и изядени от ГЕРБ”, обърна се той към ОП. „Миналата година бяхме председатели на Съвета на ЕС, за съжаление се подготвя един балкански модел на финансиране. Ще го узаконите с вашите гласове“, посочи още зам.-председателят на ПГ на левицата. Той бе категоричен, че управляващите ще изтрият демокрацията и прозрачността. „Както казва министър-председателят- партиите ще бъдат купени от олигарсите. Вас това не ви притеснява, защото разполагате с целия държавен ресурс. Факт е, че вие знаете, че това е популизъм, но искате да го наложите силово”, коментира Драгомир Стойнев. Социалистът допълни, че след 30 години преход, отново има връщане назад и отбеляза, че му прави впечатление, че откакто ГЕРБ е на власт- начинът, по който се управляват институциите върви назад. „Би трябвало ние, като държавници, да умеем да начертаем пътя за развитие на България. Вие не го правите и това е основната разлика между ГЕРБ и БСП. Жалко е, но трябва да свикваме с пълзящия тоталитаризъм“, посочи още Драгомир Стойнев.    „Днес налагате едно временно решение, силово и изненадващо. То има за цел само да отмени действащите правила за субсидията, но не и да създаде някакви логични форми за финансиране на партиите”, обърна се народният представител от \"БСП за България\" Красимир Янков. Той добави, че по никакъв начин не може да се аргументира нито новият размер, нито защо това се прави точно сега. „За всички е ясно, че сумата от 1 лев за глас е недостатъчна, но така ще поставите партиите в зависимост от прищявките ви”, коментира още Янков. Той заяви, че е нужно нормално финансиране, в размер - достатъчен, за да функционират партиите нормално, а не популизъм. ", "date": "2019.07.04", "title": "Иван Ченчев: Защо не чухте неправителствените организации, които искаха дебат по субсидиите!"}
{"url": "http://epicenter.bg/article/Rumen-Radev-v-Kitay--Postignahme-vazhen-uspeh-i-otvorihme-nov-etap-ot-nashite-otnosheniya/187252/2/0", "text": "Вчера постигнахме важен успех и отворихме нов етап от нашите отношения, коментира пред журналисти президентът Румен Радев, който пристигна в Шанхай, в рамките на държавното си посещение в Китай.  На въпрос как приетата от двамата държавни глави вчера в Пекин декларация за установяване на стратегическо партньорство между България и Китай ще се отрази на двустранните отношения, президентът Радев отговори, че не само са установени тези отношения на ниво стратегическо партньорство, но и със самия президент Си Цзинпин са установили отношения на открит диалог и доверие. Това е в резултат не само на съвместното ни участие в Петербургския икономически форум, но и особено на идеята ми за изграждането на глобален център за партньорство в България, по инициативата \"17 плюс 1\", посочи Радев, като добави, че това се цени високо от премиера, от председателя на парламента и от президента на Китай.  Румен Радев каза, че вчера и пленарните разговори, и вечерята в Пекин са продължили много над планираното и са били обсъдени важни въпроси от основните насоки за двустранното сътрудничество, от конкретните проекти, предложени от Радев на китайския му колега Си Цзинпин. Китайската икономическа и инвестиционна политика са поставени на пазарния принцип и почиват на интереса на бизнеса. Но тук е много важно каква посока ще зададе президентът Си Цзинпин, а той, още по времето на пленарните разговори, я зададе много ясно, каза Радев.  Като пример той посочи, че след като настойчиво е поставил проблема за отрицателния баланс в стокообмена и за това, че българската селскостопанска продукция среща редица трудности и на практика има изключително ограничен достъп до китайския пазар, особено за мляко и млечни произведения, където протоколите за фитосанитарен контрол са подписани преди повече от 2 години, но фирмите не се допускат на местния пазар в Китай, в рамките на минута този проблем е бил решен от Си Цзинпин. Нашият бизнес може вече реално да внася мляко и млечни продукти и да разширява много обхвата на вноса в областта на селскостопанската продукция, каза Румен Радев.  По думите му на високо политическо ниво е била отворена широко врата, като оттук нататък много зависи от волята, компетенцията и енергията на правителството, както и от инициативата на българския бизнес и на общините. Просто оттук нататък трябва да се възползваме от тази голяма възможност, коментира Радев.  Интересът на Китай към трите проекта е голям, осъзнават напълно тяхното огромно значение да отворят възможностите за всички останали проекти, но виждате, че подготовката за едно такова мащабно посещение, с толкова много въпроси, беше изключително кратка. Реално получих личната покана от президента Си Цзинпин на форума в Санкт Петербург на 6 юни, каза Румен Радев, попитан за инициативите за откриване на пряка въздушна линия Пекин - София, на клон на водеща китайска банка в българската столица, както и на българо-китайски център за развойна дейност и иновации. Сами виждате, че няма време за предварителна размяна на разчети и на мнения, но това, което постигнахме към момента, е много обещаващо. Оптимист съм, че ще има реализация, каза Радев. По думите му, за проекта за център за развойна дейност трябва да се работи с Министерството на образованието и науката, с агенции, с българския и китайския бизнес. За първите два очаквам в скоро време развитие, каза Радев. Двамата държавни ръководители са се договорили да поддържат диалога си, така че да има периодичен преглед на постигнатото.  Държавите в ЕС, които имат стратегическо партньорство с Китай, са Германия, Франция, Италия, Великобритания, Португалия, Австрия, Полша, Чехия и Унгария, посочи президентът Радев в отговор на въпрос доколко приетата вчера съвместна декларация за стратегическо партньорство е хармонизирана с политиката на ЕС, защото не всички европейски държави гледат по еднакъв начин на китайската търговско-икономическа политика към Европа. Това са страни, към които текат многомилиардни китайски инвестиции. Особено първите шест от тях формират европейската политика, така че ще бъде най-малкото некоректно тези държави да приемат тези инвестиции и в същото време да казват \"не постъпвате добре\", коментира държавният глава и добави, че е тук, за да отстоява българския интерес и, в същото време, европейската политика. Още от 2003 г. има споразумение между ЕС и Китай за всеобхватно стратегическо партньорство, така че аз следвам по най-добрия начин политиката на ЕС, коментира президентът.  Румен Радев посочи, че правителството ще бъде запознато с резултатите от визитата и че той очаква координация и обединяване на усилията.  Шанхай е най-големият икономически, търговски, финансов и културен център на Китай, на практика е една голяма врата за китайския експорт, за комуникацията на Китай със света, каза президентът Радев, който днес ще разговаря с кмета на града Ин Йон. Голяма част от нашия обмен с Китай до момента минава също през Шанхай. Очаквам да набележим нови перспективи, посочи Румен Радев, като отбеляза, че мегаполисът като икономически център е водещ и в информационните технологии, а това, по думите му, е сфера, в която успешно можем да си сътрудничим.    ", "date": "2019.07.04", "title": "Румен Радев: Български фирми вече могат да внасят мляко и млечни продукти в Китай"}
{"url": "http://epicenter.bg/article/Doayenat-na-balgarite-v-Tsarigrad-poluchi-pochetniya-znak-na-Sveti-Vlas/187253/2/0", "text": "Най-дългогодишният член на настоятелството на българската църковна община в Истанбул, Димитър Атанасов бе удостоен с почетния знак на Свети Влас. Отличието връчи кметът Иван Николов, който благодари на цариградския българин, затова че е осигурил мощи на светеца, патрон на града и е популяризирал името на морското селище. Кметът прочете и поздравителен адрес до ДимитърАтанасов от президента Петър Стоянов.  92-годишният Димитър Атанасов осигури мощи на свети Власий на едноименния храм, издигнат от ктиторите Динко Динев и Йордан Динев и осветен от сливенския митрополит Йоаникий през 2010 г., а след това помогна храмът на бъде благословен лично от вселенския патриарх Вартоломей I в съслужение с митрополит Йоаникий.   Досега няма случай в българската църковна история, при който вселенски патриарх да посещава български храм по покана на негови ктитори. Посещението на Вартоломей вкара името на Свети Влас в националните и европейските медии. Днес на церемонията Йордан Динев отново благодари на Димитър Атанасов за неговото съдействие.  Именно в храм „Свети Власий“ през 2010 г. патриарх Вартоломей I посочи заслугата на България за създаването на кирилицата и за разпространението й в други славянски земи заедно с православието. Дни по-късно Вартоломей повтори същата теза при визитата си в Москва. Това бе първият случай при който вселенски патриарх изтъква приноса на България за създаване на кирилицата – дотогава вселенската патриаршия винаги се е въздържала да коментира тази тема.  Говорещият 9 езика Димитър Атанасов е един от преуспелите българи в турския мегаполис, той има проспериращ бизнес и фондация, която подпомага развитието на надарени деца. Той получава средно образование в българското училище „Екзарх Йосиф“ в Истанбул. След това завършва „Философия“ в град Грац, Австрия. Създава своя частна просперираща компания. През 1960 г. сързва живота си с Доротея Атанасова, с която вече 59 години живеят и работят заедно.  Атанасов е първи зам.председател на българското настоятелство в Турция от 40 години – с личните му контакти бяха ремонтирани метохът и желязната църква „Свети Стефан“. През тези години той се грижи и за екзархийския дом, българското гробище, българските църкви в Одрин „Свети Георги“ и „Свети Константин и Елена“, както останалите български имоти в Турция. Димитър Атанасов е представител на Светия синод на Българската православна църква в контактите с Вселенската патриаршия и единственият бълтарин архонт в тази институция.  Българинът е еднакво добре приет и сред най-мощните представители на турския бизнес, и от турското правителство, желан гост е на големите дипломатичски мисии в Истанбул. Не един и два проблема на българската общност в Турция са били разрешавани благодарение на неговите лични контакти. С негово съдействие българският генерален консул в Истанбул Ангел Ангелов откри първото неделно училище в Турция преди три години. Сега там български език изучават над 70 души.  Доайенът на българите в Истанбул не се стеснява да звъни по всяко време на президент, премиер, министри, митрополити когато е необходимо да помагат за българските имоти в Истанбул. „Нашите бащи отделяха от залъка си за да построят българщината в Цариград – на нас се пада да я съхраним“, аргументира се Димитър Атанасов.  За дългогодишната му дейност в полза на българската държава, Димитър Атанасов и председателят на българското настоятелство Васил Лязе бяха наградени от официална София с орден „Свети Кирил и Методий“ Първа степен.", "date": "2019.07.04", "title": "Доайенът на българите в Цариград  Димитър Атанасов,получи почетния знак на Свети Влас"}
{"url": "http://epicenter.bg/article/Emil-Koshlukov--Ako-stana-shef-na-BNT--spiram--quot-Stani-bogat-quot--i-maham-sotsiologiyata-v--quot-Referendum-quot-/187256/2/0", "text": "Това заяви журналистът Емил Кошлуков пред СЕМ, цитиран от информационните агенции.   „Стани богат“ и „Референдум“ са от най-скъпите предавания в обществената телевизия и затова при изслушването пред медийните надзорници Кошлуков подчерта, че би бил прекратил част от договорите. Така, „Стани богат“ ще се сбогува с аудиторията на националната телевизия, защото „ние не можем да си го позволим“. Колкото до „Референдум“, Кошлуков изтъкна, че   Макар че не каза категорично каква би била съдбата на предаването, той поясни, че този договор би бил прекратен.  „Френската обществена телевизия – която има френски представител на световното по футбол и отборът дори печели – не купува правата. Излиза, че или те не си изпълняват обществената мисия, което не ми се вярва, или че не могат да си го позволят. Излиза, че ние, които имаме в пъти по-малък бюджет от тях, сме по-богати за спортни права. А ние излъчваме целия спорт, който съществува на планетата“, обясни още Кошлуков относно проблематичната тема за закупуването на правата за излъчване на спортни събития.   По думите му, ако БНТ 3 не може да функционира като спортен канал, то той би бил заличен под негово ръководство.   каза още кандидатът за генерален директор на БНТ, цитиран от \"Монитор\".  Сред акцентите в представената от Емил Кошлуков концепция в рамките на изслушването му за поста генерален директор на обществената медия пред СЕМ е да създаде пътна карта за мултимедийното развитие на БНТ.  Още в началото на развитието на визията си той изтъкна, че БНТ не среща толкова голяма конкуренция в лицето на големите частни телевизии като БТВ и Нова телевизия, а в това на мощните търговски медии от ранга на Netflix и Amazon.  Дори създателите на устройства като Apple произвеждат съдържание, уточни настоящият временно изпълняващ длъжността генерален директор на телевизията.  Пред членовете на Съвета за електронни медии той изтъкна, че БНТ трябва да се развива и на новите платформи, като по-конкретно визира създаването на мобилно приложение, с което зрителят да може да получи своевременно известие за случила се новина.   В концепцията му влизат още създаването на нови предавания, силен акцент върху филмовото производство, технологично обновление и нови органи на управление. Така, Кошлуков възнамерява да развие и програмен съвет – консултативен орган, чиито членове да бъдат строго определени (като директори на различни звена, представители от Обществения съвет на БНТ) и да носят заедно отговорността. „Важно е програмата да не се базира на еднолични решения на принципа „Това ми харесва, ще го включа в програмата“, изясни още той.  Сред заложените принципи в идеята му за развитие на обществената медия влиза и по-голяма прозрачност и отчетност включително и към СЕМ.  Първо трябва да свалим нашите карти – да се открием пред обществото, и след това можем да искаме пари, аргументира тази своя идея Кошлуков.   По отношение на модела на финансиране, според него трябва да се избере един от три варианта - дали БНТ да мине изцяло на държавна издръжка без да излъчва реклами; да засили продажбите на рекламно време, в т.ч. чрез аутсорсване на дейността към рекламни агенции; или най-накрая да се пусне фондът за публичното ѝ финансиране, но след като авторитетът на телевизията стане достатъчно добър, за да имат зрителите доверие в прозрачността на разходите.  Запитан за нашумелия доклад за финансовата криза в телевизията, Кошлуков отговори:  \"Много ми е неприятно да говоря по тази тема. Критиката по мой адрес мога да я подмина. Като православен знам, че на друг му е дадено правото да съди живи и мъртви. Но бяха отправени клевети към наши колежки с добра репутация, качества и достонйства. Позволиха си да ги набедят в извършване на престъпление. Клеветниците отиват в прокуратурата и казват, че има престъпление, или да престанат да говорят така за колегите\", каза кандидатът. Той изброи и имената им - това са главният счетоводител и още две ръководителки на звена, отговорни за бюджета и финансите в БНТ.   коментира още Кошлуков.  Попитан за ограничаването на публицистиката и засилване на т.нар инфотейнмънт съдържание в програмата на БНТ в периода, в който той е програмен директор и и.д. генерален директор, Кошлуков отговори:  \"Може би, трябва да видя данните, не съм запознат в този доклад. Ще говоря с Уляна Пръмова веднага, за да видя защо в има такива проблеми, ще го проверя на секундата. (...) Вие непрекъснато искате да давам оценка на г-н Каменаров, Вие не познавате ли структурата?\"  Днес СЕМ ще изслуша и последния шести кандидат в конкурса - журналистът Стоил Рошкев. Гласуването в съвета е утре - тогава ще стане ясно името на новия генерален директор на БНТ.  ", "date": "2019.07.04", "title": "Емил Кошлуков: Ако стана шеф на БНТ, спирам \"Стани богат\" и махам социологията в \"Референдум\""}
{"url": "http://epicenter.bg/article/Haydi-Klum-se-omazhi-za-treti-pat/187270/10/100", "text": "Манекенката Хайди Клум се омъжи тайно за 17 години по-младия си приятел Том Каулиц. Това е неин трети брак.   Те се венчали още на 22 февруари, на първата годишнина от връзката си. Но моделът и Каулиц (30 г.), бивш член на немската група \"Токио Хотел\", го съобщават едва сега. Преди това Клум е била омъжена за Рик Пипин, а след това и за известния певец Сийл, от когото има три деца.    Източник: Канал 3", "date": "2019.07.04", "title": "Хайди Клум се омъжи за трети път"}
{"url": "http://epicenter.bg/article/Stotitsi-baloni-s-goresht-vazduh-ot-tsyal-svyat-litnaha-v-nebeto-nad-Kapadokiya/187281/10/0", "text": "Кападокия в Невшехир е едно от многото приказни кътчета в Турция. Известен със своите приказни комини и подземни градове, които някога са приютявали ранните християни в региона, Кападокия е позната и с пътешествията с балони с горещ въздух, които са услуга по заявка за туристи, желаещи да разгледат територията от високо, докато се наслаждават на несравнимите изгреви и залези в района.   Церемонията по откриването на Международния фестивал за балони с горещ въздух в Кападокия беше доминирана от изпълнения на народни танци.   Фестивалът ще бъде домакин на 150 балона, които ще отведат участниците на фестивала в небето по време на събитието и 20 балона с горещ въздух, специално конструирани за фестивала. В него ще вземе участие и светещ балон, пуснат вечерта, светещ в синхрон с ритмична музика.   Източник: БГНЕС", "date": "2019.07.04", "title": "Стотици балони с горещ въздух от цял свят литнаха в небето над Кападокия"}
{"url": "http://epicenter.bg/article/Fenove-na-Maykal-Dzheksan-zashtitavat-vav-frenski-sad-opetnenata-mu-pamet/187289/10/100", "text": "Фенове на Майкъл Джексън заведоха дело във Франция за опетняване на паметта му срещу мъжете, които твърдят, че са негови жертви във филма \"Да напуснеш Невърленд\", съобщиха АФП и Ройтерс, цитирани от Новини.бг Делото е заведено в Орлеан. Съдебното решение ще бъде обявено на 4 октомври.  Фен групите искат символично обезщетение от 1 евро. Те водят делото във Франция, защото тамошното законодателство осигурява защита срещу клевета след смъртта, за разлика от британското и американското.  Три фен групи обвиняват Уейд Робсън и Джеймс Сейфчък, че са опозорили Майкъл Джексън в документалния филм. Техният адвокат Еманюел Людо сравни твърденията на двамата мъже с \"истинско линчуване\" на Майкъл Джексън, който почина през 2009 г.  Робсън и Сейфчък не се явиха в съда и не са упълномощили адвокати да ги представляват.  В документалния филм \"Да напуснеш Невърленд\" двамата мъже казват, че Майкъл Джексън им е посягал в началото на 90-те години на миналия век, когато са били на 7 и 10 години. През 2005 г. Кралят на попа беше оправдан по обвинения за непристойно поведение с друго момче и семейството му хули.  Документалният филм, излъчен по телевизия НВО по света и М6 във Франция, предизвика голямо възмущение от морала на покойния певец. Пострада музикалното му наследство - много радио станции престанаха да излъчват песните му, в епизод от \"Семейство Симпсън\" беше изтрит гласът му, а \"Луи Вюитон\" изтегли посветени на него артикули от лятната си колекция мъжка мода.  Адвокат Людо е уверен, че ще спечели делото.  \"Във Франция не може да петниш паметта на мъртвите\" - заяви той.", "date": "2019.07.04", "title": "Фенове на Майкъл Джексън защитават във френски съд опетнената му памет"}
{"url": "http://epicenter.bg/article/Erdogan-besen--Shte-bade-grabezh--ako-SASht-ne-dostavyat-F-35-na-Turtsiya--/187225/7/0", "text": "Държавният глава на Турция Реджеп Тайип Ердоган нарече \"грабеж\" евентуален провал на доставките от САЩ на изтребители F-35 за страната му, предава TACC, като се позовава на репортаж на местната телевизия NTV, предава Агенция \"Фокус\".  \"Ако имате клиент, който редовно плаща пари, как не можете да му дадете това, което той иска? Това се нарича грабеж. Вече сме платили 1,4 милиарда долара. Нашите военни и пилоти са обучени. Предадоха ни четири самолета, остават останалите\", подчерта турският президент.  Отношенията между Анкара и Вашингтон през последните месеци бяха изострени от придобиването от Турция на противовъздушни ракетни системи С-400 от Русия. По-рано САЩ предупредиха Турция, че в случай на финализиране на сделката с Москва, Вашингтон може да откаже на Анкара продажбата на F-35. Двете страни са се договорили за доставките на 100 от самолетите от пето поколение.  Междувременно турското англоезично издание Daily Sabah съобщи, че руските ракети С-400 ще бъдат разположени около Анкара и в Югоизточна Турция.  Турция е готова да получи руската система за противоракетна отбрана С-400 за две седмици, обяви президентът Реджеп Тайип Ердоган по време на посещението си в Япония за срещата на върха на Г-20 в Осака. Миналата седмица говорителят на управляващата Партия на справедливостта и развитието Юмер Челик заяви също, че местата, където ще бъдат разположени С-400, са определени, без да се разкриват допълнителни подробности.  Според информацията, получена от източниците в отбраната, първата от двете батерии С-400, които Турция ще получи, ще бъде разположена във военновъздушната база Аканчъ в столицата Анкара. Аканчъ беше командната база за превратаджиите преди три години през юли 2016 г. Според съобщенията втората батерия С-400 ще бъде поставена на стратегически важно място в източната или югоизточната част на Турция, но информацията все още не е потвърдена.  Решението на Турция да закупи отбранителна система, произведена в Русия, е една от причините за обтегнатите връзки със САЩ, които твърдят, че руската система ще компрометира сигурността на системите на НАТО, особено на изтребителите F-35.  Напоследък обаче напрежението беше намалено по време на среща между Ердоган и президента на САЩ Доналд Тръмп. Президентът на САЩ прехвърли вината за спора между САЩ и Турция за сделката С-400 и самолетите F-35 на бившия президент Барак Обама, като каза, че не е виновен Ердоган. Тръмп каза, че администрацията на Обама не е позволила на Анкара да закупи ракети \"Пейтриът\".  Напрежението между САЩ и Турция е достигнало върховата си точка в последните месеци, когато бе потвърдено, че Анкара ще получи авангардната руска ракетна система земя-въздух. САЩ вече спряха доставките на части и услуги, свързани с получаването от Турция на скъпите самолети F-35.  ", "date": "2019.07.04", "title": "Ердоган бесен! Ще бъде грабеж, ако САЩ не доставят F-35 на Турция! "}
{"url": "http://epicenter.bg/article/Putin--Rusiya-e-gotova-da-zapochne-dialog-sas-SASht-za-razorazhavaneto-/187226/7/97", "text": "Русия е готова да започне диалог със САЩ относно разоръжаването и стратегическата стабилност. Това заяви руският президент Владимир Путин в четвъртък, като добави, че вече е обсъдил идеята с американския си колега Доналд Тръмп в Япония, предават Reuters и Агенция \"Фокус\".  „Смятам, че да се предприемат конкретни мерки в областта на разоръжаването би спомогнало да се подсили международната стабилност“, подчерта Путин, като добави, че „Русия има политическото желание да стори това“. Според руският държавен глава „сега е време САЩ да решат“.  Изказването си Путин е направил по време на интервю за италианския вестник „Кориере дела сера“.  Руският президент, който ще се срещне в четвъртък с папа Франциск и италианския премиер Джузепе Конте, заяви още, че е обсъдил този проблем с американския държавен глава Доналд Тръмп в кулоарите на срещата на Г-20 в Япония миналия месец.  ", "date": "2019.07.04", "title": "Путин: Русия е готова да започне диалог със САЩ за разоръжаването "}
{"url": "http://epicenter.bg/article/Britanski-voenni-zadarzhaha-v-Gibraltar-petrolen-supertanker--patuvasht-za-Siriya-/187242/7/0", "text": "Кралските морски пехотинци на Великобритания задържаха петролен танкер край Гибралтар, заподозрян в пренасяне на суров петрол за Сирия в нарушение на санкциите на Европейския съюз, съобщават Ройтерс и БНР.  \"Имаме основание да вярваме, че танкерът Grace 1 е превозвал суров петрол до рафинерия \"Баняс\" в Сирия. Тази рафинерия е собственост на субект, който от своя страна е обект на санкции на Европейския съюз срещу Сирия\", заявиха в четвъртък от правителството на Гибралтар.  \"Бъдете сигурни, че Гибралтар остава безопасен, сигурен и ангажиран с международния, основан на правила, законов ред\", добавят от правителството.  Grace 1 е супертанкер с вместимост 300 хиляди тона.  Според Ройтерс корабът плава под панамски флаг и е менажиран от базираната в Сингапур компания IShips Management Pte Ltd.  ", "date": "2019.07.04", "title": "Британски военни задържаха в Гибралтар петролен супертанкер, пътуващ за Сирия "}
{"url": "http://epicenter.bg/article/Putin-hvali-Salvini-predi-poseshtenieto-si-v-Italiya-/187243/7/0", "text": "Руският президент Владимир Путин похвали десния вицепремиер и вътрешен министър на Италия Матео Салвини заради неговото „топло отношение“ спрямо Русия. Държавният глава е изразил тази си позиция в интервю, предхождащо неговата визита в Италия, която ще включва разговори с папата и бившия премиер Силвио Берлускони, предават AFP и Агенция \"Фокус\".  Пояснява се, че историческият център на Рим е блокиран заради посещението на Путин, като повече от 50 улици са затворени, а някои италиански медии разкриха, че е възможно временно да бъде блокиран и сигналът на мобилните телефони.  В интервю за италианския вестник „Кориере дела сера“ Путин изрази позиция, че неговата партия „Единна Русия“ поддържа тесни връзки с антиимиграционната дясна партия „Северна лига“, водена от Салвини.  По думите на руския президент „Лигата и нейният лидер Салвини работят активно за да възстановят пълното сътрудничество между Италия и Русия“, като Путин се изказа положително за усилията на Салвини да се премахнат антируските санкции, въведени от ЕС и САЩ.  Агенцията припомня, че над Москва бяха наложени икономически рестрикции от Вашингтон и ЕС, след като Русия се намеси в конфликта в Източна Украйна.  В интервюто Владимир Путин посочи и главното условие, което е необходимо, за да се възстанови диалогът между Москва и Киев. Според държавния глава, добрите отношения между Русия и Украйна ще станат възможни, само ако неговият украински колега Владимир Зеленски изпълни предизборното си обещание и започне преговори със своите съотечественици в Донбас.  „Конструктивният диалог с Киев е възможен само ако Зеленски започне да изпълнява своите предизборни обещания, в това число да започне преки контакти със своите съотечественици в Донбас и престане да ги нарича сепаратисти“, подчертава Путин, като добави, че украинския парламент „трябва да започне да спазва Минските споразумения, а не да ги игнорира“.   Смятам да работя поне още пет години, е казал руският президент Владимир Путин пред Кориера де ла Сера. Oържавният глава е отговорил на въпрос дали е мислил върху това с какво е смятал да се занимава след 2024 г. (когато според сегашните разпоредби на конституцията, той трябва да се оттегли от управлението на страната си).  \"Все още не съм мислил върху това какво ще правя след пет години. Засега единството, което знам, че до 2024 г. ме чака къртовски труд. Предизвикателствата, пред които сме изправени, са огромни. Заради това моите съграждани, и най-вече аз, трябва да работим здраво\", е посочил ще той.  Путин днес към 15 часа българско време е пристигнал в Рим. В програмата на президентската визита са включени разговори с държавния глава на Италия Серджо Матарела премиера Джузепе Конте. Очаква се Папа Франциск да приеме госта във Ватикана.  ", "date": "2019.07.04", "title": "Путин хвали Салвини преди посещението си в Италия "}
{"url": "http://epicenter.bg/article/Kosovo-zabrani-dostapa-na-srabski-ofitsialni-litsa-do-teritoriyata-si-/187249/7/51", "text": "Косово забрани на сръбски официални лица да навлизат на негова територия, като причината според Прищина е „постоянната пропаганда и фалшиви новини“, които са били разпространявани, съобщават AFP и Агенция \"Фокус\".  \"Министерството на външните работи няма да позволи на никакви официални лица от Белград да посещават Косово и всички такива молби ще получават отказ, докато това отношение продължава“, се казва в съобщение на говорител на ведомството, разпространено в социалните мрежи в четвъртък.  В позицията се подчертава, че тази мярка е отговор на „постоянната пропаганда и фалшивите новини, засягащи нашата страна и нашите граждани“. Освен това Белград е обвинен в опити да създаде „т.нар. хуманитарна криза в Северно Косово“, което според Прищина застрашава сръбското население, живеещо в региона.  От Белград смятат, че стопроцентовите тарифи, които по-рано бяха наложени от Прищина на сръбските стоки, са довели до недостиг на храни и лекарства в населената предимно със сърби северна част на Косово.  Според Прищина обаче кризата е „изфабрикувана“, тъй като регионът може без проблем да се снабдява със стоки от други части на Косово.  Забраната за посещение на официални лица ще засегне всички сръбски представители, които често посещават Северно Косово, за да се срещат с местните общности.  ", "date": "2019.07.04", "title": "Косово забрани достъпа на сръбски официални лица до територията си "}
{"url": "http://epicenter.bg/article/Saosnovatelyat-na-Uikipediya-prizovava-za-bunt-na-sotsialnite-medii/187251/7/0", "text": "  Така започва \"Декларацията за дигиталната независимост\" на съоснователя на Уикипедия, Лари Сангър - нов манифест за защита на децентрализацията на \"Големите социални медии\". Той иска дигиталните дисиденти да го подпишат - и да въстанат.   В отделен блог пост Сангър призовава за двудневен #SocialMediaStrike (стачка на социалните медии) от четвъртък, 4 юли, до петък, в името на защитата на личния живот и като част от „усилието да се притиснат мрежите към възстановяване на контрола на личните данни на потребителите\". , пише Сангър, преди да уточни какви ще бъдат детайлите за това как ще се случи стачката. Освен неясния призив за децентрализация, целите, които Сангър излага за #SocialMediaStrike са неясни, а Фейсбук и Инстаграм са споменати само в секцията \"често задавани въпроси“. Туитър не се споменава никъде.   По отношение на конкретните цели, Сангър споменава избора да има криптиране от край до край, за да могат социалните медии да бъдат \"оперативно съвместими“ по отношение на постове в една платформа, които се появяват в друга, както и за универсален набор от протоколи.   “, пише Сангър, въпреки че тези платформи също бяха критикувани за отказ от поверителност.    Източник: Канал 3", "date": "2019.07.04", "title": "Съоснователят на Уикипедия призовава за бунт срещу социалните медии"}
{"url": "http://epicenter.bg/article/Evrodoklad--Namalyava-broyat-na-nakazatelnite-protseduri-sreshtu-Balgariya/187254/7/0", "text": "Броят на новообразуваните от Европейската комисия наказателни процедури срещу България намалява през миналата година. Това показва годишният доклад за прилагането на европейското законодателство, представен днес.  Миналата година срещу нашата страна са били открити 18 нови процедури и това е най-малкият брой от 2014 г. насам. За сравнение през 2014 г. са били открити 41 процедури, през 2015 г. - 20, през 2016 г. - 27 и през 2017 г. - 26, показват данните.  Миналата година срещу нашата страна е имало 60 неприключили процедури, половината от които са били за бавно въвеждане на европейското право в националните закони. От новооткритите процедури срещу нашата страна най-много (по четири) са свързани с данъчното облагане и митниците, и с миграцията и вътрешните работи.  По три процедури има в областите на вътрешния пазар, промишлеността, предприемачеството; на правосъдието и потребителите; на здравеопазването и безопасността на храните. По две са процедурите в областите на превозите, далекосъобщенията, околната среда, финансовата стабилност и финансовите услуги.  ", "date": "2019.07.04", "title": "Евродоклад: Намалява броят на наказателните процедури срещу България"}
{"url": "http://epicenter.bg/article/EurActiv--Vishegradskata-chetvorka-praznuva-pobeda-sreshtu-Frans-Timermans-/187261/7/0", "text": "Лидерите на Вишеградската четворка (Чешката република, Унгария, Полша и Словакия), се завърнаха ликуващо в родните си държави, след като успешно блокираха избора на своя върховен противник Франс Тимерманс за председател на ЕК, коментира електронният портал EurActiv, цитиран от Агенция \"Фокус\".  Според публикувания материал, четирите държави са успели да покажат единство по време на преговорите, засягащи избори на нов председател на ЕК и други висши ръководни постове на ЕС.  В същото време, наред с този успех, изданието отбелязва, че те не успяха да спечелят нито една от ключовите позиции в европейската власт.  „С общи усилия, Вишеградската четворка отново демонстрира своята нарастваща сила и влияние що се отнася до посоката на развитие на ЕС“, заяви Золтан Ковач, говорител на унгарския премиер Виктор Орбан.  Главният аргумент против Тимерманс, отправен от четирите държави, бе че той „не разбира“ Централна Европа.  Според министър-председателя на Чешката република Андей Бабиш, „ние искаме някой, който да разбира нашия регион, който няма негативно отношение спрямо този регион. Сега сме доволни“, завърши Бабиш.  ", "date": "2019.07.04", "title": "EurActiv: Вишеградската четворка празнува победа срещу Франс Тимерманс "}
{"url": "http://epicenter.bg/article/Frenskiyat-parlament-odobri-tsifrov-danak-ot-3--za-tehnologichnite-internet-giganti-/187267/7/0", "text": "Долната камара на парламента във Франция одобри в четвъртък въвеждането на данък от 3%, който ще трябва да плащат на френската хазна технологични интернет гиганти като \"Амазон\" (Amazon), \"Гугъл\" (Google) и \"Фейсбук\" (Facebook), съобщиха местни медии, цитирани от БНР.  Законопроектът, който има за цел да спре мултинационалните компании да избягват данъци чрез установяване на техните седалища в страни с ниски налози в рамките на Европейския съюз, ще изисква от цифровите технологични компании с глобален приход от над 750 млн. евро да плащат данък в размер на 3% върху техните френски приходи.  Министерството на финансите на Франция изчислява, че само в рамките на настоящата година чрез този данък ще бъдат събрани около 500 млн. евро, като тази сума ще се увеличи \"бързо\".  Законопроектът беше приет от Националната асамблея (долната камара на френския парламент) и ще бъде изпратен в Сената (горната камара) за окончателно одобрение през следващата седмица.  Френското правителство предложи за пръв път този законопроект през месец март. Впоследствие финансовият министър Бруно Льо Мер заяви през април, че правителството е \"решено\" да наложи данъка и че около 30 технологични цифрови гиганти, повечето от които са базирани в Съединените щати, ще бъдат засегнати от новия налог.  ", "date": "2019.07.04", "title": "Френският парламент одобри цифров данък от 3% за технологичните интернет гиганти "}
{"url": "http://epicenter.bg/article/Akropolat-v-Atina-nyama-da-raboti-zaradi-zhegite/187268/7/0", "text": "Акрополът в Атина ще бъде затворен през най-горещата част на деня. Днес (четвъртък, 4 юли) и утре най-популярната атракция на гръцката столица ще бъде затворена между 13:00 и 17:00 часа.   Тази мярка се налага автоматично то службата, която се грижи за паметниците в Атина, когато прогнозата сочи, че температурата ще надхвърли 40 градуса.   Посетителите, които са купили билети за тези часове, са приканени да се свържат с управата на Акропола по електронната поща. В цяла Гърция се очаква много горещо време днес и утре. На повечето места ще е между 38 и 40 градуса.   Акрополът в Атина е най-посещаваната туристическа забележителност в страната. Миналата година са го посетили 3,15 милиона души.   Източник: Канал 3", "date": "2019.07.04", "title": "Акрополът в Атина няма да работи заради жегите"}
{"url": "http://epicenter.bg/article/Pregovorite-mezhdu-Rusiya-i-SASht-za-strategicheskata-stabilnost-shte-se-provedat-na-17-i-18-yuli-v-Zheneva/187271/7/0", "text": "Следващият кръг от преговори между САЩ и Русия, засягащи стратегическата стабилност, ще се проведат на 17 и 18 юли в Женева. Това пише руският вестник “Коммерсант“, позовавайки се на свои източници в Москва и Вашингтон, предава Агенция \"Фокус\".  Съгласно информацията на изданието, преговорите ще бъдат водени от руския заместник-министър на външните работи Сергей Рябков и американския заместник по контрола над въоръжението и международната сигурност Адреа Томпсън.  По-рано от руското външно министерство заявиха, че преговорите ще се проведат през второто десетдневие на месец юли.  „Продължаваме да формираме своя дневен ред, като нито ние, нито американците, имаме някакви червени линии“, заяви Владимир Ермаков, ръководител на отдела за неразпространение и контрол над въоръжението. Според Ермаков, за Русия това представлява „чудесна възможност за връщане към взаимното уважение и конструктивните преговори по всички двустранни въпроси.  Вестникът припомня, че на 1 и 2 юли представители на двете държави проведоха работна среща в Държавния департамент на САЩ. „Тези контакти бяха „уклончиви“ що се отнася до диалога относно дългосрочните отношения, който беше отворен от двамата държавни глави“, каза още Ермаков, като отбеляза, че към момента не са достигнати никакъв съществен напредък:.  По-рано в интервю за италианския вестник \"Кориере дела сера\" руският президент Владимир Путин отбеляза, че „в САЩ са започнали да обмислят рестартиране на двустранните отношения\", а двамата с Доналд Тръмп са обсъждали темата на срещата на върха на Г-20 в Осака миналия месец.  ", "date": "2019.07.04", "title": "Преговорите между Русия и САЩ за стратегическата стабилност ще се проведат на 17 и 18 юли в Женева"}
{"url": "http://epicenter.bg/article/Putin--Oshte-e-rano-da-se-govori-dali-shte-se-otteglya-ot-politikata-sled-2024-g--/187275/7/0", "text": "Още е рано да се говори за това. Така руският президент Владимир Путин отговаря на въпрос на италианския в. \"Кориере дела сера\" дали ще се оттегли от политиката през 2024 г., след като изтича четвъртият му мандат начело на Руската федерация. Текстът на интервюто е публикуван на сайта на Кремъл, а самият руски държавен глава вече пристигна в Рим, където бе посрещнат от президента на Италия Серджо Матарела.  \"Предстоят ми още 5 години напрегната работа. И при тези бързи промени, които наблюдаваме днес в света, е трудно да се правят прогнози. Повярвайте ми, имам с какво да се занимавам в сегашното си качество\", отбелязва руският лидер.  На въпрос защо, въпреки че беше избран с почти 77% на миналогодишните предзидентски избори и почти няма опозиция, плановете му за развитие на страната се развиват трудно, президентът отговори:  \"Работата не е в процентите на изборите, а в икономическите реалности, с които се сблъсква Русия. А именно - падането или колебанията на международните цени на традиционните ни експортни стоки - нефта, природния газ, металите. Безусловно, влияние оказват и външните ограничения. Но ние провеждаме много премерена и реалистична политика. Осигуряваме макроикономическа стабилност, не допускаме ръст на безработицата\", отбелязва Путин.  \"Нещо повече, успяхме да концентрираме значителни ресурси, за да започнем реализацията на мащабни национални проекти, които трябва да осигурят развитие на ключовите отрасли в икономиката и социалната сфера, да повишат качеството на живот на хората\", категоричен е руският президент.  Русия е готова да започне диалог със САЩ относно разоръжаването и стратегическата стабилност, подчертава Путин.  \"Смятам, че да се предприемат конкретни мерки в областта на разоръжаването би спомогнало да се подсили международната стабилност. Русия има политическото желание да стори това, сега е време САЩ да решат\", казва руският лидер, като добавя, че е обсъдил въпроса с американския си колега Доналд Тръмп в кулоарите на срещата на Г-20 в Япония миналия месец.  Путин отбелязва и доброто отношение на десния вицепремиер и вътрешен министър на Италия Матео Салвини към Русия.  Според руския президент „Лигата и нейният лидер Салвини работят активно за да възстановят пълното сътрудничество между Италия и Русия“, като Путин се изказа положително за усилията на Салвини да се премахнат антируските санкции, въведени от ЕС и САЩ.  В интервюто Владимир Путин посочи и главното условие, което е необходимо, за да се възстанови диалогът между Москва и Киев. Според държавния глава, добрите отношения между Русия и Украйна ще станат възможни, само ако неговият украински колега Владимир Зеленски изпълни предизборното си обещание и започне преговори със своите съотечественици в Донбас.  „Конструктивният диалог с Киев е възможен само ако Зеленски започне да изпълнява своите предизборни обещания, в това число да започне преки контакти със своите съотечественици в Донбас и престане да ги нарича сепаратисти“, подчертава Путин, като добави, че украинския парламент „трябва да започне да спазва Минските споразумения, а не да ги игнорира“.  ", "date": "2019.07.04", "title": "Путин: Още е рано да се говори дали ще се оттегля от политиката след 2024 г. "}
{"url": "http://epicenter.bg/article/Turtsiya-e-v-top-10-na-stranite-za-zhivot-i-rabota/187276/7/0", "text": "Турция зае седмото място в света класацията за експати – чуждестранни специалисти, които не работят в собствената си страна. Данните са от изследването Expat Explorer, проведено по поръчка на банка Ейч Ес Би Си.   В анкетата, която се провежда за 12-та поредна година, са взели участие над 18 хиляди души от 163 страни.   Анализаторите са помолили участниците в онлайн-анкетата да оценят качеството на живот в страната, в която работят по следните параметри: възможност за придобиване на нови навици, баланс между работата и личния живот, гаранции за заетост, перспективи за печалба.   62% от запитаните чуждестранни работници в Турция са посочили увеличаването на качеството на живот в сравнение с жизнения стандарт в собствените си страни.   52 % са заявили, че имат възможност да отделят много повече време за кариерата, хобито и семейството си, 55% – удовлетворяват своите желания, по-конкретно покупката на по-добро жилище или автомобил, а 69% – се чувстват сигурно и отбелязват гостоприемството на местното население.   Освен това, 60% от чуждестранните работници отбелязват подобряването на баланса между работата и личния живот в сравнение със собствените си страни.   59% от експатите са споделили, че са разширили възможностите си да пътешестват, а 57% са посочили придобиването на нови навици, като дайвинг, кулинария, изучаването на чужди езици.   72% от работещите в Турция чужденци посочват богатата историческо и културно наследство на тази страна. А 58% от експатите харесват добрата кухня и качествената храна.   Първата десетка е подредена по следния начин: Швейцария, Сингапур, Канада, Испания, Нова Зеландия, Австралия, Турция, Германия, ОАЕ, Виетнам.   Източник: БГНЕС", "date": "2019.07.04", "title": "Турция е в топ 10 на страните за живот и работа"}
{"url": "http://epicenter.bg/article/Papa-Frantsisk-prie-Vladimir-Putin-vav-Vatikana-/187277/7/0", "text": "Руският президент Владимир Путин бе приет от папа Франциск, ден преди пристигането във Ватикана на делегация от украински католически духовници, за да обсъдят кризата в страната им, предадоха Ройтерс и ДПА.   Путин пристигна в папската държава в началото на своя 10-часова визита в Италия, която включва и среща с италианския премиер Джузепе Конте. Черната лимузина на руския държавен глава влезе във Ватикана с 50 минути закъснение. Путин е закъснявал и за другите две свои срещи с Франциск - през 2013 г. също с 50 минути и през 2015 г. с повече от час, припомня Ройтерс.   Двамата са разговаряли около 50 минути, предава ТАСС, като се позовава на съобщение от пресслужбата на Апостолическия престол, информира \"Фокус\".  Съгласно съобщението, в „хода на разговора са били засегнати въпроси, свързани с католическата църква в Русия, както и остри проблеми на международната политика, включително ситуацията в Сирия, Венецуела и Украйна“.   На срещата им през 2015 г. папата прикани Путин да положи \"искрени и големи усилия\" за прекратяването на боевете между правителствената армия и проруските сепаратисти в Източна Украйна. Преди днешната среща държавният секретар (премиерът) на римската курия кардинал Пиетро Паролин отбеляза, че Путин представя себе си като \"вярващ човек\". Според кардинала папата и Путин ще обсъдят конфликтите в Украйна и Сирия.   По време на визитата си в Рим, Путин, освен че ще разговаря с папата, ще има и срещи с популисткото правителство на Италия, което призова за облекчаване на санкциите, въпреки продължаващата криза на Москва със Запада.   Историческият център на Рим е блокиран от съображения за сигурност – движението по 50 улици е преустановено и италианските медии съобщават, че сигналите на мобилните телефони могат да бъдат заглушени. Медиите припомнят, че крайнодесният вицепремиер Матео Салвини често изразява адмирации по адрес на Путин и неговото коалиционно правителство защитава преразглеждането на санкционната политика на ЕС към Москва. В навечерието на визитата си в Рим Путин похвали Салвини и неговата партия \"Лига\" за това, че имат \"гостоприемно отношение\" към Русия.   \"Те настояват за бързо премахване на антируските санкции, въведени от САЩ и ЕС,\" каза Путин в интервю за в. „Кориере дела Сера“.   Според руските медии диапазонът на разговорите на Путин в Рим ще е доста широк: от отношенията между Русия и ЕС, през ситуацията в Сирия, Украйна и Либия както и случая с иранската ядрена програма.    ", "date": "2019.07.04", "title": "Путин закъсня с 50 минути за срещата си с папата във Ватикана (ВИДЕО)"}
{"url": "http://epicenter.bg/article/Skandal-v-Severna-Makedoniya--Pevitsa-izpya-himna-s-promenen-tekst--ne-spomena-Gotse--Dame-i-Yane-/187292/7/0", "text": "Нов скандал избухна днес в Северна Македония. На тържество в американското посолство по повод националния празник на Съединените щати певицата Тамара Тодевска промени текста на химна на Северна Македония, в който се споменава Гоце Делчев, съобщава БНР.  Вместо изреждането на имената на Гоце Делчев, Питу Гули, Даме Груев и Сандански Тодевска изпя така втория комплект на химна:  \"Старо, младо, мъжко и женско на нозе се вдигнало\".  Сред гостите на тържеството бяха президентът Стево Пендаровски, премиерът Зоран Заев, членове на правителството, опозиционният лидер Християн Мицковски.  Бурните реакции принудиха певицата да се извини официално от профила си във \"Фейсбук\":  \"Непреднамерно промених текста на химна. Бях в плен на емоцията и еуфорията\", написа Тамара Тодевска.  Обединената македонска диаспора, която беше против договори с Гърция и България, поиска извинение и обвини певицата, че текстът на химна е променен преднамерено заради искането на България Гоце Делчев да бъде обявен за българин.  Извинение поднесе американското посолство в Скопие, а правителството на Зоран Заев излезе с официално становище по случая с Тодевска.  \"Получихме уверение от най-високо ниво, че македонските традиции и герои ще бъдат почитани\", пише в изявлението.", "date": "2019.07.04", "title": "Скандал в Северна Македония: Певица изпя химна с променен текст, не спомена Гоце, Даме и Яне "}
{"url": "http://epicenter.bg/article/-quot-Kommersanta-quot-quot--Izbiraneto-na-Stanishev-za-predsedatel-na-EP-shteshe-da-bade-idealniyat-variant-za-Moskva/187293/7/0", "text": "По всичко е видно, че за Москва избирането на Сергей Станишев за председател на Европарламента щеше да бъде идеалният вариант, пише „Коммерсантъ“, цитиран от ОFFnews.   „Лично господин Станишев в тази конструкция на съгласувания пакет за кандидатурите за ключовите постове в ЕС внушава някакъв оптимизъм на общия фон“, казва пред Интерфакс председателят на комисията по външните работи при Съвета на Руската федерация Константин Косачев.   Зам.-министърът на външните работи Александър Панкин заяви, че Русия е винаги готова за контакти с ЕС, само е необходимо тези контакти да са равноправни и фокусирани на взаимните ползи.   „Кремъл изгуби изборите за Европарламента“, под това заглавие рускоезичният сайт Seldon News също акцентира на Сергей Станишев като най-благоприятния лидер. За нов председател на Европарламента бе избран италианският журналист и социалист Давид-Мария Сасоли. Това стана неочаквано, нали предната вечер ръководството на ЕС препоръча да бъде избран друг политик, който обещаваше съдействие за отмяна на санкциите срещу Русия. А Сасоли отстояваше тяхното запазване, пише изданието.   И още: Според резултатите от лидерската среща на страните от ЕС сякаш беше решено, че поста на председателя на Европарламента ще заеме бившият премиер на България Сергей Станишев. За Кремъл това би бил отличният вариант. Станишев е бивш гражданин на СССР, а после и на Русия, завършил е историческия факултет на Московския държавен университет. Когато по-късно стана български политик, той подчертаваше, че не разглежда Русия като сериозна заплаха за сигурността на България и ЕС.   Но евродепутатите не се вслушаха в неговото мнение и в това на европейските лидери. Станишев дори не попадна в списъка за гласуването. Там влязоха други 4-има кандидати, а на втория тур се състезаваха Сасоли и Захрадил. Накрая с неголям превес победи италианецът. Трябва да отбележим, че предишният председател на Европарламента също беше от Италия – Антонио Таяни.   Източник:OFFnwes", "date": "2019.07.04", "title": "\"Коммерсантъ\"\": Избирането на Станишев за председател на ЕП щеше да бъде идеалният вариант за Москва"}
{"url": "http://epicenter.bg/article/Moshten-trus-udari-Yuzhna-Kaliforniya--horata-sa-v-panika-/187299/7/96", "text": "Мощен земен трус удари Южна Калифорния, най-силният от десетилетия насам, предава RT. Първоначално магнитудът беше оценен на 6,6, но после бе свален на 6,4, сочат данни на Националната геологическа служба на САЩ.  Епицентърът е определен близо до град Риджкрест, близо до Лос Анджелис, в слабо населената местност на долината Сиърлес в окръг Сан Бернардино.  Регистрирани са били и два последващи труса с магнитуд около 4.  Разтърсването на земните недра е било усетено на територия от мексиканската граница до северните граници на щата Невада, според репортер на \"Лос Анджелис Таймс\".  Засега няма данни за разрушения, пострадали или жертви, но местните служби за извънредни ситуации са били засипани с обаждания.  Полицейското управление в Лос Анджелис се обърна с призив към гражданите да подават сигнали само за наистина спешни ситуации.  Земетресението е най-силното в Южна Калифорния от опустошителния трус с магнитуд 6,6 през 1994, който причини много жертви и нанесе щети за милиарди долари.   ", "date": "2019.07.04", "title": "Мощен трус удари Южна Калифорния, хората са в паника "}
{"url": "http://epicenter.bg/article/Skandinavskoto-duo-Larsh-Kepler-se-zavrashta-s-nov-obsebvasht-psihotrilar----Pyasachniya-chovek-/187239/6/0", "text": "В началото на лято 2019 г. скандинавското дуо Ларш Кеплер се завръща с нов обсебващ психотрилър, в който главният герой е не по-малко зловещ от самия Ханибал Лектър. „Пясъчния човек“, издание на „Ентусиаст“, е 4-тата книга от серията за разследванията на инспектор Юна Лина, състояща се от общо 7 книги. След излизането си романът се превръща в най-продаваното заглавие за годината в родната Швеция, а цялата поредица е разпродадена в над 14 милиона копия на повече от 40 езика по целия свят. Успехът на книгите за Лина не е случаен – Кеплер създава универсален герой, който притежава интуиция, стратегически гений и освежаваща уязвимост срещу превъзходния и пресметлив враг. Новата история за детектива за пореден път разкрива невероятния талант на творческия тандем Александър и Александра Андорил – съпрузите, стоящи за псевдонима Ларш Кеплер – да създава оригинални мрачни сюжети. Кеплер съживява старата легенда за Пясъчния човек – митично същество от скандинавския и западноевропейския фолклор, което приспива малките деца и ги кара да сънуват само хубави сънища, като впръсква магически пясък в очите им. Неговият образ се среща както в разказите на Е. Т. А. Хофман и Ханс Кристиан Андерсен, така и в популярната култура, музиката и киното. Но този път Пясъчния човек не е герой от приказен сън, а точно обратното – от истински кошмар. Всичко започва в една студена зимна нощ, когато мъж е открит до железопътен мост в Стокхолм. Той страда от хипотермия и от легионерска болест. В болницата, където е хоспитализиран, откриват, че според регистрите човекът е мъртъв от повече от 7 години. Смята се, че е бил една от жертвите на известния сериен убиец Юрек Валтер, арестуван преди години от инспектор Юна Лина и осъден на доживотна изолация в психиатрична клиника. И докато Лина разследва къде е бил „мъртвият“ през всички тези години, някои неочаквани доказателства принуждават полицията да отвори едно от „студените“ досиета.  Опасността е неизбежна и някой трябва да влезе под кожата и в ума на серийния убиец. И то бързо. Преди да е станало твърде късно.    Съпрузите Александър (р. 1967) и Александра (р. 1966) Андорил в живота са щастливо шведско семейство с три дъщери. В литературата те са избрали псевдонима Ларш Кеплер за своя писателски тандем неслучайно, а като почит към световноизвестния шведски писател Стиг Ларшон и големия учен Йохан Кеплер. И двамата имат свои творчески биографии и известност, но решават да създадат нова идентичност, с която читателите да свържат криминалните романи, написани съвместно от тях. Опитали са се да опазят в тайна кой се крие зад псевдонима Ларш Кеплер, но успели да устоят на интереса на журналисти и читатели само три месеца. В едно интервю, на въпроса как са могли да напишат толкова смразяващ трилър като „Хипнотизаторът“, и въобще защо шведските трилъри са толкова добри, те обясняват: „По някакъв начин шведското общество е много добро, почти перфектно на повърхността си, а това подтиква писателите да видят това, което е под повърхността... Ние се чувстваме сигурни в Швеция. Ето защо можем да пишем тези ужасни книги и да открием онова, което е истински плашещо…“ След „Хипнотизаторът“, „Договорът ПАГАНИНИ“ и „Свидетел на огъня“, „Пясъчния човек“ е четвъртата книга от серията за Юна Лина, състояща се от общо 7 заглавия. Поредицата е продадена в над 14 милиона копия на повече от 40 езика. ", "date": "2019.07.04", "title": "Скандинавското дуо Ларш-Кеплер се завръща с нов обсебващ психотрилър - „Пясъчния човек“"}
{"url": "http://epicenter.bg/article/Dogovorkata-na-evroliderite-e-na-masata--izborat-na-Fon-der-Layen---na-kosam/187279/11/0", "text": "„Здравей, Европа“, написа на три езика в Туитър Урсула фон дер Лайен, след като бе номинирана за председател на Европейската комисия. Не е ли обаче рано за подобно поздравление? След маратонски заседания и един провален пакет (с Франс Тимерманс начело на Европейската комисия) 28-те държави от ЕС сякаш постигнаха споразумение за петте ключови поста в европейските институции.   За наследник на Туск е номиниран служебният премиер на Белгия – либералът Шарл Мишел, за външен министър на Евросъюза - социалистът и първи дипломат на Испания Жозеп Борел, за шеф на Европейската централна банка – французойката Кристин Лагард (ръководител на МВФ), а пълният петгодишен мандат като председател на Европейския парламент трябваше да бъде поделен между ЕНП и Групата на социалистите и демократите, като в проекта бяха имената на Сергей Станишев и Манфред Вебер.    , което намери проявление в обърнатите гърбове на депутатите от партията „Брекзит“ на Фараж и на пренебрежителното отношения към европейския химн на част от новите избраници.   Приемникът на Антонио Таяни за първите две години и половина  изобщо не бе сред разглежданите от Европейския съвет имена - Давид Мария-Сасоли е дългогодишен италиански журналисти, представител на социалдемократите в ЕП. Следващият се очаква да бъде от редиците на Европейската народна партия, най-вероятно това ще бъде оттеглилият се официално като шпиценкандидат Манфред Вебер.  Така или иначе,  Не съвсем. Недоволните от договорката са много, затова времето до ключовото гласуване ще бъде използвано ударно за убеждаване на евродепутатите от водещите фракции. Фон дер Лайен незабавно стартира разговори в Страсбург в търсене на необходимата подкрепа. Точно преди да потегли натам тя пусна своето „Здравей, Европа“, което бе знак по-скоро към заседаващите в Страсбург.  По дефиниция евродепутатите от ЕНП би трябвало да са доволни, тъй като номинацията е тяхна. Но не е съвсем така. От всички групи, без изключение, роптаят срещу нарушения принцип на шпиценкандидатите, защото европейските граждани определено са подведени.   Но и оттам идват възражения, особено от страна на Зелените и социалдемократите, които не е ясно как ще гласуват в Европарламента.   Дори Меркел, която плътно стои зад Фон дер Лайен от години, се въздържа при гласуването в Европейския съвет по две причини. Първо, дистанцира се от нарушения принцип на водещите кандидати. Второ, голямата й коалиция със социалдемократите започва да виси на косъм заради спорната номинация. Бившият лидер на ГСДП Мартин Шулц заяви остро, че Фон дер Лайен е най-слабият министър в правителството на Меркел. Рейтингът на членовете на кабинета в Германия почти   напълно потвърждават думите му.   Лекар по образование, в първия кабинет на Меркел тя е министър по въпросите на младежта, семейството, жените. В следващото – социален министър. В последните две става първата жена в Германия, начело на отбранителното ведомство.  В битката за стола на Юнкер влиза с противоречиви характеристики: обвинения за плагиатство (отхвърлени), за неумение да се справи с десния екстремизъм в Бундесвера, недоволство около обществени поръчки и съветнически услуги и др.  Най-важното от гледна точка на съвременна Европа обаче е какви идеи изповядва номинираната и какво може да предложи на европейците днес? На източноевропейците? На нас, българите? Пред скоби трябва да изведем идеята й за федерална Европа.  Членува в немската секция на Съюза на европейските федералисти - надпартийна формация, основана през 1946 г., с присъствие в повече от 20 европейски страни, включително България. Председател на българската секция е евродепутатът от ГЕРБ/ЕНП д-р Андрей Ковачев, който е и заместник-председател на Съюза на Европейските Федералисти в Европа.  Светкавично след номинацията бе припомнено интервю на Фон дер Лайен от 2016 година, където по повод темата за Съединени европейски щати тя споделя: „Аз няма да доживея нейната реализация. Но си представям, че Европа на моите деца и внуци няма да бъде хлабав съюз от държави, заложници на своите национални интереси.  Създаването на Съединени европейски щати очевидно не е цел на днешния ден, но за Фон дер Лайен е хоризонт, към който вероятно ще ориентира своята политика. Реалистично ли е това във време, когато съюзът от национални държави изглежда все по-хлабав? Ще се стигне ли до Европа на две скорости и какво темпо ще поддържа България, която е в дъното по всички възможни показатели? Номинираната за поста на Юнкер е и сред политиците, които са двигател на идеята за интеграция на европейските армии, така наречената обща европейска армия, която ще допълва НАТО и ще реагира бързо в случай на кризи.  Тимерманс беше защитник на Истанбулската конвенция – тема, към която има чувствителност в България. Но и консерваторката Урсула фон дер Лайен е на либерални позиции по някои въпроси, към които у нас има съпротива.   Тоест, бяха узаконени гейбраковете. Проектът се подкрепяше от социалдемократи, либерали и зелени, но стана факт с гласовете на християндемократи. Самата Меркел бе против, но даде зелена светлина на съпартийците си да гласуват по съвест. Една четвърт го направиха и сред тях бе Фон дер Лайен.   Според Фон дер Лайен Европа е привлекателна за мигрантите със  своята свобода, правна сигурност, демокрация. Според медийни публикации през есента на 2014 г. тя дава подслон на бежанец от Сирия и му помага за интеграцията в Германия. Впоследствие той предава своя опит и помага на други свои сънародници, пристигнали в страната.  Глобалисткият подход на Фон дер Лайен към съвременността не е нищо укорително, но е забележително от гледна точка на факта, че консервативно настроените страни от Вишеградската четворка, особено Унгария, подкрепиха германската министърка. Само и само да не е Франс Тимерманс, който имаше отчетлива роля в наказателните процедури за върховенството на закона.   Е, сега Тимерманс се спряга отново за заместник-председател на Еврокомисията, а Фон дер Лайен има шансове да пребори възраженията, ако голямата разделителна линия в Европейския парламент е между националисти (евроскептици и десни популисти) и глобалисти.   ЕНП и социалдемократите нямат мнозинство и някои от техните представители може и да не я подкрепят. Но към тях могат да се прибавят гласове на либералите от „Обнови Европа“, които са част от договорения пакет. Най-вече с номинацията на Шарл Мишел, който за разлика от Фон дер Лайен е харесван в родната си Белгия. Може да гласуват и Зелените, които са против сделката, но споделят част от идеите на кандидатката.   Впрочем, от страните от Вишеградската четворка Полша е много доволна от номинацията на германката.   Миналата година тя се прочу с думите си, че руският президент Путин не разбира от отстъпки и мек подход. Освен Полша тя е много харесвана и от прибалтийските републики.   В края на 70-те години тя следва икономика в университета в Гьотинген, където по това време голямо влияние има фракцията „Червена армия“, известна и като терористичната група Баадер-Майнхоф. По това време баща й е премиер на Долна Саксония и по съвет на криминалната полиция трябвало да смени университета от съображения за личната й сигурност. Така на 20-годишна възраст тя заминала за Лондон, където „повече живеех, отколкото учех“. Днес, 40 години по-късно, Фон дер Лайен е убедена, че Брекзит е голяма грешка. Но, така или иначе, дните до 31 октомври бързо текат.  Като теглим чертата, губещи от разпределението на постовете се очертават източно-европейските страни, които останаха извън петте ключови позиции. Водещите държави - Германия, Франция, Белгия, Италия и Испания, и големите политически семейства – християндемократи, социалдемократи и либерали, сключиха пакта. По всичко личи и като наказание за провалената договорка, постигната между евролидерите в Осака. .  Няколко български имена бяха в оборот (Кристалина Георгиева, Мария Габриел, Сергей Станишев), но предизвикаха само кратък медиен ефект. България в лицето на Бойко Борисов подкрепяше Вебер, направи опит да се договори с Тимерманс, а накрая застана и зад Фон дер Лайен.  Остава големият въпрос какво ще бъде мястото на България в новата европейска архитектура, която се вижда зад договорките, компромиса, профила на претендентите. Очертава се твърдо европейско ядро и други с все по-трудно постижими национални цели. Шенген, еврозоната, мониторингът...", "date": "2019.07.04", "title": "Недоволните от Урсула фон дер Лайен са много, изборът ѝ виси на косъм"}
{"url": "http://epicenter.bg/article/Borisov-startira-v-nedelya-prochistvaneto-v-GERB-/187288/11/0", "text": " Прочистване на структури, които не работят, засилване ролята на Изпълнителната комисия, отказ от идеята за втори човек в партията и издигане на нови лица в местните структури.   Това е в основата на програмата на лидера на ГЕРБ Бойко Борисов за обновление на партията между евровота и местните избори наесен. Промените трябва да се случат в неделя по обяд. Тогава ще започне конгреса на ГЕРБ, съобщава Стандарт.  Апартаментгейт принуди Борисов още преди европейските избори бързо да се освобождава от замесените в скандала, а след изборите главният виновник в него – заместникът му Цветан Цветанов, загуби окончателно всичките си постове. Въпреки добрите резултати за него не само нямаше прошка, както се бе зарекъл преди това Борисов, но и раздялата мина със скърцане на зъби. Лидерът принизи ролята на държащия структурите Цветанов, че и без него те работят, защото партията е на лидера. Цветанов пък отвърна задочно, че \"една партия не може един човек да я управлява\", и се зарече да критикува всяко грешно решение в ГЕРБ.  И ако една поредица от сватбарски снимки са достатъчно доказателство, че Цветанов тихомълком продължава партийни совалки по страната, то обиколките на Борисов се превърнаха в негов патент- с джип, с министри на задната седалка, излъчвани пряко - по интернет. Истината е, че той няма друг ход, освен да демократизира партията си и да влезе отново в ролята на човек от народа, който си пази кацата с мед, но маха катрана от нея.  Отсега е ясно, че в неделя партийният конгрес (Национално събрание) ще гласува оставките на Цветан Цветанов като зам.-председател на Изпълнителната комисия на партията и на Румяна Бъчварова, като член на Изпълнителната комисия. Наследник на Цветанов няма да има, а заместниците на Борисов ще останат двамата най-верни - столичният и бургаският кмет Йорданка Фандъкова и Димитър Николов. А за член на Изпълнителната комисия може да бъде избрана новата шефка на кабинета на министър-председателя – Деница Желева.  Очаква се Борисов да разпредели досегашните задачи на Цветанов измежду всички членове на комисията, повече власт ще има и административният секретар Цветомир Паунов. Общинските и областните партийни ръководства обаче занапред ще докладват на Изпълнителна комисия като колективен орган, за да не се помисли някой за новия Цветанов. Жалбите от граждани и структури, които сега отиваха на мейла на Цветанов, вече ще се гледат под лупа от нов орган.  Силен ход по линия на демократизацията е и идеята да се отдели партията не само от изпълнителната, но и от местната власт. Това означава, че кметове вече няма да са областни координатори на партията. Любопитно е обаче дали повечето от тях ще останат кметове, или ще разчитат само на партиен пост.  Партийното прочистване и обновяване безспорно се чака с най-голям интерес от публиката. Отсега е ясно, че първите потърпевши ще са структурите, които загубиха изборите. На дузпата са Добрич, Ямбол и Плевен, като за тези райони ще се търсят добри организатори и силни фигури по места.  Кулминацията се чака в знаците на Борисов кой от големите кметове ще запази поста и кой не. Дни преди конгреса кметът на Пловдив Иван Тотев обяви, че излиза от битката за градоначалници. Дали съдбата му ще последва още някой от големите градове в неделя, зависи от изненадите, който Борисов е приготвил. Този път май ги е запазил в тайна и от най-приближените. Защото от седмици в ГЕРБ цари невиждано затишие. Като пред буря.  Източник: standartnews.com", "date": "2019.07.04", "title": "Борисов стартира в неделя прочистването в ГЕРБ "}
{"url": "http://epicenter.bg/article/Prof--Atanas-Tasev--Borsovite-tseni-na-el--energiya-na-regionalnite-pazari-postepenno-shte-se-izravnyat/187218/4/0", "text": "  - Първо, важно е да се знае, че Вие правите сравнение между последните дни от месец юни и първите дни от месец юли. Чувствителни изменения в ценовите нива се наблюдават в първите 3 дни от месец юли, от когато започва новият регулаторен период и е напълно нормално да са на лице драстични разлики.   - Много от сключените договори за доставка на електрическа енергия са били със срок до края на регулаторния период т.е. до 30.06.2019 година и продажни цени около 80 лева. Условията по сключените нови договори с начална дата 01.07.2019 година са чувствително променени. В допълнение за новия регулаторен период, доколкото съм запознат, ЕРП-тата са изменили своята стратегия за поведението си на пазара. Поради промените в конюнктурата, договорите с фиксирана цена са заменени частично с договори за доставка на електрическа енергия със своите крайни клиенти, съгласно които цените се калкулират на дневна база - като сбор от борсовата цена за съответния ден плюс добавка, която е конкретно договорена при всяка една отделна сделка. Тези договори са породени най-вече от сериозната волатилност в ценовите нива в региона, на които електрическата енергия се търгува. Тази практика вече е масова и с влизането в сила на новите договори зависимостта от цените на БНЕБ на всички енергийни дружества по веригата става изключително голяма.   Енергоразпределителните дружества избират да сключват дългосрочни договори с крайните си клиенти, за да могат да си гарантират сигурна печалба и да намалят, доколкото е възможно риска, който поемат.   - През последните дни температурите в цяла Европа са изключително високи. Това също е допълнителен фактор, който предизвиква повишаване в търсенето на електрическа енергия, поради повишеното потребление на енергия, най-вече за охлаждане. Освен това поради рекордните жеги ЕРП-тата имат завишени загуби по електропреносната мрежа, което също води до оскъпяване на цената на енергията. В заключение мога да обобщя, че именно промяната на регулативната рамка и влизането в сила на новите договори с фиксирана цена към борсата плюс надбавка в комбинация с рекордните температури през последните дни се оказаха достатъчни да доведат до тези нива на цените на енергийната борса.   - Един от основните фактори е фактът, че в началото на миналия регулаторен период АЕЦ Козлодуй и НЕК пуснаха множество търгове за продажба на електрическа енергия на изключително изгодни цени и по този начин множество търговци на електрическа енергия успяха да си осигурят енергия за дълъг период от време на по-ниски стойности, която да търгуват впоследствие с по-голяма печалба.   Голяма част от тези договори изтекоха на 30.06.2018 година с изтичането на предходния регулаторния период, което е основната причина, че през последните седмици много компании продължават да обявяват търгове за покупка или продажба на значителни количества електрическа енергия посредством платформата на Българската независима енергийна борса.   - Тази тенденция е на път да се прекрати, но ще Ви обясня накратко. До 30.06.2019 година в България търговците на електрическа енергия заплащаха при износ т.нар. експортна такса или \"Пренос и достъп\" в размер на 9,84 лева/МВч за всеки изнесен МВч. Чрез нея цената на БНЕБ се поддържаше изкуствено по-ниска. От 01.07.2019 година търговците са освободени от заплащането на тази такса, което ще помогне за постигане на равновесие на цените между България и региона и постигане на целта на Европейския съюз за формиране на обединен енергиен пазар.   Друга причина се корени в това, че към момента регионалният пазар на електрическа енергия в страните на Балканския полуостров се формира главно от производители като ТЕЦ, топлофикации и АЕЦ.   Усилията на Европейския съюз са насочени към повишаване на дела на ВЕИ в енергийния микс. Поради тази причина е необходимо всички страни да се фокусират в създаването на повече източници на \"зелена\" енергия, в България все още не се усеща ефекта на подобни ВЕИ ,тъй като до сега по-голяма част от тях са били на регулиран пазар с фиксирани цени за изкупуване. След новите регулаторни промени голяма част от това производство ще се продава на свободният пазар и ще влияе на цените в страната, както нагоре така и надолу. Този ефект все още не е усетен от пазара. В държавните на Балканския полуостров към момента най-много ВЕИ са изградени в Румъния където се забелязва и голяма волатилност на пазара при липса или свръхпредлагане от ВЕИ.   Тенденцията към настоящия момент е цените на регионалните пазари постепенно да се изравняват и да се движат на по-близки равнища един спрямо друг, но и да се движат в по-големи граници заради нестабилността на произведените количества от ВЕИ.", "date": "2019.07.04", "title": "Проф. Атанас Тасев: Борсовите цени на ел. енергия на регионалните пазари постепенно ще се изравнят"}
{"url": "http://epicenter.bg/article/Kontsesioner-na-plazha-na--quot-Kavatsite-quot--Tsenata-ot-70-leva-na-chadar-e-opravdana/187216/4/0", "text": "Цената от 70 лева за сянка на плажа на \"Каваците\" е оправдана, заяви представител на концесионера в интервю за bTV.  Повод за това стана широко коментирана касова бележка, която турист пусна в социалните мрежи. От нея се вижда, че за ползване на шезлонги и чадър е трябвало да се платят цели 70 лева.   Става въпрос не просто за чадър, а за голям чадър на първа линия с 4 шезлонга, обясниха стопаните на плажа\"Каваци - Юг\".  „Говорим за голям чадър с 4 дървени шезлонга от тиково дърво, с 4 броя кожени шалтета, дървена масичка и платът, който е на големия чадър, е специален, италиански, който предпазва от UV лъчите”, коментира управителят и касиер на плажа Гаврил Казанджиев.  По думите му често услугата ползват групи от хора, които, като си разпределят сумата, сянката излиза много по-малко. Друго предимство било, че срещу тази цена летуващите си плащат комфорт и пространство – който желае, да си гони сянката, който желае – слънцето.    Концесионери обясниха, че условията и сянката, които предлагат, са уникални и дори работели на загуба. Един от управителите разкри, че на шезлонгите имало специални платове които предпазвали от изгаряне. Чадърите, за разлика от останалите плажове, пък не пропускали слънчеви лъчи, се похвалиха бизнесмените.   Те не са съгласни с констатацията, че 70 лева за чадър с 4 шезлонга е скъпо и дори се ожалиха, че под \"златната\" сянка дори си позволявали да лягат по 10 души. Концесионерите набързо сметнаха, че на човек се падало по 7 лева за удоволствието. Клиенти обаче не са доволни, тъй като за подобни такси очакват поне чист плаж. Бизнесмените обаче са категорични, че имало други плажове и на когото не му е изгодно, нямал място на скъпарския плаж. За \"успокоение\" на туристите, те предлагат услугата срещу 60 лв., но на втора линия на плажа.  От Министерството на туризма са се самосезирали и са направили проверка на плажа. Към момента единственото констатирано нарушение, е недостатъчно голямата табела, указваща цените на плажните принадлежности.  Междувременно концесионери в района се оплакаха, че работят на загуба и са принудени да слагат по-високи цени, защото плащат висок наем на държавата. За плажа в Черноморец например, където ивицата е по-малка от 150 метра, наемателят плащал 120 хил. лв. на сезон.  Днес, заради зачестилите жалби, министърът на туризма Николина Ангелкова свиква спешна среща с концесионерите и наемателите на плажовете.", "date": "2019.07.04", "title": "Концесионер на плажа на \"Каваците\": Цената от 70 лева на чадър е оправдана - сянката е уникална!"}
{"url": "http://epicenter.bg/article/Treys-izvarshva-betonirane-na-relsov-pat-mezhdu-Metrostantsiya-6-i-Metrostantsiya-8/187258/4/0", "text": "Започна вторият етап на бетонирането на релсов път между изграждащите се Метростанция 6 (при Малък градски театър „Зад канала“) и Метростанция 8 (при Орлов мост).   Работите са част от Проект за разширяване на метрото в София: Трета Метролиния Депо \"Ботевградско шосе\" - бул. Вл. Вазов\" - Централна градка част - ж.к. \"Овча купел\", Обособена Позиция № 3: Участък от км 6+561.05 (край на МС 8) до км 4+950.00 с 2 броя метростанции и тунелен участък по НАТМ.   Участъкът, в който „Трейс“ извършва бетонирането, е с два коловоза, всеки с дължина 1620 м.    Конструкцията на релсовия път се състои от обемно закалени релси тип 49 и двублокови траверси по спецификация на „Метрополитен“ ЕАД, скреплението е еластично  SKL 14. Релсовият път е безбаластов и безнаставов.    В участъка има две съоръжения (S-връзки): първото - преди МС 6, и второто - преди МС 8.    При първия етап са монтирани и бетонирани двата коловоза от начало на проекта до края на блок 2 на Метростанция 6. В този участък е монтирана и бетонирана S-връзката преди Метростанция 6.    Релсовият път е монтиран на поза и траверсите са обути с т.нар. „ботуши“, в които има поставена двойнорифелова подложка. В деня преди бетонирането, релсовият път се повдига на проектно ниво, извършва се нивелация, укрепва се, след което се изпълнява кофраж за отводнителна канавка в междурелсието на всеки коловоз. В настоящия втори етап се извършва бетониране по десен коловоз, обратно на километража от ВУ 6-8 към изходна шахта на ТПМ.   Успоредно с това се  изпълняват и допълнителни дейности по метростанциите 5,6,8 – монтиране на контактна мрежа, електрически системи и инсталации, телекомуникационни работи, ОВиК и ВиК; интериорни оформления на станциите и прилежащите им входове.   Понастоящем „Трейс Груп Холд“ АД работи по строителството на пет метростанции, включени в различни обособени позиции от израждането на третия метродиаметър.", "date": "2019.07.04", "title": "Трейс извършва бетониране на релсов път между Метростанция 6 и Метростанция 8"}
{"url": "http://epicenter.bg/article/BNR-pusna-vav-Feysbuk-snimki-ot-pustiya-plazh-i-zavedeniya-na-Slanchev-bryag-/187265/4/0", "text": "БНР-Хоризонт публикува във Фейсбук снимки, направени днес по обед на централната алея и централния плаж в Слънчев бряг.  По-късно министърът на туризма Николина Ангелкова ще се срещне в курорта с представители на туристическия бранш, концесионери и наематели на морски плажове.  Ще се обсъждат възможностите за насърчаване на притока на туристи в активния сезон и развитието на морския туристически продукт на България.   ", "date": "2019.07.04", "title": "Пустият плаж и празните заведения днес на Слънчев бряг - БНР пусна във Фейсбук снимки "}
{"url": "http://epicenter.bg/article/Balgarski-firmi-veche-mogat-da-iznasyat-mlyako-i-mlechni-produkti-za-Kitay/187266/4/0", "text": "Български фирми вече могат да изнасят мляко и млечни продукти за Китай. Темата е била обсъдена на срещата на президента Румен Радев с китайския му колега Си Цзинпин, на която вчера двамата държавни глави приеха декларация за стратегическо партньорство между Пекин и София. \r\n Проблемът с изпълнението на изискванията за внос на българска селскостопанска продукция в Китай е от повече от две години, съобщава БНР. \r\n   \r\n На срещата си със Си Цзинпин Радев е поставил въпроса за ограничения достъп на български земеделски стоки до китайския пазар. \r\n \"Особено за мляко и млечни произведения, където протоколите за фитосанитарен контрол са подписани повече от 2 години, но по едни или други причини тези фирми не се допускат тук. В рамките на една минута този проблем беше решен. Вече се допускат. Нашият бизнес може от тук нататък да разширява много обхвата на вноса в областта на селскостопанската продукция\", коментира Радев. \r\n   \r\n Президентът очаква развитие по проектите за разкриване на пряка въздушна линия София-Пекин, китайска банка да има офис в България, както и в София да бъде изграден българо-китайски център за научна дейност и иновации. По думите му с президента на Китай са се уговорили да държат личен диалог,  и да имат периодичен преглед на постигнатото. \r\n   \r\n След Пекин Радев посети Шанхай  и обсъди с кмета на града Инг Йонг възможности за сътрудничество. \r\n", "date": "2019.07.04", "title": "Български фирми вече могат да изнасят мляко и млечни продукти за Китай"}
{"url": "http://epicenter.bg/article/Predpriyatiya-spryaha-rabota-zaradi-visokata-tsena-na-toka-/187274/4/0", "text": "Големи предприятия спряха работа заради високата цена на тока. Някои фирми още от вчера работят с намалени мощности. Причината е драстичното увеличената цена на тока на свободния пазар.  Днес има известно поевтиняване. Но цената отново е над 100 лева: по-точно 132 лева за мВтч. Това е почти два пъти по-скъпо от средната цена в Европа.  Цената на тока за бизнеса скочи с 203%  Инж. Стоян Начев, главен енергетик в местно предприятие, заяви, че цената, която те плащат, е 212 лв/квтч. „Това е смърт за бизнеса. При тази цена продукцията ни става много скъпа и ние започваме да работим на загуба. А работим ли на загуба, трябва да фалираме. Следователно решихме, че не бива да работим. Затова днес предприятието е спряно. Това се случва и с другите две наши фирми”, коментира той.  Инж. Начев обясни, че след като не се работи, няма и откъде няма да дойдат средства за заплати. „Чух гласове, които призовават за стачка, за блокиране на улици”, обясни енергетикът. По думите му хората са обезпокоени от факта, че може да има фалити и да останат без работа.  АОРБ: Българските предприятия получават най-скъпата електроенергия в цяла Европа  \"В момента нашата фирма има дългосрочни договори две три четири годишни с крайни клиенти, където цената не подлежи на промяна. Тъй като не може разликата да се покрие от материали и консумативи, единствено може да се покрива разликата от фонд работна заплата, което в България не е редно да се прави\", коментира инж. Живко Петров.   Поради трикратно по-високата цена на електроенергията на Българската независима енергийна борса, днес три предприятия от системата на „Холдинг Металик“ в Стара Загора работят с 50% от капацитета си. Това са машиностроителният завод „Металик“ АД – Стара Загора, леярското предприятие „Чугунолеене“ – Първомай и „Енергоремонт – Гълъбово“ АД – Гълъбово. Ако утре, 4 юли, цената на тока отново е необичайно висока, тези три предприятия ще спрат работа напълно, предупреждават от ръководството на холдинга.    В „Металик“, „Енергоремонт – Гълъбово“ и „Чугунолеене“ са спрени всички енергоемки машини и агрегати. Причината е, че цената на електроенергията, която предприятията купуват от свободния пазар, днес е 195,40 лв. за мегават/час. Това е над три пъти повече от прогнозираните от КЕВР цени на тока на борсата в рамките на 50 – 70 лв. за мегават.     Предните два дни цената на борсовия ток отново беше над 100 лева за мегават, което също е непосилно.  Имаме съмнения, че тези скокове на тока се предизвикват спекулативно от играчи на борсата, с цел незаконно облагодетелстване на гърба на българските промишлени предприятия, споделиха още от „Холдинг Металик“. Работодателите настояват държавата и правителството да се намеси. \"За нас е необяснимо, как непрекъснато се обявява, че има недостиг на ток, което довежда до увеличаване на цените\", коментира той.", "date": "2019.07.04", "title": "Предприятия спряха работа заради високата цена на тока "}
{"url": "http://epicenter.bg/article/Kontsesioneri-iskat-namalyavane-na-taksite--za-da-svalyat-tsenite-na-chadarite-i-shezlongite--VIDEO--/187296/4/0", "text": "След като в социалните мрежи се разпространиха снимки на празни плажове и касови бележки за астрономически суми за чадър и шезлонг, министърът на туризма Николина Ангелкова свика среща на туристическия бранш. От Ангелкова беше поискано да се опрости втората концесионна такса на наемателите на плажове. Така сролед тях щяла да поевтинее и сянката, предава Нова тв.  Въпреки високите цени в четвъртък голяма част от чадърите на първа линия бяха заети. Но повечето летовници са в свободната зона.  Ангелкова потърси обяснение за пустеещите платени зони и от концесионерите. Те предложиха компромисно решение.  „Да не се иска втората вноска на концесионната такса. Това е най-бързото нещо, което може да се случи за този сезон”, смята хотелиерът Венелин Ташев.  „Може би държавата трябва да се намеси. Ние правим всичко, което е по силите ни”, каза още наемателят на плажни заведения Веселин Борисов.  Ангелкова обясни, че всички тези предложения ще бъдат обсъдени на дискусия. Тя обясни, че дали ще бъде намалена или опростена концесионната такса, е въпрос на математика. Причината е, че част от таксата влиза в Сребърния фонд.  Започва и ревизия на всички концесионни договори на плажните ивици, които са сключени по времето на Министерството на регионалното развитие, което отговаряше за тях.  ", "date": "2019.07.04", "title": "Концесионери искат намаляване на таксите, за да свалят цените на чадърите и шезлонгите (ВИДЕО) "}
{"url": "http://epicenter.bg/article/Tragva-deloto-za-iztochenite-milioni-ot-smetkata-na-Martin-Petrov/187213/3/0", "text": "Бившият футболен национал Мартин Петров в съдебна битка с банка. Софийският градски съд ще гледа дело, заведено от футболиста за изчезването на около 4 милиона лева от сметката му, съобщава Нова тв.  Според Петров парите са източени в рамките на 10 години от личната му банкерка.  От финансовата институция категорично отричат измама и твърдят, че сумите са изплащани по надлежния ред. Банкерката на футболиста - Ирина Аткова, която след разгласяването на случая е в неизвестност, преди това е бил уволнена от банката.  От обясненията на футболиста става ясно, че пари от неговата сметка са били пренасочени дори и към сметката на съпругът на уволнената банкерка", "date": "2019.07.04", "title": "Тръгва делото за източените милиони от сметката на Мартин Петров"}
{"url": "http://epicenter.bg/article/Maykata-na-hvarlenoto-ot-most-dete--Vinovna-sam--izbyagah-i-ne-vzeh-nay-tsennoto--Osem-godini-beshe-ad-/187273/3/0", "text": "Майката на хвърленото дете от мост поиска най-тежкото наказание за приятеля си - доживотен затвор без право на замяна.   Пред Нова телевизия Поля Христова заяви, че обвинява себе си, че не е подала сигнал за домашно насилие и системен тормоз.  „Детето ми го няма, той го уби, хвърли го от моста, това е факт. Избягах от него, защото не издържах. Мислех си да го направя по-рано, но той ме заплаши, че ако ни намери ще убие мен и детето. Чувствам се виновна, че не взех най-ценното си нещо – детето. Той е пълен нещастник. Убиец. Изрод. За мен е убиец. Не искам да го виждам. Да гние там. Да умре там. Той не спираше да ме малтретира. Постоянно. Удряше ме. Постоянно ме тормозеше и сексуално. По време на секс ме биеше и удряше с юмруци по главата. Удряше ме по гърба. Това е ужас. Ад. Осем години – ад”, каза майката на убитото дете.  \"Той казва, че откакто на 20 юни неговата съпруга е изчезнала е изпитвал затруднения при отглеждането на детето. И понеже не е намерил друг изход, това е начинът, по който е решил проблема със затрудненията си\", заяви Ирина Желева, административен директор на Окръжна прокуратура – Габрово.  Окръжният съд остави в ареста бащата на детето. Той е отказал да обжалва присъдата си. 31-годишният мъж влезе в съдебната зала мълчаливо, като криеше лицето си. Мъжът не оспори искането на прокуратурата за най-тежката мярка - постоянен арест. Направи и самопризнание, че е убил а 4-годишния си син.", "date": "2019.07.04", "title": "Mайката на хвърленото от мост дете: Виновна съм, избягах и не взех най-ценното! Осем години беше ад "}
{"url": "http://epicenter.bg/article/Uzhas-na-garata-v-Pleven--Vlak-pregazi-legnal-na-relsite-mazh-/187282/3/0", "text": "50-годишен мъж се хвърли под влака на гарата в Плевен, предава Канал 3.  Трагедията се е разиграла днес около 13 часа. Мъжът е безработен и води клошарски начин на живот.  Той легнал на релсите и машинистът не е могъл да го спаси. Въпреки опита му да спре влака, той прерязал крака на мъжа.  След един час в кома пострадалият издъхнал.", "date": "2019.07.04", "title": "Ужас на гарата в Плевен: Влак прегази легнал на релсите мъж "}
{"url": "http://epicenter.bg/article/Vidin-ima-nov-okrazhen-prokuror---Vanya-Nenkova/187283/3/0", "text": "Ваня Ненкова е новият административен ръководител - окръжен прокурор на Окръжна прокуратура - Видин.  Тя е избрана единодушно от членовете на Прокурорската колегия на Висшия съдебен съвет, съобщават на сайта си от Висшия съдебен съвет.  В Концепцията си за стратегическо управление Ваня Ненкова е заявила, че Окръжна прокуратура - Видин следва да продължи да работи качествено и срочно, като за целта се запази отличната организация на работа и се повишава квалификацията на магистратите и служителите, съобщават от Висшия съдебен съвет.  Сред приоритетите й са стриктно спазване принципа на случайното разпределение на делата, равномерно натоварване на магистратите и съдебните служители, при отчитане индивидуалния принос в общия резултат от работата на прокуратурата. Прокурор Ненкова е с над 20 години юридически стаж.  Започнала е професионалната си кариера като \"младши прокурор\" в Районна прокуратура - Кула през 2000 г., като от 2001 г. заема длъжността \"младши прокурор\" в Районна прокуратура - Видин. От 2002 г. до 2015 г. е прокурор в Районна прокуратура - Видин, а от 2015 г. е административен ръководител - районен прокурор.  Тя заменя досегашния административен ръководител - на окръжна прокуратура - Видин - прокурор Маруся Илиева.   Кандидатът бе подкрепен и от главния прокурор Сотир Цацаров, който посочи, че като районен прокурор Ваня Ненкова е изнесла цялата тежест в пилотното оптимизиране на Районна прокуратура - Видин през 2019 г., при постигане на много добри показатели в дейността на прокуратурата.  ", "date": "2019.07.04", "title": "Видин има нов окръжен прокурор - Ваня Ненкова"}
{"url": "http://epicenter.bg/article/Sadat-ostavi-Nikolay-Banev-v-aresta/187285/3/0", "text": "Бизнесменът Николай Банев остава в ареста, реши съдът, съобщи БТВ.  Апелативният специализиран наказателен съд разгледа искането на бизнесмена да бъде пуснат заради изтичане на законния 8-месечен срок за задържането му.  Николай Банев е с ново обвинение от 28 юни. То е прецизирано, за разлика от старото, обясни съдът. Според прокуратурата то е окончателно и делото ще бъде приключено до седмици.  Банев и съпругата му Евгения са обвинени в участие в организирана престъпна група за данъчни престъпления и пране на пари.", "date": "2019.07.04", "title": "Съдът остави Николай Банев в ареста"}
{"url": "http://epicenter.bg/article/Borisov-shte-uchastva-v-Sreshtata-na-varha-na-initsiativata--Berlinski-protses--v-Poznan-/187260/2/0", "text": "Министър-председателят Бойко Борисов ще участва в Срещата на върха на инициативата „Берлински процес“ в Познан на 5 юли. Това съобщават от правителствената информационна служба.  На нея държавните и правителствените ръководители на страните ще обсъдят постиженията и предизвикателствата пред страните от региона на Западните Балкани.  Основен акцент в разговорите на лидерите на страните, ангажирани в инициативата, ще бъде засилване на регионалното сътрудничество с цел постигане на свързаността в секторите на транспорта, енергетиката, търговията, цифровизацията, инвестициите между страните от региона на Западните Балкани и укрепването на добросъседските отношения.  Берлинският процес бе иницииран от Германия за насърчаване на регионалното сътрудничество на Западните Балкани и в подкрепа на политиката на разширяване на ЕС.  Първата Среща на върха се състоя на 28 август 2014 г. в Берлин. Следват срещи на високо равнище във Виена през 2015 г., Париж през 2016 г., Триест през 2017 г. и Лондон през 2018 г.  Участници в процеса са страните от Западните Балкани - Сърбия, Република Северна Македония, Босна и Херцеговина, Черна гора, Косово и Албания, и държави членки на ЕС – Полша, Великобритания, Германия, Франция, Австрия, Италия, България, Хърватия и Словения.  За първи път България е поканена да участва в Берлинския процес на Срещата на върха в Триест през 2017 г. Страната ни е желан партньор с оглед на активната работа в региона и постигнатите резултати по време на Българското председателство на Съвета на ЕС през 2018 г., като основен приоритет бяха именно страните от Западните Балкани.  ", "date": "2019.07.04", "title": "Борисов ще участва в Срещата на върха на инициативата „Берлински процес“ в Познан "}
{"url": "http://epicenter.bg/article/Karakachanov--Nashite-Spetsialni-sili-sa-na-mnogo-visoko-nivo-/187262/2/0", "text": "Нашите Специални сили са на много високо ниво. Това каза министърът на отбраната Красимир Каракачанов днес, 4 юли, след като наблюдава демонстрация на бойни способности от формирования от 68-ма бригада \"Специални сили\" на Специализирания учебен център \"Црънча\". Това съобщиха от пресцентъра на министерството на отбраната. След успешното приключване на действията министърът на отбраната Красимир Каракачанов поздрави участниците и подчерта: \"Те са професионалисти, добре тренирани, добре ръководени, разполагат с модерна техника. Необходимо е да има отношение и от страна на военното и цивилното ръководство към Силите за специални операции и аз съм сигурен, че тези момчета никога няма да посрамят България\".  На въпрос на журналисти за бъдещето на полигона край пазарджишкото село Црънча, където тренират Специалните сили, министърът заяви: \"Докато аз съм министър, този полигон ще съществува\".  По думите му полигонът функционира от 1955 г. Нямат основания твърденията, че с дейността му се замърсява околната среда и има опасност за жителите на селото.  \"Не съм станал министър на отбраната, за да развалям, да събарям и да закривам. Имам за цел да възраждаме Българската армия, да я правим по-боеспособна и да я развиваме\", каза още министърът на отбраната Красимир Каракачанов.  След приетото правителствено решение отпреди 2 години за отпускане на три милиона лева за подобряване на условията на полигона предстои да бъдат изградени столова и спални помещения.  \"Искаме модерна армия, необходимо е да погледнем малко по-модерно на нуждите на армията. Това е моята философия\", каза още министърът на отбраната Красимир Каракачанов.  Командирът на Специалните сили бригаден генерал Явор Матеев изрази удовлетворение от показаното на днешния ден в рамките на учението за сертифициране на тактическа група за специални операции.  \"Работим постоянно с чужди партньори и аз съм убеден, че българските Специални сили по нищо не отстъпват на най-добрите. Нито като физическа и психологическа подготовка, нито като изпълнение на задачите\", каза още той.  Оценка на подготовката и на способностите на тактическата група за специални операции ще даде комисия, назначена от Щаба на отбраната. Учението наблюдават и офицери от Полша, под чието командване ще бъде тактическата група от 1 януари следващата година. В продължение на седмица военнослужещите отработват редица дневни и нощни действия в различни местности.  На деня за демонстрация на способности на СУЦ \"Црънча\" присъстваха още представители на местната и централната власт, народни представители, висши военни и др.  По-късно през деня министърът на отбраната Красимир Каракачанов откри бюст-паметник на княз Алексей Церетелев в едноименното пловдивско село Церетелево. Събитието е посветено на 140 години от установяването на руско-български дипломатически отношения. Поднесени бяха венци от министъра на отбрана Красимир Каракачанов и началника на отбраната генерал Андрей Боцев.  В тържествената церемония в селото участваха военнослужещи от Силите за Специални операции. Присъстваха посланиците на Руската федерация, Беларус, Армения и Казахстан, представители на местната власт и др.  Княз Алексей Николаевич Церетелев е роден през 1848 г. В Грузия. Произхожда от виден просветителски род. След края на Априлското въстание от 1876 г. е включен в дипломатическа комисия, която разследва турските зверства в българските земи. Своята дейност в полза на възстановяване на българската държавност започва още преди Освобождението и се проявява като страстен застъпник на българската национална кауза.  Бюстът на княз Церетелев е изработен от неговия потомък световноизвестния скулптор и художник Зураб Церетели. Паметникът беше осветен от Негово Високопреосвещенство Пловдивския митрополит Николай.  ", "date": "2019.07.04", "title": "Каракачанов: Нашите Специални сили са на много високо ниво "}
{"url": "http://epicenter.bg/article/Politicheskite-partii-shte-mogat-da-poluchavat-dareniya-ot-fizicheski-i-yuridicheski-litsa/187264/2/0", "text": "  Текстът бе заложен в преходните и заключителни разпоредби на Закона за държавния бюджет за 2019 г., с които се изменя Законът за политическите партии.   Съгласно приетите текстове фирмите не могат да бъдат с просрочени публични задължения или да са регистрирани в юрисдикции с преференциален данъчен режим.   Народните представители приеха редакционната поправка, направена от депутатите на ДПС Делян Пеевски и Йордан Цонев.  Депутатите въведоха изисквания за юридическите лица, които могат да финансират партиите под формата на дарение. Съгласно текстовете те не могат да бъдат с просрочени публични задължения или да са регистрирани в юрисдикции с преференциален данъчен режим.  Отпадна предложението на Валери Симеонов за таван на получаваните дарения от 8 млн. лв. за една календарна година.  В отрицателен вот депутатът от София Драгомир Стойнев заяви, че е гласувал против, защото управляващите са въвели данък корупция за българските фирми.     Още на старта на пленарния ден точката в дневния ред беше включена извънредно, на което се противопоставиха от левицата. Най-остра съпротива оказаха от БСП, които обвиниха управляващите от ГЕРБ, че целят да извадят партиите на тезгяха. ГЕРБ пък обвиниха социалистите, че са във фалит и затова бранят партийните си пари. Столетницата пък контрира, че голямата управляваща партия е постигнала сговор с другите парламентарни партии само и само да оставят БСП без пари за местните избори.   \"Сега тук, като истински матросовци браните субсидията си от 11 лв. и това става ясно на всички. Вашата партия не може да се справи, защото неразумно и нелогично сте си изхарчили субсидията\", заяви председателят на ПГ на ГЕРБ Даниела Дариткова в отговор на Корнелия Нинова. Преди това соцлидерката обвини останалите парламентарни групи, че са й отказали консултации, на които да обсъдят разумния размер на субсидията. Нинова заключи, че за първи път се гласува закон, срещу който реално всички партии са против.   \"Защо ще мине? Никой не го иска и ще мине. Защото народът го иска? Защото умишлено искате да пуснете бизнеса в партиите\", заяви Нинова. Сходна позиция изрази и съпартиецът й Филип Попов. \"Това е закон за връщане на мутренските времена в България, широко отварящ вратите за чуждо влияние и прокарване на чужди интереси\", каза той и прогнозира, че парламентът ще се превърне \"в общо събрание на олигарсите, а МС - борд на директорите. И добави: \"Уважаеми депутати, честито, сложихте официално на сергията \"България - продадено\". Мануил Манев от ГЕРБ подчерта, че БСП е във фалит и това е истинската причина, поради която не желае да се редуцира субсидията. Депутатът от управляващата партия констатира, че днес левицата е достигнала върха на популизма.   \"Истината е проста - никой от лявата страна на залата не желае, а и не може да си позволи лукса да си признае тази истина - партията ви е фалирала. Вас един лев не ви устройва, защото сте във фалит\", отбеляза Манев.   В подкрепа на субсидия от 1 лев на глас се изказа и бившият конституционен съдия Георги Марков, който пък декларира, че не желае да издържа с данъците си малки политически формации извън НС. \"Защо трябва да хрантутим партиите с 1 процент, за да влизат и да се каращистват, като Реформаторския блок, и да става лудница в парламента?\", възкликна Марков. \"Аз не ща да хрантутя с моите данъци партията ДСБ, която уби СДС! Не заслужават такава награда\", категоричен беше депутатът от гражданската квота на ГЕРБ, цитиран от Нова телевизия. Той констатира, че през романтичните 90-те години певците са пели безвъзмездно за партиите.   \"Сега защо не пеят? Да запеем дружна песен, ама няма муза. Затова \"лучец еж, водица пий и дий, партийо, дий!\", заключи Марков. \"Без субсидии - голяма активност и силни партии. Със субсидии - слаба активност и слаби партии\", беше формулировката му за състоянието на политиката у нас.   Марков призова политическите сили да си избистрят идеите, с които да станат атрактивни за избирателите, а \"дотогава кранчето да бъде спряно\". От ДПС напомниха и на ГЕРБ, и на БСП, че неведнъж са ги спасявали от популистки действия и останаха на своята позиция за запазване на сегашния размер на субсидията.   \"Позицията на ДПС беше ясна и категорична, още по време на референдума - да не се залита в полето на популизма, да се защити демокрацията и плуразлизма, като се сигури прозрачно финансиране на партиите. всяка партия залита в полето на популизма. Днес заявяваме, че ДПС не е длъжна единствена да понася негативите от всяко негативно предложение и на БСП, и на ГЕРБ\", каза лидерът на движението Мустафа Карадайъ.   \"От БСП призоваха да покажем каква е нашата позиция и ние с гласуване ще подкрепим тази наша заявка в момента\", декларира той. Лидерът на ДПС напомни, че движението държи на сегашните 11 лв. на глас, не подкрепя предложението на ГЕРБ за 1 лев и предлага, ако ще е така, то направо да е 0 лева, за да има прозрачно финансиране чрез дарения. Преди да намали на левче партийната субсидия, пленарнът отхвърли предложенията на ДПС тя да падне направо на 0 лева, както и искането на ВМРО да се закове твърд размер от 1,5 млн. на партия.", "date": "2019.07.04", "title": "Политическите партии ще могат да получават дарения от физически и юридически лица"}
{"url": "http://epicenter.bg/article/Yordanka-Fandakova/187269/2/0", "text": "Кметът на София Йорданка Фандъкова информира във фейсбук докъде е стигнало строителството на столичното метро.   \"Започна вторият етап от бетонирането на релсов път на третия лъч между станциите на Орлов мост и при Малък градски театър „Зад канала“. До края на месеца трябва да е напълно готов релсовия път между бул. „Владимир Вазов“ и депо „Земляне“. Първите 8 км от третата линия – от бул. „Владимир Вазов” през Орлов мост – Одеон – НДК – бул. „България” до „Красно село” - планираме да бъдат въведени в експлоатация до края на годината\", написа тя в социалната мрежа.", "date": "2019.07.04", "title": "Йорданка Фандъкова: До края на годината пускаме метрото от бул. „Владимир Вазов” до „Красно село\""}
{"url": "http://epicenter.bg/article/Aleksandar-Simov--Golemiyat-vapros-e-ne-zashto-BSP-nyama-pari--a-zashto-GERB-imat/187272/2/0", "text": "Депутатите от ГЕРБ и БСП Маноил Манев и Александър Симов влязоха в остър спор по темата за партийните субсидии в ефира на предаването \"Плюс - минус\" по Нова телевизия.   \"Българските граждани казаха, че имат проблем с високата субсидия, а ГЕРБ отговорно и процедурно внесе в Народното събрание предложение, което мина на първо и на второ ченете - и резултатът е този - 1 лев за глас\", заяви Манев.  Промяната на правила в средата на година без обоснование с помпозни заклинания издава опит да се удари опозицията, каза от своя страна Александър Симов от БСП. \"Българските граждани се изказаха по темата за субсидиите на референдум, който се проведе през 2016 г. И изведнъж, през 2019 г., се твърди, че те са били чути. Къде беше желанието на ГЕРБ да го изпълни в бюджетите?\", заяви социалистът. Манев попита: \"Свързана ли е вашата теза в момента с това че нямате пари?\" \"БСП няма пари не защото е неразумна партия, а защото прави разчет на средствата си и ги харчи. Всеки наш отчет се заверява от Сметната палата. Големият въпрос е не защо БСП няма пари, а защо ГЕРБ имат\", отговори депутатът от БСП.  Парите на партиите са най-контролираните и видни пари в България и никаква промяна не променя фактът, че те са на четиристепенен контрол и всяка стотинка е видна, изтъкна Манев.  Александър Симов заяви, че сумата на субсидията е въпрос на дискусия, която да се проведе сериозно. Това е била тезата на БСП.  БСП е незаличима от политическата сцена, ние функционираме на идеен принцип. С финансови репресии няма да заличат БСП, каза Симов.   \"През цялото време казвахме, че това колко лева трябва да се дават на глас е въпрос на сериозна дискусия. Още през 2015 г. имаме позиция, че трябва да е 5 лева на глас. Сега може допълнително да се дискутира\", поясни Александър Симов. Той оприличи гласуваните днес неограничени дарения като данък корупция за партиите. \"Съветвам всички, които са пред екраните, да не се притесняват за БСП. БСП е незаличима от политическата сцена. С финансовите репресии няма да попречат на нашия живот. Ние функционираме на идеен принцип. Това не е заплаха за нас като формация\", посочи Александър Симов. По думите му размерът на субсидиите е вързан, освен с партийна дейност, но и с медийните участия преди изборите. Той иронизира ГЕРБ, че ако по начина, по който гарантират качеството на пътищата и въобще свършеното от тях, ще гарантират и честността на изборите, то сме загубени.  ", "date": "2019.07.04", "title": "Александър Симов: Големият въпрос е не защо БСП няма пари, а защо ГЕРБ имат!"}
{"url": "http://epicenter.bg/article/BSP--Ednolichnata-vlast-v-Obshtina-Kazanlak-ima-zastrashitelni-razmeri-/187278/2/0", "text": "Ще продължат питанията на БСП, тъй като това са въпросите на гражданите на община Казанлък. Те не трябва да стават причина за емоциите, с които кметът Галина Стоянова подходи към къщата на БСП. Това заявиха на пресконференция от общинското партийно ръководство, съобщиха от пресцентъра на БСП.  Председателят на общинската структура Румяна Друмева запозна журналистите с хронологията на действията, предприети от нея още на 7 февруари за съхранение и укрепване на къщата на ул. „Христо Ботев“ № 54 – клуб „Дружба”. Още тогава тя се е обърнала към главния архитект и незабавно е стартирала процедурата, която трае около 6 месеца. Друмева, за разлика от нейните предшественици, които само са изпратили писмо до НС на БСП, е предприела всички необходими стъпки по закона за културното наследство, тъй като къщата е културно-историческа ценност от местно значение.   Стартирало е и конструктивно обследване, необходимо за проекта и месец преди действията на кмета историческата къща е посетена от комисия с представители на Националния институт за недвижимо културно наследство, Министерството на културата, Община Казанлък и др. институции по инициатива на БСП.  „Нито веднъж Община Казанлък не е направила обструкция или предупреждение към собствениците на имота да предприемат необходими мерки с цел неговото съхранение. Подходили сме отговорно като собственици и не сме целяли да се оправдаем, да заметем и да не стопанисваме имота като паметник на културата”, каза Друмева.   „Кметът Галина Стоянова да спре да се занимава с БСП и със съветниците на БСП, а да започне да си върши дейността, за която е избрана. Тези питания, които са поставени от гражданите на нашата община, искат не само отговор, а и решения. Бяха поставени въпроси за две речни корита, където имаше наводнения. Към днешна дата действия по почистването им няма, а дъждове продължават.”, каза ръководителят на Групата общински съветници Пламен Караджов, който прикани кмета да не прехвърля проблемите си от политическа партия ГЕРБ върху гражданите, които не са виновни че питат за своите неволи и тревоги чрез БСП-съветниците.  „Едноличната власт има застрашителни размери в Казанлък. Това е истината. Управлението е еднолично, Общинският съвет е притурка. В този мандат и в предишния не се приемат други гледни точки, липсва дебат” коментира и общинският съветник Моника Динева. По думите на зам.-председателят на ОбС на БСП Теодора Иванова управлението за последните години е непрозрачно, на питанията не се отговаря изчерпателно, а информация се отказва на съветниците.  „Местните избори чукат на вратата. БСП ще се яви като сериозна алтернатива, подготвя своята програма за управление, предстои да издигнем кандидати за кметове на общината, на населените места”, допълни Иванова.", "date": "2019.07.04", "title": "БСП: Едноличната власт в Община Казанлък има застрашителни размери "}
{"url": "http://epicenter.bg/article/Kariera--obezglavyava--vrah-Kaloyan---edinstvenata-prechka-kam-totalnoto-zaprashavane-na-Plovdiv/187280/2/0", "text": "  На 8 км от центъра на Пловдив кариерата за инертни материали на швейцарския концесионер Holcim нанася непоправими щети на манастира „Свети Георги“, който тази година ще чества своята 1000-годишнина.   Вибрациите от къртенето на скали и преминаването на тежки камиони на всеки 4 минути съсипват и  местността \"Чинарите\", където расте най-дебелото дърво в България – чинар на повече от 1100 години с обиколка на ствола 13,7 метра.   Въпреки, че 06.12.2011 г. местността е обявена за защитена от тогавашния министър на екологията Нона Караджова, днешният Нено Димов си прави оглушки за протестите на хората от шест села, чиито плодородни земи са на път да се превърнат в лунен пейзаж. Според председателя на Екогласност Емил Георгиев, единствено министърът на енергетиката Теменужка Петкова се е вслушала във воплите на пострадавшите от курортните селища Белащица, Марково, Гълъбово,   Брани поле, Брестник и  Цар Калоян и е глобила концесионера с 50 хиляди лева. Той, естествено обжалва, и при скоростта на нашето съдопроизводство едва ли скоро ще ги издължи.   Тревогата на населението около кариерата е, че фирмата е пожелала да вземе на концесия за 20 години още 50 декара. Павел Гемишев от инициативния комитет на Белащица заяви, че добивът на инертни материали е на 3 км по права линия от водоизточниците на селото и на 6000 метра от тези на село Марково. Това води до безводие в луксозното селище, където вили имат най-личните хора на Пловдив, което му спечели прозвището Бевърли майна.    С летни къщи там са се сдобили и над 70 известни пловдивски лекари, които бият тревога за вредното за дихателните пътища запрашаване.   Самата кариера не разполага с водоизточник, който да потушава фините прахови частици, които покриват като с пудра насажденията и сградите.   От Екогласност алармират, че  концесионерът тайно разработва стара, уж изоставена кариера, и практически „обезглавява“ връх Калоян, когото легендата свързва с българския цар, на чието име е кръстен и със самуиловите войни.   Освен това възвишението е единствената преграда между  прашната завеса и пловдивския квартал Тракия. А и без това градът под тепетата има репутация на един от най-запрашените у нас.   Концесията е отдадена през 2000 година и още тогава е имало предписание за ОВОС, което не е направено и до днес. Във връзка с това, както и с цял ред други нарушения, от инициативния комитет и от Екогласност са подали сигнали до Окръжната прокуратура на Пловдив, до НАП, до ДАНС и до министерствата на енергетиката и екологията като искат и отнемане на съоръженията в полза на държавата, поради незаконен добив на природни богатства.   Хората от засегнатите села са готови да протестират и пред Министерския съвет, ако действията им не дадат желания резултат.     ", "date": "2019.07.04", "title": "Кариера  „обезглавява“ връх Калоян – единствената пречка към тоталното запрашаване на Пловдив"}
{"url": "http://epicenter.bg/article/Dimitar-Ganev--Namalyavaneto-na-subsidiyata-shte-dovede-zavisimost-na-partiite-ot-edriya-kapital/187284/2/0", "text": "Мнозинството в Народното събрание гласува окончателно субсидията на политическите партии да бъде 1 лев, напомня БНР.   Предложението на правителството подкрепиха 119 народни представители от ГЕРБ, \"Атака\", ДПС и \"Воля\". Против гласуваха от БСП и един представител от \"Обединени патриоти\". 15 депутати от редиците на ВМРО и НФСБ се въздържаха. Намаляването на партийната субсидия от 11 на 1 лев влиза в сила от 1 юли.  Как днешното решение ще се отрази на политическия процес у нас, коментира пред БНР политологът Димитър Ганев от Изследователски център \"Тренд\".  \"Очаквано решение. Този път по темата не беше даден заден по простата причина, че това е популярната позиция, изразена не само на референдум с огромно мнозинство. Общественото мнение е традиционно репресивно, когато се отнася до политическия елит\".  Ганев недвусмислено смята, че това не е добро решение: \"Причината е, че по този начин партиите стават по-зависими от хората с пари. След като няма държавна субсидия, откъде ще бъдат намерени парите? Тези пари ще бъдат намерени. Разходите на партиите няма да бъдат намалени 11 пъти. Увеличава се зависимостта на партиите\".  Като битка на битките и битка с национален привкус обяви Ганев битката за София. \"Забележете, неслучайно се включиха Веселин Марешки и Волен Сидеров. Има слухове, че и Мая Манолова – най-рейтинговият политик в държавата – също ще играе. Ситуацията става много оспорвана\", каза политологът. ", "date": "2019.07.04", "title": "Димитър Ганев: Намаляването на субсидията ще доведе зависимост на партиите от едрия капитал"}
{"url": "http://epicenter.bg/article/Borisov--Razbihme-nay-golyamata-dosega-fabrika-za-nelegalni-tsigari-kray-Plovdiv--VIDEO--/187286/2/0", "text": "При мащабна акция на МВР и прокуратурата беше разбита най-голямата регистрирана досега фабрика за нелегални цигари. На мястото на операцията присъства лично премиерът Бойко Борисов, съобщава Би Ти Ви.  Сградата е нова, построена в началото на годината и оборудвана с машини за цигари, а на кутиите е имало гръцки надписи, тъй като най-вероятно те са били за износ в Гърция. Готовата продукция е на стойност около 2 млн. лева, съобщи зам.-главният прокурор Иван Гешев.  Разбитата фабрика край Пловдив е с огромен производствен цикъл, представлява цял завод и такава досега не сме разбивали. Тепърва ще установяваме дали е била за гръцкия пазар, или за нашия, заяви премиерът Бойко Борисов.  Обектът се намира в с. Труд, местност \"Кошовете\", на изхода за Карлово.  „С главния прокурор, който е в чужбина, с колегата Иван Гешев, ГДБОП, митниците и вчера на оперативката решихме да търсим откъде са тия 3,8% - най-ниските контрабандни нива в Европа. Сиреч, защо пък да са и 3,8%\", посочи Борисов, цитиран от Агенция \"Фокус\".  \"Знаехме, че някъде има подобна фабрика – макар че действат изключително конспиративно, виждате какви изолации“, коментира премиерът.  „Молдовци и украинци са работниците – те не излизат оттук, живеят тук, имат си щанги да си вдигат – няма да отидат на кафе, на ресторант и по някакъв начин да ги забележат в Пловдив или в друг град. Действат абсолютно конспиративно – произвеждат продукцията и я изнасят. Те са с гръцки надписи, така че най-вероятно са за Гърция“, посочи премиерът.  Борисов обясни, че от сутринта се е чул десетина пъти със зам.-главния прокурор Иван Гешев.  „Първо ударихме другата фабрика – в Ръжево Конаре. И се тюхкаме до към 10.00 – 10.30 ч. Но пък продължиха колегите, за което им благодаря. Даже им се карахме по едно време. Но после се обадиха, че са открили вече голямата фабрика. Задържаха там и камиони\", каза министър-председателят.  \"По дребни сметки с между 15 и 20 млн. лв. на месец ощетяват бюджета – горе-долу толкова, колкото искат полицаите за нощния труд. В момента спецпрокуратурата действа по всички адреси“, изтъкна премиерът.   „Преди една година е направено това хале – то отвън си изглежда като голям завод. Вложението е поне 10 млн. лв.“, обясни Борисов. Той посочи, че задържането на служителите във фабриката е станало по време на процес на производство.  „По най-добрия начин стана задържането – от тютюна до натоварените с цигари камиони. Така че колегите го направиха много добре“, подчерта Бойко Борисов.   „Вчера ги предупредих – защото ние знаехме, че ще ги бомбардираме рано или късно, но те явно не разбират от дума“, каза още той.  На въпрос дали това е най-голямата разбира фабрика за нелегални цигари, разбивана в България, Борисов заяви: „Ние доста такива фабрики сме виждали, но тази е така добре организирана“.   12 са задържаните лица при разбиването на фабриката за нелегални цигари в село Труд, трима се издирват. Това каза главният секретар на МВР гл. комисар Ивайло Иванов пред журналисти в село Труд, предаде „Фокус“. По думите му броят на задържаните може да се увеличи много.  ", "date": "2019.07.04", "title": "Борисов: Разбихме най-голямата досега фабрика за нелегални цигари край Пловдив (ВИДЕО) "}
{"url": "http://epicenter.bg/article/Radev--S-prezidenta-Si-Dzinpin-otvorihme-nov-etap-v-dvustrannite-otnosheniya/187291/2/0", "text": "С приетата вчера декларация за установяване на стратегическо партньорство между България и Китай, с президента Си Дзинпин отворихме нов етап в нашите отношения. Оттук-нататък много зависи от волята, компетенцията и енергията на правителството, както от инициативата на българския бизнес и българските общини България да се възползва от тази голяма възможност. Това коментира пред журналисти в Шанхай държавният глава Румен Радев. Президентът е на държавно посещение в Китай по покана на своя колега Си Дзинпин.  Държавният глава подчерта, че не само са установени отношения на ниво стратегическо партньорство, но и със самия президент Си Дзинпин диалогът е открит и се гради върху взаимно доверие. „Това е резултат не само на съвместното ни участие в Петербургския икономически форум, но и особено на идеята ми за изграждането на глобален център за партньорство в България, по инициативата \"17 + 1\", посочи българският държавен глава и добави, че това се цени високо от премиера, от председателя на парламента и от президента на Китай.  По думите на Румен Радев, китайската страна е проявила интерес и към трите приоритетни проекта, които държавният глава представи по време на срещите си - откриването на пряка въздушна линия София-Пекин и на клон на китайска банка у нас, както и изграждането на българо-китайски център за научни изследвания и иновации в България.  Китайската страна осъзнава напълно огромното значение на тези проекти да отворят възможностите за всички останали инициативи.  Двамата държавни ръководители са се договорили да поддържат диалога по тези въпроси, така че да има периодичен преглед на постигнатото. „Китайската икономическа и инвестиционна политика са поставени на пазарен принцип и почиват на интереса на бизнеса, но е много важно каква посока ще зададе президентът Си Дзинпин, а той още по време на пленарните разговори я зададе много ясно“, заяви още Румен Радев. Като пример президентът посочи, че след като е поставил въпроса на срещата със Си Дзинпин, в рамките на минута е бил решен проблемът с ограничения достъп до китайския пазар на български производители на мляко и млечни продукти, за които от две години са подписани протоколите за фитосанитарен контрол.  „Нашият бизнес може вече реално да внася мляко и млечни продукти и да разширява много обхвата на вноса в областта на селскостопанската продукция“, каза Румен Радев.  На всяка среща с президента, министър-председателя и председателя на парламента българският държавен глава връчи документа, с който се предлагат основни насоки за развитие на двустранните отношения между България и Китай. Румен Радев посочи, че българското правителство ще бъде запознато с резултатите от визитата и че очаква координация и обединяване на усилията за постигането на конкретни резултати.  Държавите в ЕС, които имат стратегическо партньорство с Китай, са Германия, Франция, Италия, Великобритания, Португалия, Австрия, Полша, Чехия и Унгария, посочи още президентът Радев в отговор на въпрос доколко приетата вчера съвместна декларация за стратегическо партньорство е хармонизирана с политиката на ЕС. Това са страни, към които текат огромни китайски инвестиции и по думите на президента първите шест от тях формират европейската политика, така че ще бъде най-малкото некоректно тези държави да приемат тези инвестиции и в същото време да казват \"не постъпвате добре\".  Държавният глава добави, че е в Китай, за да отстоява българския интерес и, в същото време, европейската политика. „Още от 2003 г. има споразумение между ЕС и Китай за всеобхватно стратегическо партньорство, така че аз следвам по най-добрия начин политиката на ЕС“, коментира президентът. На среща по-късно с кмета на Шанхай Ин Йон президентът Румен Радев изрази интереса на страната ни за последващо разширяване на връзките с най-големия икономически, търговски, финансов и културен център на Китай с население от 24 млн. души и БВП от почти 500 млрд. долара. Държавният глава подчерта, че Шанхай е голяма врата за китайския експорт, за комуникацията на Китай със света и голяма част от двустранния икономически обмен с Китай до момента минава през този град. Като особено перспективни сфери за задълбочаване на партньорството на срещата бяха откроени информационните технологии, електрическия транспорт, образованието, изграждането на модерна градска среда и други.", "date": "2019.07.04", "title": "Радев: С президента Си Дзинпин отворихме нов етап в двустранните отношения"}
