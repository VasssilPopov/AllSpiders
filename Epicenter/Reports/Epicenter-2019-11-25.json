{"url": "http://epicenter.bg/article/Radev-shte-se-sreshtne-sas-studentite-i-uchenitsite-ot-initsiativata--Podkrepi-edna-mechta-/199708/2/0", "text": "От 14.00 часа в Гербовата зала на „Дондуков“ 2 президентът Румен Радев ще се срещне със студентите и учениците, които ще получат еднократна стипендия от инициативата „Подкрепи една мечта“ за 2019 г. Това съобщиха от прессекретариата на държавния глава.", "date": "2019.11.25", "title": "Радев ще се срещне със студентите и учениците от инициативата „Подкрепи една мечта“"}
{"url": "http://epicenter.bg/article/Boil-Banov--Nie-gubim-delata-za-Largoto-i-na-dvete-instantsii--no-darzhavniyat-interes-e-zashtiten/199709/2/0", "text": "Държавата е защитила своя интерес по делото за ремонта на Ларгото. Това каза министърът на културата Боил Банов в интервю за сутрешния блок \"Здравей, България\" на Нова телевизия по темата за решението на Съда по делото за ремонта на Ларгото, което държавата изгуби и дължи 73 00 лв. разноски.    „3 години са водени дела със фирмата за извършване на ремонтните дейности. За съжаление делата са изгубени на двете инстанции. Отиването на ВКС на последна инстанция не води до анализ на това какво се случва, а там се претендира, ако нещо от процедурата не е спазено“, посочи той. По думите му в такъв смисъл то е формално.   „Да, ние губим делата и на двете инстанции, но държавният интерес е защитен. Тази трета инстанция нямаше да промени нищо. За нас не е административна грешка неотиването на нея и. Проведе се сериозен дисциплинарен съвет в Министерството на културата, снеха се показания, направи се пълен анализ на деловодната система. Дисциплинарният съвет счита, че са злонамерени действията по необжалването и пропускането на срока за жаленето по ВКС. Ето защо сме събрали и предали всички материали на прокуратурата. Това не може да е повод за оставка, а за разследване. Този перманентен и инсинуиран натиск не може да бъде повод за оставка“, каза още Банов.    „Твърдо считам, че моят екип е много сериозен и качествен. В последните 2 го и половина работата ни го доказва. Това, че вътре може да има „гнили ябълки“, може да го има и във всяко семейство. Моята работа е да ги открия и да ги изведа от структурата на Министерството, за да не вредят на българската култура. Моята работа е да знам всичко. Всичко сме събрали и предали в прокуратурата. Мисля, че ще бъде интересно тяхното разследване“, добави той.    „Атаката срещу мен е една и съща. Хубавото е, че свикнах и не си хабя нервите. Непримиримостта ми остава същата и по-висока“, посочи Банов.    „От бюджета на Министерството ще бъдат тези пари за разноски по изгубеното дело.  Завеждат се делата, по тях има такси. Губим ги тези дела. Ако не беше този злонамерен акт, за да бъда потопен аз и да бъде унизено Министерството на културата, можехме и още загубим още такси, за да продължи делото на трета инстанция.  Държавата е длъжна да защитава своя интерес, когато смята, че има нещо неправомерно“, каза още той.   Скандалът с Ларгото избухна след разкрития на евродепутата Елена Йончева. „Случаят “Ало, Банов“ е пример как се бори корупцията в България и как тези, които са замесени, биват покривани, а тези, които подават сигнали, биват игнорирани. Не говоря за личността на Боил Банов, но този скандал показва как всъщност функционира управляващата система на ГЕРБ, как се печелят обществени поръчки и се правят договорки, които са в ущърб на българските граждани“, коментира по-късно тя. В началото на тази година Йончева пycнa автентични зaпиcи, oт които cтaвa яcнo ĸaĸ по времето, когато е бил зам.-министър, Боил Банов дaвa ясни инcтpyĸции да се подправят документи, за да се опрости на изпълнителя на ремонта на Ларгото над 750 000 лв. неустойка.    ", "date": "2019.11.25", "title": "Боил Банов: Ние губим делата за Ларгото и на двете инстанции, но това не е повод за оставка!"}
{"url": "http://epicenter.bg/article/Atanasov--G-n-Zhelyazkov--poemete-li-angazhiment-pred-plovdivchani-za-zapazvane-na-Betonniya-most-/199757/2/0", "text": "Народният представител Славчо Атанасов зададе въпрос министъра на транспорта Росен Желязков за съдбата на Бетонния мост. Въпросът бе входиран в деловодството на Народното събрание днес, 25 ноември 2019 г.: Уважаеми господин министър, С настоящия въпрос искам да заостря вниманието Ви върху казуса около премахването на едно възлово инфраструктурно съоръжение в град Пловдив, известно сред пловдивчани като Бетонния мост. Има стартирана процедура, според която дори е избрана фирма, която да го събори. Това предизвиква сериозно напрежение сред жителите на Пловдив, което заплашва да ескалира в най-скоро време. Мостът е ключов за връзката между районите \"Централен“ и \"Южен“. Ако бъде премахнат, район \"Южен“ ще бъде изцяло откъснат и блокиран от останалата част на града. Тази ситуация не е взета под внимание и не се отчита като обстоятелство, което ще създаде огромни трудности на пловдивските граждани. Запознавам Ви накратко с хронологията на проблема: Преди година за разглеждане в Общински съвет бе внесено предложение, с което Община Пловдив дава съгласие за проекта на НКЖИ, който включва изграждане на високоскоростна жп линия, за чието изграждане е необходимо премахването на Бетонния мост. Като компенсация НКЖИ предлага и поема за своя сметка изграждането на пробив под Централна гара. След като възникна огромно брожение в града, предложението бе отложено за следващо заседание на Общинския съвет. На проведените срещи с НКЖИ стана ясно, че Бетонният мост няма как да бъде запазен и това не е техен ангажимент. Не са техен ангажимент и развръзките на бъдещият пробив под Централна гара. Не е техен ангажимент и магистралният водопровод, стоящ на пътя на бъдещият пробив. Всичко това е бъдещ финансов ангажимент на Община Пловдив. Проведе се ново заседание на Общинския съвет, където, след осъществен натиск от правителството, управляващите в общината прокараха решението да се даде съгласие на НКЖИ, за да не се спира усвояването на евросредства. Забележете, в това решение НКЖИ не е поемало никакви ангажименти за запазването на Бетонния мост, освен устно уверение, че няма против Община Пловдив в бъдеще време да изгради за своя сметка нов Бетонен мост, който да спазва изискванията за високоскоростна железница. Тогавашната управа на града пробва да разсее напрежението, като заяви, че ще търси варианти, в които НКЖИ да изгради освен подлез - и мост. Но към днешна дата НКЖИ няма поет такъв ангажимент, а с горното решение зелената светлина е дадена и ръцете им са развързани да правят каквото си поискат с Бетонния мост. В съответствие със своята програма, преди месец НКЖИ пусна обществена поръчка за пробива, в която поръчка ясно е записано премахването на Бетонния мост във времеви порядък по усмотрение на фирмата, спечелила поръчката. Към днешна дата, юридически НКЖИ няма никакви ангажименти за запазване на Бетонния мост, като дори не е изпълнила устния си ангажимент отпреди година, че първо ще изгради пробива, а тогава ще бутне моста. Община Пловдив няма никакви юридически способи да спре бутането на моста. Единственото, което е по силата  на Община Пловдив, е спешно да осигури финансиране за изграждането на нов Бетонен мост и да се моли на НКЖИ да спази устното си обещание, че няма да бута моста, преди да има пробив. Още един проблем ще възникне около изграждането на развръзките и разширенията пред и след пробива и на евентуалния нов мост, защото ще се влезе в конфликт с концесионера на Централна гара. Уважаеми господин министър, Въз основа на изложеното, моят въпрос към Вас е следният: Ще бъде ли премахнат Бетонният мост в Пловдив и каква ще бъде съдбата на район \"Южен“ след това? Какви мерки ще предприемете, за да направите възможно запазването на това ключово за града ни съоръжение? Ще поемете ли официален ангажимент пред пловдивчани за запазването на Бетонния мост? ", "date": "2019.11.25", "title": "Атанасов: Г-н Желязков, поемете ли ангажимент пред пловдивчани за запазване на Бетонния мост?"}
{"url": "http://epicenter.bg/article/Boyko-Borisov-pozdravi-Klaus-Yohanis-za-izbiraneto-mu-za-vtori-pat-za-prezident-na-Rumaniya/199762/2/0", "text": "Министър-председателят Бойко Борисов изпрати поздравителен адрес до Клаус Йоханис по повод избирането му за втори път за президент на Румъния, съобщават от пресцентъра на правителството. „През последните години България и Румъния се радват на изключително динамичен и прагматичен двустранен диалог. Ние сме ключови партньори, свързани не само от географската си близост, но и съюзници, които споделят общи европейски и евроатлантически ценности“, отбелязва премиерът Борисов в адреса до Клаус Йоханис. „Уверен съм, че в рамките на втория Ви мандат като президент на приятелска Румъния, позитивната динамика и задълбочено сътрудничество между нашите страни ще продължат да се развиват във възходяща посока за благоденствието на двата народа и като пример за добросъседски отношения в региона“, изтъква още министър-председателят Бойко Борисов.  В поздравителния адрес българският премиер отправя още най-искрени поздравления и благопожелания към преизбрания президент на Румъния.  ", "date": "2019.11.25", "title": "Бойко Борисов поздрави Клаус Йоханис за избирането му за втори път за президент на Румъния"}
{"url": "http://epicenter.bg/article/Borisov-vav-Feysbuk--Zapochvame-/199763/2/0", "text": "  \"Започваме!\" С този кратък коментър във Фейсбук премиерът Бойко Борисов отбеляза началото на визитата си в Белия дом и предстоящата днес  среща с президента Доналд Тръмп.    Премиерът Борисов участва в церемония по поднасяне на венец на Мемориала на незнайния воин в Националния гробищен парк \"Арлингтън\".   След церемонията, премиерът потегли за среща с президента на Международния републикански институт Даниел Туининг и вицепрезидента на Националния демократически институт Шари Браян. Предстои българският премиер да проведе и среща с представители на американския бизнес в сградата на Американската търговско-промишлена палата. В българската делегация са вицепремиерът Томислав Дончев, вицепремиерът и министър на отбраната Красимир Каракачанов, министърът на финансите Владислав Горанов и министърът на икономиката Емил Караниколов.  ", "date": "2019.11.25", "title": "Борисов във Фейсбук: Започваме! (Видео)"}
{"url": "http://epicenter.bg/article/Rumen-Radev--Znanieto-e-sila--koyato-vodi-kam-po-dobar-zhivot-/199765/2/0", "text": "Скъпи ученици и студенти, уважаеми приемни родители, представители на социални и образователни институции, уважаеми партньори по инициативата “Подкрепи една мечта”. Особено ми е приятно да бъдете гости на президентската институция в деня, в който почитаме Св. Климент Охридски. Ученикът на светите братя Кирил и Методий, който продължи тяхната просветителска мисия в името на словото.   Това каза президентът Румен Радев, по време на срещата със студенти и ученици, които ще получат еднократна стипендия от инициативата „Подкрепи една мечта“ за 2019 г., предаде репортер на Агенция „Фокус“.   „Нека не забравяме, че Св. Климент Охридски е първият наш епископ, който проповядва на български език, който посвещава целия си живот и дело на българските букви. Затова отбелязвам значението на този ден. Вие сте тук, водени от вашето желание да се посветите на знанието. Подписахте договор в президентската администрация за връчване на вашите еднократни стипендии. Спомняте си, че на абитуриентския бал ви пожелах да има поне дузина студенти преди тази година. Истината е, че надхвърлихте значително тази бройка - 22 сте”, каза още президентът. “Поздравявам ви за вашата смелост и амбиции да продължите вашето образование във висше училище. Спомняте си, че миналата година за първи път по инициативата въведохме стипендии за ученици с отличен успех. Тази година това вече действа стимулиращо, вече имаме 8 ученици, които завършиха с отличен успех”, добави Радев. “Поздравявам ви за вашите усилия и успех. Надявам се догодина да ви видя в редиците на студентите, където да ползвате вашата следваща стипендия. Нека не забравяме, че знанието и образованието са сила. Сила, която в ръцете на млади хора като вас води до един по-добър свят. Бъдете настойчиви, упорити, последователни, защото от вас ще се изискват много усилия. Не се отказвайте от препятствията по пътя, използвайте ги като трамплин към следващи успехи. Не забравяйте хората, които ви помагат да се развиват и да намирате своята перспектива във живота”, каза още в словото си държавният глава. “Благодаря на дарителите, които повярваха в тези млади хора и им дават шанс и много възможности в живота”, завърши Румен Радев.  ", "date": "2019.11.25", "title": "Румен Радев: Знанието е сила, която води към по-добър живот!"}
{"url": "http://epicenter.bg/article/Borisov-razgovarya-s-shefove-na-General-Electric-i-Google-/199769/2/0", "text": "Премиерът Бойко Борисов ще проведе важни разговори с висши ръководители на  американските компании AT&T, AES, Citibank, IBM, General Electric, Google, Facebook, Merck, MetLife, Motorola Solutions, UPS и др. в рамките на посещението си във Вашингтон.   Малко след срещата с американския президент Доналд Тръмп,която започва в 14.00 часа местно време (21,00 часа българско, б.р.), Борисов ще се включи в бизнес-среща по покана на Търговската камара на САЩ – AmCham и Американската търговска камара в България.   На нея ще се обсъдят въпроси от взаимен икономически интерес, бизнес климата у нас, както и възможностите за нови американски инвестиции в България, уточниха от прессофиса на Американската търговска камара на САЩ.    Срещата в AmCham анонсирана преди дни и от Н.Пр. Посланикът на САЩ у нас Херо Мустафа, която съобщи, че от Вашингтон имат готовност да изпратят екип от енергийни експерти, които да помогнат за развитието на България като енергиен център на Балканите. Експертите ще посетят АЕЦ \"Козлодуй\" и \"Белене\", както и хранилищата за газ в страната.    Точно General Electric са най-големият производител на турбини в света и от там вече заявиха интерес към АЕЦ \"Белене\" с евентуално участие в реализацията на проекта като инженер и доставчик на турбините. Сградата на Търговската камара на САЩ е разположена срещу Белия дом.   Във форума ще участват и президентът на AmCham Оливие Маркет и изпълнителният й директор Петър Т. Иванов. Българският министър-председател ще бъде посрещнат от Майрън Брилиънт, изпълнителен вицепрезидент по международните въпроси на Търговската камара на САЩ, както и от Марджъри Чоринс, старши вицепрезидент по европейските въпроси на Камарата. Търговската камара на САЩ е най-влиятелната бизнес-организация в страната с над 3 милиона компании-членове. Фокус на срещата са инвестиционните възможности в България и благоприятният бизнес-климат в страната, който подпомага директните чуждестранни инвестиции у нас. Делегацията от Американската търговска камара ще представи опитът на американския бизнес в България, значението на инвестициите от САЩ и тяхната важност както за заинтересованите страни, така и за местната икономика. Преките чуждестранни инвестиции показват въздействието на американската икономика върху инвестициите от България в САЩ. В числово изражение данните са следните: общият обем на ПЧИ от САЩ за 2017 г. е в размер на 848 милиона щатски долара. За същия период български компании са инвестирали 28 милиона щ.д. в САЩ. Продажбите на чуждестранни компании по предварителни данни от САЩ в България са за около 2,4 милиарда долара за 2017 г.  Износът на стоки от България към САЩ също показва положителна тенденция. Изнесли сме стоки за близо 659 милиона щ.д., и сме внесли от САЩ стоки за едва 382 милиона щ.д.   Като любопитна подробност е и фактът, че България изнася едва 1.5% от общия обем стоки от ЕС към САЩ в рамките на директния износ, но ако се приспадне вътрешно-европейските вериги на доставката, тогава този обем се почти утроява до 4% от всички български стоки изнасяни за САЩ, показват данните на AmCham. Подобна е  е и със САЩ: директният износ от САЩ за България е 0.8% от общия обем стоки за България, а когато се отчете и износа през трети страни от ВС, тогава обемите нарастват до 2.1%.", "date": "2019.11.25", "title": "Борисов разговаря с шефове на General Electric и Google "}
{"url": "http://epicenter.bg/article/Solomon-Pasi--Sarbiya-ne-e-v-pozitsiya-da-kritikuva-balgarskata-politika/199774/2/0", "text": "Бившият български външен министър и председател на Атлантическия съвет Соломон Паси заяви, че Сърбия не е в позиция да критикува българската политика, предава думите му сръбската редакция на Sputnik, цитирана от “Макфакс“ и Фокус. Паси коментира изявлението на председателя на Комисията за Косово и Метохия в сръбския парламент Милован Дрецун, който заяви, че България е замесена в последната разузнавателна афера в Сърбия. Според бившия български министър присъствието на България в Сърбия е необходимо заради руското влияние в тази страна. „Трябва да сме там. Най-големият руски шпионски център е в Ниш, на 30 км от България“, каза Паси. Паси коментира и думите на сръбския министър на отбраната Александър Вулин, че България позволява други да избират приятелите и враговете й и че Сърбия не позволява това. Той напомни, че България е член на НАТО и ЕС и скоро ще стане член на Организацията за икономическо сътрудничество и развитие. „България е далеч пред Сърбия. Сърбия все още не е страна, която може да ни съди. Така да се каже, те все още не са дораснали, но това не ни пречи да поддържаме добри отношения. Призовавам и българската разузнавателна служба да бъде много внимателна, когато става въпрос за Сърбия и да увеличи присъствието си там, защото това е необходимо\", казва Паси.  ", "date": "2019.11.25", "title": "Соломон Паси: Трябва да сме в Сърбия! Най-големият руски шпионски център е в Ниш"}
{"url": "http://epicenter.bg/article/Sastoyanieto-na-namushkanoto-vav-vlak-momiche-e-stabilno/199707/3/0", "text": "„Състоянието на намушканото във влак момиче е стабилно. Има обаче сериозна психична травма”. Това заяви в предаването „Здравей, България” по Нова телевизия д-р Георги Арабаджиев от УМБАЛ „Проф. д-р Стоян Киркович”, Стара Загора.    В неделя 20-годишно момиче пострада, след като беше намушкана в нощния влак Пловдив-Варна. Една от версиите е, че до нападението се е стигнало след спор. Извършителят е на 21 години и вече е задържан.    „Нападението е станало около 02:00 ч. през нощта. Свидетели няма – в купето са били само жертвата и нападателят. От събраните доказателства няма данни двамата да са се познавали. Момчето не е криминално проявено”, каза още директорът на ОД на МВР–Стара Загора Стоян Стоянов.    „Извършителят е задържан за 24 часа. Той е освидетелстван и е настанен в държавна психиатрична болница. Там ще му бъде изготвена експертиза. По тези причини не е привлечен до момента към наказателна отговорност”, поясни Дичо Атанасов, окръжен прокурор на Стара Загора. ", "date": "2019.11.25", "title": "Състоянието на намушканото във влак момиче е стабилно"}
{"url": "http://epicenter.bg/article/Biznesat-v-Bansko-ochakva-dobar-i-uspeshen-zimen-sezon/199724/4/0", "text": "Имаме всички предпоставки да направим добър и успешен зимен сезон, каза за БТА Малин Бистрин, председател на Съюз на туристическия бизнес в Банско.    По думите му, ценово курортът стои много добре, предлага се голямо разнообразие от пакети, които да удовлетворят различните туристи.    Анализът, отчетен след среща с министъра на туризма показва, че тази година около шейсет процента от туристите ще бъдат от чужбина, което означава, че Банско стои доста добре на чуждите пазари, подчерта Бистрин. Местният бизнес обаче работи и за привличане на повече родни туристи, допълни той.    Председателят на Съюза на туристическия бизнес в Банско отбеляза, че летният сезон за курорта е бил успешен, като данните отчитат седемнайсет процента ръст на туристите. Това се дължи на дългите години последователност в работата ни и промотиране, подчерта Бистрин. Всяка една седмица направихме различни по своя вид събития, което дава основание на туристите да имат мотива да останат по-дълго от традиционното от петък до неделя, допълни той.    Малин Бистрин отбеляза, че пакетите дават възможност да се представи не само Банско, но и региона. Това беше осъзнато от колегите и довежда до своите резултати, хората могат да яздят коне, да се разхождат по планината, да посетят избите, около нас, манастирите; практикуването на различни видове туризъм вече се усеща и дава своя резултат, каза още Бистрин.    По отношение на зимния сезон от бизнеса очакват интерес от посетителите още от началото на декември. По традиция Банско привлича много студенти, които да празнуват своя празник в планинския град. Цените са разнообразни, като започват от двайсет лева на човек за къщите за гости. Има различни пакети за различните джобове, допълни Бистрин.    През следващите месеци Банско ще привлича посетители не само за празниците, но и за спортуване и екскурзии. Очаква се голям интерес от страна на почитателите на зимните спортове по време на Световната купа по ски за жени.", "date": "2019.11.25", "title": "Бизнесът в Банско очаква добър и успешен зимен сезон"}
{"url": "http://epicenter.bg/article/Free-Europe--Tramp-shte-nastoyava-pred-Borisov-za-po-golyam-vnos-na-vtechnen-gaz-i-razhodi-v-otbranata/199726/11/0", "text": "Президентът на САЩ Доналд Тръмп ще настоява за по-голям внос на втечнен природен газ (ВПГ) в България, когато се срещне с лидера на страната Бойко Борисов в светлината на усилията на Вашингтон да намали доминацията на Русия на енергийния пазар в Източна Европа, пише англоезичното електронно издание на Radio Free Europe. Освен това американският държавен глава „ще натисне“ Борисов да увеличи военните разходи на страната на срещата им в Овалния кабинет на 25 ноември, съобщи високопоставен източник от Белия Дом в конферентен разговор. Изданието обяснява, че България, както повечето й източноевропейски съседи, задоволява основната част от нуждите си от петрол и газ от Русия, което, според Вашингтон, дава на Кремъл значително влияние върху тези държави. САЩ са в разгара на безпрецедентен бум на производството на природен газ и техните енергийни компании търсят нови експортни пазари, включително в Европа и Азия. Американските компании го доставят под формата на втечнен природен газ (ВПГ), уточнава медията. Енергийната индустрия в България предлага „огромен инвестиционен потенциал за американските компании“, заяви висшият служител на Белия дом. „Със сигурност се интересуваме от възможностите за износ на ВПГ в България и в други страни в региона“. Борисов се срещна с хърватския си колега само дни преди предстоящата си среща с Тръмп. Хърватия се стреми да изгради плаващ терминал за втечнен природен газ, който потенциално би могъл да снабди някои държави в региона със суровината от САЩ. Борисов обяви хърватският проект за „важен“. Срещата на Белия дом на Тръмп с Борисов ще бъде последната му с лидери от Централна и Източна Европа тази година. По-рано американският дъжавен глава посрещна лидерите на Полша, Унгария, Румъния, Словакия, Австрия и Чехия, посочва източникът на Радио „Свободна Европа“. Програмите за срещите по същество са фокусирани върху едни и същи въпроси от сферите на енергетиката, сигурността и икономическия растеж, добави той. Тръмп ще насърчи Борисов да достигне препоръчителните разходи за Алиансаот минимум 2 процента от брутния вътрешен продукт, заяви официалният представител. „България вече е член на НАТО от 15 години. И е време да покаже допълнително лидерство чрез увеличаване на разходите си за отбрана и участие в различни мисии на НАТО“, отбелязва източникът. България наскоро се съгласи да закупи реактивни изтребители F-16, а представителят на Белия дом нарече покупката „важен етап“ в модернизацията на отбраната на страната и „важен знак“, че приема обещанието си за увеличаване на разходите за отбрана „на сериозно“. Тръмп също ще повдигне въпроса за борбата с корупцията и защитата срещу руската „активност“, като например опитите за влияние върху резултатите от изборите, каза той. Радио „Свободна Европа“ прави и кратък коментар на ситуацията в България, предаден без редакторска намеса: „Борисов, бивш пожарникар, доминира политическата система на България почти без прекъсване през последното десетилетие, период, през който корупцията продължава да процъфтява.Джеймс Пардю, бившият американски посланик в България, нарече нацията „дълбоко измъчена от широко разпространена корупция“ в мнение за The Hill. Пардю каза също, че страната е преживяла спад на свободата на медиите, тъй като националните олигарси консолидират индустрията, което затруднява работата на журналистите, особено тези, които разследват корупцията. „Резултатът от потискането на независимата преса в България изкриви медийния сектор, разруши доверието на обществеността в пресата и създаде национална политическа среда с малко правителствена или наказателна отговорност и няма сериозна опозиция, която да предизвика настоящото правителство“, пише дипломатът. Представителят на Белия дом не каза дали Тръмп също ще повдигне въпроса за свободата на печата с Борисов.", "date": "2019.11.25", "title": "Free Europe: Тръмп ще настоява пред Борисов за по-голям внос на втечнен газ и разходи в отбраната"}
{"url": "http://epicenter.bg/article/Kultoviyat-myuzikal--Kletnitsite--s-premiera-v-Sofiyskata-opera/199646/6/0", "text": "Софийската опера и балет представя  . Премиерата е  . Легендарната сага по музика на  Клод-Мишел Шьонберг и либрето и адаптация на Ален Бублил,  пресъздава революционния устрем във Франция от времената на поредната трансформация в държавното управление на страната, описани във вечната едноименна класика на Виктор Юго.   За да съпреживее публиката истински затрогващата история  на каторжника Жан Валжан, Козет, Гаврош, Тенардие и другите герои, режисьорът на спектакъла Пламен Карталов разчита на артисти, сред които се отличават имената на:  поп идола и актьор  Орлин Павлов, звездите на мюзикъла - Владимир Михайлов, Весела Делчева, Богомил Спиров, Атанас Сребрев, Вениамин Димитров, Румен Григоров,  Пламен Гранжан, Деница Шопова, Юлияна Тодорова, Весела Янева и други.   „   За да бъде видян той от българските зрители Софийската опера е откупила правата за мюзикъла от носителя им – най-успешният и влиятелен музикален продуцент в света  Камерън  Макинтош, който държи правата и за още два от най-дълго игралите се в историята на Бродуей  постановки на мюзикълите „Фантомът на операта “ и „Котките “.  Избраните чрез прецизен кастинг актьори са били одобрени от продуцентската компания в Лондон.   Постановката на Камерън Макинтош на мюзикъла „Клетниците“ е на сцена над 30 години, с над 120 млн. зрителска аудитория в 52 страни, изпят  е на 22 езика.   Композиторът Шьонберг прави през 1978 г. концептуален албум по романа на Виктор Юго, със стихове на Бублил, а по-късно двамата преработват албума в мюзикъл. Първата му постановка е в Париж през 1980 г.   Пет години по-късно мюзикълът е поставен на Уест Енд в Лондон и се превръща във феномен в жанра. Английският вариант е поставен през 1987 г. в Ню Йорк, където става супер хит.  Макар, първоначално критиката да е доста негативна спрямо творбата, още с първата си поява на сцената публиката я приема положително, с голям  интерес и за това и до днес „ Клетниците “  се възприема за истинска класика в жанра. През 2016 г. Би Би Си 2 нарича „Клетниците” най-добрия мюзикъл на всички времена.   Мюзикълът, който поставя рекорд по дълголетие, е по сюжет на едноименния роман на Виктор Юго, който авторът завършва през 1862 г. Основният разказ в него се гради около образа на бившия каторжник Жан Валжан, който вижда силата на доброто в света, въпреки тъмното си минало.   Започвайки през 1815 г. повествованието достига своята кулминация през 1832 г. с Юнското въстание в Париж на барикадите като следва живота и отношенията на няколко персонажа и конкретно страданията на бившия каторжник Жан Валжан и неговото изкупление.       «Ще добавя и своето пожелание: трябва да се види и чуе поставеният вече и в България, на сцената на Софийската опера, истински триумфиращият 35 години по всички световни сцени феноменален мюзикъл на Бублил и Шьонберг   ", "date": "2019.11.25", "title": "Най-популярният мюзикъл „Клетниците“ с премиера в Софийската опера"}
{"url": "http://epicenter.bg/article/Klaus-Yohanis-pecheli-kategorichno-prezidentskite-izbori-v-Rumaniya/199714/7/0", "text": "Клаус Йоханис печели категорично президентските избори в Румъния и получава втори мандат начело на страната. Два екзитпола дават между 64 и 67% за Йоханис срещу 33 до 36% за бившия премиер Виорика Дънчила. Йоханис, който през последните години се противопоставяше на управляващите социалдемократи, обеща да се бори за укрепване на върховенството на закона и срещу масовата корупция.    Източник: Нова.тв", "date": "2019.11.25", "title": "Клаус Йоханис печели категорично президентските избори в Румъния"}
{"url": "http://epicenter.bg/article/Vtornik-e-kritichen---den-na-dushevna-kriza/199701/10/101", "text": "      Предстои да преживеем важна и трансформираща седмица, изпълнена с любов, великолепие и уроци. Месец ноември завършва с критика и интрига, с цел всеки да си научи урока през идващия декември.         Дневно предназначение: Започваме новата седмица с неочаквани събития. Всичко, което се случва, ще има изненадващ съдбовен характер. Денят предоставя възможност за по-добро развитие на ситуация и взаимоотношения. Дневната нумерологична карта активира непостоянност и невъзможност за концентрирани действия. Въпреки това целият ден ще е позитивен, с предоставяне на възможности и добри резултати.  Основна цифрова характеристика – 1, 2, 3,  5, 7, 9. Ден за съдбовни и непредвидени случки. Часова характеристика:     Съдбовно правило: Късметът е състояние на ума! Мото: Шансовете и възможностите са навсякъде около мен!  Позитивно утвърждение: Аз проявявам най-доброто от себе си!           Дневно предназначение: Критичен ден, предназначен за преживяване на душевна криза, влошаване на здраве и нервно напрежение. Възможно е да възникнат много пречки и объркване на ситуация. Аспектът активира проява на изневери, предателство, лъжи, измама, безверие, липса на енергия. Препоръчва се хронично болните да направят профилактика на здравето си и да бъдат внимателни относно храната и алкохола. Денят не е подходящ за започване на нови дейности, подписване на договори и нотариални сделки. Внимавайте с техниката, може да възникнат повреди и счупвания. Най-добре планувайте начало на лечение, посещение при лекар или здравословна интервенция.  Основна цифрова характеристика – 1, 2, 3, 4, 5, 6, 8, 9.  Ден, предназначен за грижа, лечение, водни процедури, чистене, подреждане. Часова характеристика:      Съдбовно правило: Днес приемам всичко смирено и с благодарност! Мото: Грижа се за себе си! Позитивно утвърждение: Състраданието е велик лечител!           Дневно предназначение: Активен социален ден, в който всичко ще се случва неочаквано и без да искате. Дневната нумерологична карта активира желание за цялостна промяна в живота ви, както и уреждане на документи и съдебни дела. Ако желаете да свършите повече неща накуп, останете на място в офиса и работете, вместо да се движите напред-назад и накрая да не стигнете доникъде. Активират се пътувания, движение и задръствания по пътищата. Основна цифрова характеристика – 1, 2, 3, 5, 7, 9. Ден за промяна в намеренията и активни пътувания в страната. Часова характеристика:      Съдбовно правило: Спазването на правилата ми подсигурява успех и спокойствие!  Мото: Следвам целите си!  Позитивно утвърждение: Моят успех вдъхновява другите!           Дневно предназначение: Месец ноември завършва с критичен ден при път на живота 6, което активира опасност от катастрофи, инфарктни състояния, пожари, проблеми с електрическа инсталация и ток. Ако желаете да се предпазите от любовни драми, раздели и караници, откажете среща и си останете вкъщи. В следващите дни ще имате много по-добри възможности за разговор и уреждане на любовни взаимоотношения. Аспектът активира напрежение, изостряне и интриги. Не предприемайте рискови дейности, катерене, рязане с остри предмети, клюки, караници и подливане на вода. Денят руши, а не съгражда. Основна цифрова характеристика – 1, 2, 3, 4, 5, 6, 8, 9.  Критичен ден за кръвно налягане, сърце и шофиране. Часова характеристика:      Съдбовно правило: Днес съм благодарен! Мото: Приемам случващото се без съпротива! Позитивно утвърждение: Аз вярвам в себе си!           Дневно предназначение: Ден, в който трябва да внимавате да не си създадете проблем сами. Дневната нумерологична карта благославя уроци по отношение на личното разбиране, качеството и прецизното изпълнение на ангажиментите. Активира се работа в дома или офиса, мечти и надежди за далечно бъдеще. Ако не повтаряте стари грешки, всичко ще придобие друг израстващ смисъл. Денят е подходящ за покупко-продажба на кола и моторни превозни средства, изложби, онлайн събития и семинари. Основна цифрова характеристика – 1, 2, 3, 4 , 6, 7, 9.  Ден за изпит и проверка на духовните ценности. Часова характеристика     Съдбовно правило: Всяка позитивна мисъл чертае доброто ми бъдеще!  Мото: Енергията на изобилието ме защитава, помага и насочва!  Позитивно утвърждение: Аз съм успешен, защото съм достоен за успеха!           Дневно предназначение: Ден, предназначен за уреждане на финансови въпроси, плащания, наследства и трайни капиталовложения. Дневната нумерологична карта благославя покупки за дома и офиса, разрешаване на финансови въпроси, обсъждане на  наследства, плащания на сметки, семейни тържества, сватби и родови сбирки. Погрижете се за финансовата сигурност на рода и инвестирайте парите си стабилно и сигурно. Моментът е подходящ за пътувания, покупки на коли, техника и обзавеждане. Основна цифрова характеристика – 1, 2, 3, 4,  5, 7, 8, 9.  Ден за трайни материални капиталовложения, който може да ви подсигури добри финансови доходи в бъдеще. Часова характеристика:      Съдбовно правило: Аз съм богат, защото съм избран от богатство! Мото: Дъжд от пари се излива върху мен от облаците на вселенското изобилие!  Позитивно утвърждение: Аз съм въплъщение на парите и успеха!            Дневно предназначение: Приключваме седмицата от новия месец с ден, който може да предизвика трудности у дома и в работата. Активират се прояви, които ще доведат до окончателен край на ваши очаквания за бъдещето. Ще се наложи да извоювате победата си чрез сила и контрол над ума. За да задоволите желанието си за изпълнение на съвършена работа, трябва да се концентрирате в целта и да устоите на предизвикателствата. Основна цифрова характеристика – 1, 2, 3, 6, 9.  Ден за изпитание на волята, ума и силата. Часова характеристика:      Съдбовно правило: Моят успех е в ума ми!  Мото: Моите постижения са във вход!  Позитивно утвърждение: Само аз имам контрол над живота си!  ", "date": "2019.11.25", "title": "Вторник е критичен - ден на душевна криза"}
{"url": "http://epicenter.bg/article/Viktoriya-Georgieva-shte-predstavi-Balgariya-na-Evroviziya-2020/199742/10/99", "text": "\r\n Младата изпълнителка Виктория Георгиевa - Victoria, позната на българския зрител с участието си в музикалното предаване \"X Factor\", ще бъде българският представител на Евровизия 2020. Това обявиха днес от БНТ и партньорите им в проекта от Ligna Group на специална пресконференция. Младата певица ще бъде 13-ят български участник в надпреварата. \r\n \r\n \r\n \r\n Виктория се отличава със специфичен глас и изграден собствен музикален стил. Най-новият ѝ хит \"I Wanna Know\" беше представен в края на юни и се оказа трамплин към първия ѝ договор за международно разпространение. Той бе подписан през септември с британската компания \"Ostereo\". \r\n   \r\n \" \", сподели певицата. \r\n   \r\n Очаква се българската песен на Евровизия да бъде представена в началото на месец март 2020 година, като успоредно с това се работи и по първия самостоятелен албум на Victoria, който се планира да излезе веднага след края на конкурса. Тазгодишното издание на музикалната надпревара ще се проведе на 12, 14 и 16 май и ще се излъчва на живо по БНТ1. На 28 януари ще се изтегли жребий, на който ще стане ясно в кой от двата полуфинала ще участва България. \r\n   \r\n Генералният директор на БНТ Емил Кошлуков заяви по време на събитието: \"Р \", каза той. \r\n   \r\n В избора и дистрибуцията на българската песен за Евровизия 2020 се включва и международен партньор с опитен екип в сферата на продуцирането и разпространението на музика. Това е британската компания Ostereo, която има международен опит в обработката на големи информационни масиви с цел анализ, изследване на музикалните пазари и успешното позициониране на авторски музикални продукти. \r\n   \r\n За българското участие на Евровизия 2020 ще се ползва опитът от селекцията при успешните български проекти през 2016 г. - четвърто място за Поли Генова, 2017 г. - второ място за Кристиан Костов през 2018 г. Ще се приложат и утвърдените продуцентски практики в държави като Великобритания, Испания, Белгия, Холандия, Австрия и други страни. Вече се работи усилено по създаването на песни, като предстоят няколко работни сесии на Victoria в България и чужбина с успешни музикални продуценти и композитори. \r\n   \r\n Източник: Дир.бг \r\n", "date": "2019.11.25", "title": "Виктория Георгиева ще представи България на Евровизия 2020"}
{"url": "http://epicenter.bg/article/Dva-protesta-blokirat-stolitsata-tazi-vecher-/199703/2/0", "text": "Два протеста ще блокират движението в София тази вечер. Шествието под надслов „Докато има насилие, борбата продължава\" тръгва от пл. „Независимост\" в София в 18:30 ч., където се очакват изказвания на участниците. После ще се отправи към Орлов мост. То е по повод Международния ден на ООН за елиминиране на насилието срещу жените.  Целта му е да постави на преден план липсата на институционална рамка, в която насилието, основано на пола, да бъде третирано като отделна категория, изискваща специфични контрамерки, посочват организаторите.    Проверка на bTV показва, че сигналите за домашно насилие у нас се увеличават. По данни на правосъдното министерство всяко трето убийство на жена е извършено от партьора й. През последната година над 2000 жени са потърсили помощ заради домашно насилие. Другият протест е на майките на деца с увреждания, които излизат на автошествие. То е срещу избора на лидера на НФСБ Валери Симеонов за зам.-председател на Народното събрание. Автошествието ще премине през „Орлов мост\", а автомобилите ще обикалят и кръговото кръстовище при 4-ти километър.    ", "date": "2019.11.25", "title": "Два протеста блокират столицата тази вечер!"}
{"url": "http://epicenter.bg/article/Ivo-Hristov--Zavisimostta-na-Borisov-e-negovata-slabost--no-i-nay-golyamata-mu-sila/199704/2/0", "text": "Премиерът Борисов мечтаеше за съвсем друга среща с американския президент Доналд Тръмп, а не за това привикване, причината за което е подписът за прокарването на „Турски проток\" през България.   Това коментира Иво Христов, член на Делегацията на българските социалисти в Европейския парламент, в предаването „Гласове\" по Българска свободна телевизия, съобщиха от пресофиса на Иво Христов.    По думите му цялото изкуство на Борисов на външнополитическия фронт през последните години беше да лъже руснаците как хубаво лъже американците и да лъже американците как хубаво лъже руснаците. \"В резултат, неговата външнополитическа активност днес процъфтява най-вече в \"Господари на ефира\", където той целува американската посланичка Херо Мустафа сякаш е \"жена ГЕРБ\" (аналогия със структурата \"Жени ГЕРБ\"). В този смисъл, от дълго надувания балон по време на европредседателството - че Борисов е някакъв международен фактор, застъпник на Западните Балкани и прочее, не остана нищо. Лидерите на Западните Балкани дори не го поканиха на своята среща. Преди това имаше подобен форум в Германия, на който той също не бе поканен. Борисов е все по-маргинализиран, независимо от това, че тази среща ще ни бъде представена като голям външнополитически триумф и тя рискува да ускори развоя на политическата ситуация в България\", посочи Христов.    Според българския евродепутат Борисов е обещал всичко на всички и това е причината да е на своя пост.  \"Неговата слабост, неговата зависимост е и негова най-голяма сила, тъй като всеки външен фактор предпочита да си има работа със зависим държавник в България. Той е говорителят на турските тези в Брюксел, той обещава интерконектори и води Херо Мустафа на строежа на газовите връзки с Гърция, той обещава \"Турски поток“ през България и реже ленти заедно с руския посланик и т.н. България има интерес от това да е в диалог с всички външнополитически фактори, но не винаги в свой ущърб - това, което винаги се оказва, когато теглим чертата\", каза още той.    На въпрос на водещия Явор Дачков дали съжалява, че е напуснал администрацията на президента Румен Радев, Христов отговори, че е щастлив, че е участвал в неговата предизборна кампания, както и че тя ще остане жалонна в новата българска политическа история. По думите му изборът на президента Радев е събудил огромна надежда в българския народ и част от нея се оправда.    \"Ако надеждата за цялостна политическа промяна все още не се е сбъднала, то президентът Радев върна достойнството на институцията. Освен това, той изчисти публичната реч от омерзителната русофобия, от посегателствата над българската история и свободните интерпретации, които му завеща неговият предшественик. Президентът се радва на международен авторитет. Със своите вета той се позиционира като говорител на мнозинството от българския народ и хранител на обществения интерес. Очакването остава. Нормално е Румен Радев да спазва конституцията и да се съобразява с лимитите, които тя е въвела. Това не значи, че общественото мнение би се задоволило само с това. Има очакване за промяна в България, тя трябва да тръгне отнякъде. Авторитетът е един и това е президентът\", каза още Христов.    Евродепутатът коментира още, че намира сцената с коленичилите по време на протеста пред Президентството срещу назначаването на Иван Гешев за главен прокурор за патетична. \"Тази форма на протест е в дисонанс с цялостното поведение на този кръг хора спрямо президентската институция, откакто Радев е в нея. Всеки път, когато президентът е заставал на принципни позиции (когато публикува стенограмата за КТБ, което беше изискване на демократичната общност, когато организира кръгла маса за изборния процес, защото беше видно, че той е все по-опорочен, когато налагаше множество вета - включително по отношение на следприватизационния контрол, по екологични теми и т.н.), той никога не получи подкрепа от тези гласовити хора. Едва когато той остава последна надежда по проблем, който лично ги касае, те стигат дотам, че да коленичат, молейки го да наруши Конституцията, което е недопустимо. Това не значи, че изборът на г-н Гешев е безпроблемен\", посочи той.    \"Начинът да бъде решен този проблем, както и всички останали, е нова конституция. Абсолютно убеден съм в това. Няма възможно оздравяване на българското правосъдие, нито на останалите обществени системи, в рамките на сегашната конституция\", заяви Христов.  \"Това е като един размит акварел, в който вече не е ясно коя власт къде е. Изпълнителната власт и - в частност - самодържецът Борисов - вече е обсебил всички власти и дори на него му убягват много от процесите, които икономически кръгове движат по свое усмотрение и по свой интерес. Системата е напълно опорочена. Политическата система, партийната система не функционира - имаме партия-държава, обградена от партии-сателити, и една единствена опозиция - БСП, в която също има троянски коне, което не е тайна. Необходим е рестарт на българската политическа система, както и на институциите. Онзи, който намира това съждение за дръзко, скоро ще се убеди, защото кризата може само и единствено да се задълбочава\", каза той.    По думите му Българите са загубили вярата, че силата е в тях. \"Изборният процес до такава степен бе опорочен от манипулации и овладян от управляващата партия-държава, че е все по-недостоверен. Към днешна дата трудно можем да говорим за избори - това е някакъв вид бутафория за пред външния свят. При положение, че близо една четвърт от бюлетините са невалидни, сиреч, голяма част от тях - унищожени, трудно можем да се доверим на тези изборни резултати, които продължаваме да коментираме, сякаш са достоверни. Впрочем, така ги легитимираме. Време е българите да осмислят това, че ги варят като жаби и да скочат, преди да бъдат окончателно сварени\", каза още Христов.    \"Откъдето сме отскочили, оттам падаме; това е парабула. За съжаление, и нивото на българската демокрация е сравнимо с това от края на 80-те години. В някои отношения дори е по-зле. Късният печат от края на перестройката беше много по-свободен от сегашния, телевизията беше много по-жива, а законите - добри или лоши - регулираха живота в страната, докато сега всичко се случва извън законите и паралелно на законите\", заяви евродепутатът.", "date": "2019.11.25", "title": "Иво Христов: Зависимостта на Борисов е неговата слабост, но и най-голямата му сила!"}
{"url": "http://epicenter.bg/article/Yordan-Tsonev--Nalivaneto-na-pari-v-nereformirani-sistemi-e-nay-golemiyat-porok-na-Byudzhet-39-2020/199705/2/0", "text": "Много харчене, с много малка ефективност е най-кратката характеристика на този Бюджет'2020. Увеличават се харчовете, а намаляват приходите - затова този бюджет не е за хвалене. Защото нямаме реформи в системите и това, че се наливат пари в нереформирани системи, е най-големия бюджет порок на този бюджет. Това заяви в предаването \"Здравей, България\" по Нова телевизия зам.-председателят на ПГ на ДПС Йордан Цонев.    \"Борисов сам го описа и то без да иска. Той каза: Ние само отпускаме пари, само плащаме, а ефектът е разплакани родители при мен\", посочи депутатът.    За да има реформи, трябва да има политическа воля и да има съгласие между политическите сили по отношение на тези реформи. Искаме следното – съгласие по няколко приоритета - демографска криза, здравеопазване, образование, икономически растеж. По тези четири приоритети трябва да бъде постигнато съгласие, обясни позицията си Цонев.    Бойкотът на ДПС срещу избора на Валери Симеонов за зам.-председател на НС е съвсем закономерен, подчерта Цонев и върна лентата назад.    Няма давност за прегрешенията на Симеонов – още по изборите той блъскаше майки, дошли от Турция да гласуват. Но тогава протестира само ДПС, но обществото не реагира. Второ – нарече ромските майки, че раждат като кучки. Тогава пак никой не протестира. Но когато засегна най-деликатната част от обществото – майките на деца с увреждания, тогава вече обществото правилно реагира. Затова не мисля, че е добре отново да бъде награден с вице-председател на НС. Това са поведенчески модели, които не заслужават такива награди. Да си остане депутат, за какъвто е избран.  Ние заради един Валерия Симеонов обаче няма да нарушим волята на избирателите –да бъдем в парламента, за да защитаваме техните интереси и правим закони в техен интерес. Но ще реагираме адекватно, когато той проявява активност в парламента, категоричен бе депутатът от ДПС.    Йордан Цонев посочи, че ДПС ще продължи да подкрепя добрите идеи, но когато депутатите на Движението дават добри идеи, за съжаление  не получават подкрепа от страна на управляващата коалиция.    Ние искаме да сменим модела, а не \"да станат патриотите, за да седнем ние\", подчерта зам.-председателят на ДПС.   Достатъчно много депутати са разследвани, а ДПС няма да подкрепи Цацаров за шеф на КПКОНПИ, само за да не ни разследват”, категоричен бе той.   Депутатите и политиците нямаме роля в избора на главен прокурор. Защо се месят, не е работа на политическата система да се меси в независимата съдебна система”, завърши Йордан Цонев за избора нов главен прокурор.  ", "date": "2019.11.25", "title": "Йордан Цонев: Заради един Валери Симеонов няма да нарушим волята на избирателите "}
{"url": "http://epicenter.bg/article/Boyko-Borisov-se-sreshta-s-Donald-Tramp-dnes/199712/2/0", "text": "Министър-председателят Бойко Борисов е на официално посещение в Съединените американски щати, където ще се срещне с президента на САЩ Доналд Тръмп на 25 ноември в столицата Вашингтон.   В 14.00 часа днес американският президент ще посрещне българския премиер в Розовата градина на Белия дом, откъдето директно ще го въведе в Овалния кабинет. Двамата първо ще имат среща на \"четири очи\", а след това ще се проведе среща и на двете делагации. Борисов води министрите, които имат отношение към сделката с Ф-16. - Каракачанов, Горанов, Караниколов и вицепремиера Томислав Дончев.   Пред журналисти в самолета Борисов заяви, че не очаква в разговорите да бъде поставен въпросът за Черноморска база на НАТО на наша територия, че се надява да има политическо решение за отпадане на американските визи за българи и че енергийните теми ще бъдат във фокуса на вниманието на двамата държавна ръководители.   В Белия дом Тръмп и Борисов ще обсъдят стратегическото партньорство между двете страни и развитието на двустранното сътрудничество, отбелязвайки силните и трайни отношения, които съществуват между България и САЩ.    Акцент ще бъде поставен върху начините за засилване на общите за двете страни интереси в областта на сигурността в контекста на северноатлантическото партньорство и ангажиментът на София за увеличаване приноса към бюджета за отбрана. Акцент ще бъде поставен и върху енергийната диверсификация, строителството на \"Турски поток\", а също появата в тази част от Европа на терминал за получаване на американски втечнен газ.    Очаква се тема на разговор да бъде и руското влияние в България. Тръмп ще наблегне и на темата корупция.    По време на визитата си в САЩ премиерът Бойко Борисов ще участва в церемония по поднасяне на венец на Мемориала на незнайния воин в Националния гробищен парк „Арлингтън“.    Във Вашингтон българският министър-председател ще се срещне с президента на Международния републикански институт Даниел Туининг и с вицепрезидента на Националния демократически институт Шари Браян.    Премиерът Борисов ще проведе и среща с представители на американския бизнес в сградата на Американската търговско-промишлена палата.    В ръководената от министър-председателя Бойко Борисов официална делегация във Вашингтон участват вицепремиерът Томислав Дончев, вицепремиерът и министър на отбраната Красимир Каракачанов, министърът на финансите Владислав Горанов и министърът на икономиката Емил Караниколов.    Срещата на американския президент с българския министър-председател е част от серията разговори с лидерите от централна Европа. До момента Тръмп е имал срещи с колегите си от Полша, Чехия, Словакия, Унгария, Австрия и Румъния.    ", "date": "2019.11.25", "title": "Тръмп посреща Борисов в Розовата градина днес"}
{"url": "http://epicenter.bg/article/Zaharieva-i-Fandakova-shte-sadyat-laleta--dareni-ot-Holandiya--v-gradinkata-do-NS/199719/2/0", "text": "Столицата се превърна в град на лалетата. Това каза кметът на София Йорданка Фандъкова по време на засаждането на специално селектирани лалета в градинката „Св. Климент Охридски“ по повод 110 години дипломатически отношения между България и Нидерландия, предаде „Фокус“. „Искам да поздравя министърът на външните работи Екатерина Захариева и да благодаря на посланика на Холандия. С Холандия София има традиционно много близки отношения. Първият подарък с лалета беше по време на председателството на България на Съвета на ЕС. Тогава Холандия подари лалетата зад Националния дворец на културата и направихме логото на председателството“, каза Фандъкова. „Това наистина е един важен знак, особено тук пред градината на паметника на св. Климент Охридски. Искам да припомня, че София се превърна в цветен и зелен град през последните години. Вече са засадени есенните луковици, които напролет ще красят града ни. Над 600 000 луковици са заведени, като над 300 000 са лалетата. По улиците и градините на София има много повече лалета, отколкото в Амстердам, разбира се не можем да се мерим с кралските градини“, добави кметът на София. „Продължаваме, за мен това е не само красота, не само емоция, но и възпитание на децата. Започнахме и продължаваме кампанията „Моето зелено училище“. Над 3 000 луковици на лалета подарихме на училищата и детските градини в София“, допълни Йорданка Фандъкова.   Лалетата са специален подарък от холандския външен министър и от холандското правителство и народ за българската държава по повод 110 години двустранни дипломатически отношения, които се навършват тази година. Това каза министърът на външните работи Екатерина Захариева, по време на засаждането на специално селектирани лалета в градинката „Св. Климент Охридски“, по повод 110 години дипломатически отношения между България и Нидерландия. „Това са специално селектирани лалета, наречени \"Сердика\" много се надявам те д красят нашата красива столица и да бъдат радост, както за гражданите на София, така и за нейните гости. Ние подарихме на холандското правителство и на холандския народ 110 рози \"дамасцена\", каза Захариева. \"Считам че този подарък е един от най-ценните, които сме получавали. Първо, защото това е специално селектиран сорт в цветовете на българския флаг. И второ, защото носи много специално име\", добави външният министър. Захариева благодари на кмета Йорданка Фандъкова за съдействието. \"Намерихме място, в което да посадим тези лалета. Не ми се искаше да бъде в двора на Министерство на вътрешните работи, искам да бъде някъде в центъра на София, така че повече граждани и гости да могат да се насладят на тези красиви лалета\", допълни Екатерина Захариева.", "date": "2019.11.25", "title": "Захариева и Фандъкова засадиха лалета, дарени от Холандия, в градинката до НС"}
{"url": "http://epicenter.bg/article/Daniel-Smilov-Vaprosat-za-otpadane-na-amerikanskite-vizi-za-balgarite-e-ot-vzaimen-interes-i-za-dvet/199722/2/0", "text": "Въпросът за отпадане на американските визи за българските граждани ще бъде централен при срещата на премиера Бойко Борисов с президента на САЩ Доналд Тръмп. Това каза в сутрешния блок „Добро утро, България“ на Радио „Фокус“ политологът и преподавател в Софийския университет „Св. Климент Охридски“ доц. Даниел Смилов.   Според него положително развитие по въпроса за отпадане на визите би бил много голям успех и индикация за промяна на отношението на американската администрация. „Дотук позицията на правителството е била, че България трябва да изпълни някои технически детайли, които са важни, броят на неуспешни кандидатствания за виза да спадне под определен процент, но ние не сме постигнали това. Администрацията има извинение да продължи да налага визи на България. От друга страна през годината Полша се сдоби със статут на страна без визи. Има постепенна промяна по отношение на Източна Европа. Ако успеем да влезем в тази тенденция, би било добре за България. Определено това е един от въпросите от взаимен интерес, който ще бъде доста централен при преговорите“, обясни той. Администрацията на американският президент Доналд Тръмп има имидж на транзакционна дипломация, т.е. очаква от другата страна също да предложи и да даде нещо, допълни доц. Даниел Смилов. От тази гледна точка България стои добре след сделката с F-16. Според политолога обаче стратегическите партньорства не могат да бъдат изграждани само на такъв тип транзакционни отношения. Те са в дългосрочен план и трябва да стъпват на общи ценности, на базата на които да се изграждат конкретни сделки, каза още доц. Даниел Смилов.", "date": "2019.11.25", "title": "Даниел Смилов: Въпросът за отпадане на американските визи за българите е от взаимен интерес "}
{"url": "http://epicenter.bg/article/DPS-sabira-v-Sofiya-liberalite-ot-vsichki-strani/199723/2/0", "text": "ДПС ще бъде домакин на следващото заседание на Либералния интернационал, което ще се проведе на 26-28 юни 2020г в София. Това се реши на заседание на Изпълнителния съвет на Либералния интернационал във Фес, Мароко, съобщиха от партията. Делегация на ДПС, която включваше Илхан Кючюк-евродепутат и вицепрезидент на АЛДЕ партия, Хамид Хамид-зам.-председател на ПГ на ДПС и Берхан Назимов-член на Комитета по човешки права към ЛИ участва на заседанието в Мароко преди дни. Делегатите с единодушие утвърдиха темата и датата на следващото заседание на ЛИ да е в София на 26-28 юни 2020г.", "date": "2019.11.25", "title": "ДПС събира в София либералите от всички страни"}
{"url": "http://epicenter.bg/article/Maya-Manolova-otvarya-bezplatna-priemna-za-grazhdani/199729/2/0", "text": "Мая Манолова отваря безплатна приемна за граждани в новия си офис в столицата. Първата приемна ще се проведе в сряда, на 27 ноември, от 10.30 часа.  В седмичната безплатна приемна Манолова ще разглежда жалби и сигнали на граждани. Заедно с нея ще работи и екип от юристи, които ще помагат за решаване на проблемите, поставени от гражданите.  Приемната се намира на пл. „Славейков” в София, на адрес: ул. „Дякон Игнатий” 4, ет. 2. „Хората имат своите очаквания аз да продължа да им помагам. Като адвокат аз вече работя в моята кантора. Ще имам обаче и безплатна приемна за сигнали на граждани, които и сега не спират да ми се обаждат и да ме търсят”, анонсира по-рано през седмицата инициативата си Манолова в свое телевизионно участие.  ", "date": "2019.11.25", "title": "Мая Манолова отваря безплатна приемна за граждани"}
{"url": "http://epicenter.bg/article/Sled-sreshtata-Borisov-Tramp--Ochakvame-pokana-za--Kluba-na-bogatite-/199730/2/0", "text": "България ще получи покана за започване на преговори за присъединяване към Организацията за икономическо сътрудничество и развитие (ОИСР) в рамките на кабинета „Борисов 3“.    Това заявиха дипломатически източници по повод визитата на премиера Бойко Борисов в Белия дом.  ОИСР е известна като „Клуба на богатите“ и в нея членуват най-развитите страни в света.   Поканата на България за ОИСР не е обвързана пряко с посещението на премиера във Вашингтон, но ще бъде във фокуса на разговорите с американския президент Доналд  Тръмп заедно   с ключовите теми като сигурността и енергийната диверсификация на страната ни.    Само преди ден Н.Пр. посланикът на САЩ  Херо  Мустафа също заяви,  че очаква „САЩ да обсъдят възможността да подкрепят България за членство в ОИСР“.    В края на септември Правителството одобри допълнителни разходи през 2019 година за финансиране на дейности по присъединяването на страната ни към Организацията за икономическо сътрудничество и развитие (ОИСР).  Сумата е в размер над 2,817 млн. лева и ще бъде разходвана за дейности на десет министерства, Националния статистически институт и Агенцията за ядрено регулиране, в съответствие с Пътната карта за действията на България по присъединяването към организацията. Членството в ОИСР е сред външнополитическите приоритети на България, а получаването на покана за започване на преговори е сред непосредствените цели на правителството, посочват от пресслужбата.   Организацията за икономическо сътрудничество и развитие е създадена през 1961 г. с цел стимулиране на политики за устойчиво икономическо развитие, повишаване жизнения стандарт на населението и поддържане на финансова стабилност. В момента в ОИСР членуват 37 държави от Европа, Северна Америка, Южна Америка и Азия. Европейската комисия участва в работата на организацията като наблюдател.   Очаква се България да получи поканата за преговорите за членство в ОИСР през 2020 година, а правителството ни е извело началото им за свой приоритет, като кабинетът ни е предприел редица мерки за ускоряване на подготовката ни за членство в ОИСР.  За влизане в Клуба на богатите политически съображения са напълно допустими, нещо което е недопустимо по въпроса за визите. При темата за отпадането на визите това е невъзможно, тъй като законът в САЩ ясно посочва, че отказите за  туриистически  визи не бива да са над 3  процента. В момента отказите за България са 11 процента. Отпадането на визите при това положение може да стане единствено с промяна на закона, която в САЩ отнема минимум две години.    Премиерът Бойко Борисов вече заяви след разговор с генералния секретар на Организацията за икономическо сътрудничество и развитие Анхел  Гурия  само преди месец, че България очаква да получи конкретна дата за започване на преговори за присъединяване към Организацията, чието седалище е в Париж.  С вноска от 25% САЩ са най-големият финансов стимулатор на ОИСР и точно разговорите в Белия дом тази вечер в българско време от 21 часа ще са знакови за поканата ни.    В делегацията на премиера Борисов освен военният министър Красимир  Каракачанов  са и вицепремиерът Томислав Дончев, финансовият министър Владислав Горанов и икономическият министър Емил  Караниколов . Точно  Караниколов   официално представи Плана за действие на България за присъединяване към ОИСР пред Съвета на Организацията в Париж в края на септември. Икономическият министър посочи, че  и постигнатия напредък в процеса на подготовка за членство в Организацията през последните години. Той също показва готовността на българското правителство да ускори действията си по покриване на стандартите и изпълнение на критериите за членство и цели да подпомогне продължаващите вътрешни реформи в ключови области.   Страната ни е поставила конкретни цели в 22 области на сътрудничеството между България и ОИСР и е обвързана с приета през декември 2017 г. национална „пътна карта“ и нейното финансово осигуряване до края на 2020 г.   ", "date": "2019.11.25", "title": "След срещата Борисов-Тръмп: Очакваме покана за „Клуба на богатите“"}
{"url": "http://epicenter.bg/article/NFSB-obyavi--Branshovi-organizatsii-izlizat-v-zashtita-na-Valeri-Simeonov/199733/2/0", "text": "Браншови организации обявиха, че излизат в защита на заместник-председателя на Народното събрание Валери Симеонов.  Това съобщиха от пресцентъра на НФСБ.  Протестът под надслов „Демокрация или диктатура“ ще се проведе от 12.00 ч. днес пред сградата на Народното събрание, се казва още в съобщението. В него обаче не се посочва за кои браншови организации става дума.   На 20 ноември лидерът на НФСБ и бивш вицепремиер бе избран за зам.-председател на парламента. Излъчването му на този пост обаче предизвика протести от страна на майките с деца с увреждания. Миналата година Симеонов бе принуден да подаде оставка като вицепремиер след продължили дълго протести, предизвикани от репликата му към майките, че са \"кресливи жени на уж болни деца\".  ", "date": "2019.11.25", "title": "НФСБ обяви: Браншови организации излизат в защита на Валери Симеонов"}
{"url": "http://epicenter.bg/article/Patriarh-Neofit-blagoslovi-pravoslavnite-hristiyani-v-hram--quot-Sv--Kliment-Ohridski-quot-/199743/2/0", "text": "На 25 ноември Православната църква прославя свети Климент архиепископ Охридски, напомня \"Фокус\".   По този повод в храм \"Св. Климент Охридски\" на столичния квартал \"Люлин\", с благословението и при молитвеното присъствие на Негово светейшество Българския патриарх и Софийски митрополит Неофит, Архиерейска света Литургия, оглави Негово преосвещенство Белоградчишки епископ Поликарп - викарий на Софийския митрополит. Той бе в съслужение с Негово високопреподобие архимандрит Евтимий, о. Нелуц Опря - официален представител на Румънската православна църква в България и др. духовници. В края на светата Литургия патриарх Неофит благослови православните християни, които въпреки делничния ден бяха изпълнили храма.  ", "date": "2019.11.25", "title": "Патриарх Неофит благослови православните християни в храм \"Св. Климент Охридски\" в \"Люлин\""}
{"url": "http://epicenter.bg/article/Kiril-Ananiev--Zaplatite-na-speshnata-pomosht-tryabva-da-se-uvelichat-dvoyno-do-2022-g-/199745/2/0", "text": "До 2022 година заплатите на работещите в спешната помощ трябва да се увеличат двойно, заяви министърът на здравеопазването Кирил Ананиев, цитиран от БНР. Министърът отговори на въпроси на медии при откриването на новия Национален център за обучение и квалификация в системата на спешната помощ.    Той призна, че недостигът на кадри в системата е сериозен проблем:    \"Затова предприемаме мерки за обучение на кадрите, за създаване на по-благоприятна среда за работа, възможности за кариерно развитие“.    Близо 7 000 лекари, фелдшери, медицински сестри и парамедици от спешните центрове в цялата страна ще преминат безплатен 5-дневен курс за повишаване на компетенциите и надграждане на знанията и уменията за работа в спешната помощ. ", "date": "2019.11.25", "title": "Кирил Ананиев: Заплатите на спешната помощ трябва да се увеличат двойно до 2022 г."}
{"url": "http://epicenter.bg/article/Velizar-Enchev--Ne-vseki--koyto-te-shpionira--ti-misli-zloto/199747/2/0", "text": "\"Ако не беше руското разузнаване, днес Реджеп Ердоган нямаше да бъде жив. Благодарение на тяхната помощ той запази поста си и започна интензивно сближаване между Русия и Турция, за да стигнем до там, че вече се говори за евентуално напускане на Турция на НАТО. Следователно не всеки, който те шпионира, ти мисли злото\". Така започна коментара си за шпионския скандал в Сърбия, в който беше замесена и България, журналистът Велизар Енчев.    Пред БНР той заяви, че за шпионажа няма филтър, когато става дума да получаване на информация и за оказване на влияние, чрез така наречените агенти за влияние, колкото и близки да са двете държави: \"Когато са близки, пак трябва да имат информация, за да знаят дали няма да загубят този съюзник, или пък да му помогнат в критична ситуация, както стана в Турция\".    По думите му през последните два месеца сме свидетели на три шпионски скандала с руски адрес и съответно с македонско, българско и сръбско участие:    \"Арестите на т. нар. \"русофили\" у нас е дело на ДАНС и прокуратурата, което е обречено на провал, тъй като обвиненията срещу тях са на границата на абсурда и пародията. Другият скандал обаче е много по-сериозен - отказът на МВнР на агреман за руския помощник военен аташе в България. Това трябваше да стане, за да се постели един зелен килим за днешното посещение на Бойко Борисов в Белия дом\", каза Енчев в предаването \"12+3\" по програма \"Хоризонт\".    Той добави, че другият шпионски скандал е избухналият в Скопие - за т. нар. \"атака\" срещу Македонския парламент\".    Според журналиста България е замесена в сръбския шпионски скандал, защото информацията изтече от сръбското контраразузнаване.    \"Тази среща е заснета от сръбското контраразузнаване\", категоричен бе Енчев.  ", "date": "2019.11.25", "title": "Велизар Енчев: Не всеки, който те шпионира, ти мисли злото"}
{"url": "http://epicenter.bg/article/Opozitsiyata-v-Honkong-poluchava-pochti-90-protsenta-ot-mestata-v-rayonnite-saveti-sled-vcherashnite-izbori/199700/7/0", "text": "Кандидати от опозицията постигнаха убедителна победа на вчерашните избори за представители в районните съвети в 18 окръга на Хонконг. По данни на радио Ар Ти Ейч Кей продемократичният лагер получава 396 от 452 места, предаде ТАСС.    Проправителственият блок, който досега контролираше 75 процента от местата в районните съвети, понесе съкрушително поражение.    Избирателната активност достигна рекордните 71 процента. За сравнение само 47 на сто от избирателите гласуваха на местните избори преди четири години.  Високата активност е показателна за обществените настроения на фона на продължаващите от началото на лятото масови протести, предизвикани от опитите на властите за прокарването на законопроект за екстрадиция на правонарушители в континентален Китай.    Въпреки че вчерашните избори не могат да променят политическата система в Хонконг като цяло, те станаха барометър за подкрепата на населението към продемократичното движение, отбеляза ТАСС, цитирана от БТА и Новини.бг.  ", "date": "2019.11.25", "title": "Опозицията в Хонконг получава почти 90 процента от местата в районните съвети след вчерашните избори"}
{"url": "http://epicenter.bg/article/Mezhdunaroden-zhurnalisticheski-konsortsium--Kitay-darzhi-v-kontslageri-edin-milion-dushi-/199711/7/0", "text": "Консорциум от журналисти разпространи документи, които показват абсолютния контрол, който упражнява китайският режим върху огромните лагери за задържане в Синцзян, района с преобладаващо мюсюлманско население в страната, предадоха световните агенции. В тези лагери са интернирани над 1 милион души, посочи АФП.    Според някои правозащитни групи, независими изследователи и чужди правителства се смята, че в тези лагери има 1,5 милиона уйгури и представители на други малцинства в Синцзян, допълва ДПА.  Документите са получени от Международния консорциум на разследващите журналисти и публикувани в 17 печатни органа по света. Те разкриват строгите разпоредби и правила в лагерите, разположени в Северозападен Китай. Пекин оспорва данните за броя на хората в лагерите и твърди, че това са центрове за професионална подготовка, предназначени за борба срещу ислямската радикализация.    Информациите бяха публикувани седмица, след като американският в. \"Ню Йорк таймс\" съобщи, че е успял да се сдобие с над 400 страници вътрешни документи на китайските управляващи, сред които и текстове на тайни речи на президента Си Цзинпин, в които той призовава още от 2014 г. за безпощадна борба срещу тероризма и сепаратизма в Сицзян. Последните разкрития касаят серия от ръководни директиви за управление на лагерите, одобрени през 2017 г. от шефа на силите за сигурност на Синцзян, а също и доклади на разузнавателните служби, показващи как полицията използва изкуствен интелект и събиране на данни, за да определи, които хора да интернира. В директивите задържаните са наричани \"ученици\", които трябва да получат \"диплома\".  Директивите описват с голяма точност как пазачите в лагерите трябва да направляват ежедневието на задържаните - от забрана за влизане в контакт с външния свят до стъпките, които се предприемат в случай на заболяване. Директивите въвеждат и точкова система за оценка на \"идеологическата трансформация\" на задържаните, за тяхното \"спазване на дисциплина\" и за тяхното \"желанието за учене\".    В директивите се описва колко пъти трябва да се затварят вратите в спалните помещения, коридорите и етажите на лагерите, как трябва да бъде инсталирано пълно видеонаблюдение в спалните помещения, класните стаи и ъглите, така че надзирателите в реално време да наблюдават случващото се, да регистрират нещата детайлно и да подават сигнал за всяко подозрително събитие.    Директивите предвиждат \"учениците\" да стоят задържани месец и половина, въпреки че това правило не винаги е прилагано, според свидетелски разкази на бивши затворници, събрани от Международния консорциум.    В Лондон посолството на Китай отрече автентичността на публикуваните документи и ги определи като \"пълна измама\" и \"фалшиви новини\". \"Не съществува никакъв документ или заповеди за така наречените \"лагери за задържане\". \"Центрове за обучение и за професионална подготовка бяха установени с цел превенция на тероризма\", се казва още в изявление на китайското посолство в Лондон, адресирано до британския в. \"Гардиън\", който е част от медиите, публикували вчера документите.", "date": "2019.11.25", "title": "Международен журналистически консорциум: Китай държи в концлагери над един милион души!"}
{"url": "http://epicenter.bg/article/Andrey-Raychev--Amerika-znae--che-Balgariya-e-rusofilska-strana/199749/2/0", "text": "\"САЩ гледат на България в по-широк контекст\". Това каза пред БНР социологът Андрей Райчев по повод предстоящата по-късно днес среща на премиера Бойко Борисов с американския президент Доналд Тръмп в Белия дом.    Според него, ако се стигне до вариант \"НАТО без Турция\", тогава България става самата граница на НАТО и за първи път отношенията между България и САЩ не са подробност, а стават съществени:    \"Защото политиката на Съединените щати у нас винаги се е свеждала до нещо много просто - \"виж какво правят руснаците и го спри\". Тоест България се е мислела само в голямото противопоставяне от времето на Студената война - Русия-Америка. Горе-долу така продължи и в последните 30 години. Сега това не е така. Те са заинтересовани от стабилност на Балканите\".    По думите му Албания, Македония, България и Румъния са в списъка на САЩ за изваждане от руското влияние и превръщането им в близък съюзник, но и в антируски щит.    \"В България антируска политика не може да бъде проведена, така че да се обърнат чувствата на населението\", каза Райчев в предаването \"12+3\" по програма \"Хоризонт\" и уточни, че у нас се правят антируски демонстрации, но не се води антируска политика.    Райчев коментира, че не очаква Тръмп да \"размаха пръст\" на Борисов заради руското влияние в страната ни. Америка знае, че България е русофилска страна.    Очакванията на социолога от срещата Тръмп - Борисов са: \"Борисов няма нужда от големи демонстрации. Разбира се, че ще се хвали, със сигурност, но няма нужда от нещо екстраординарно. Той си спечели игрите вътре в България\". Райчев прогнозира до пролетта на 2021 година Бойко Борисов да запази управлението си.  ", "date": "2019.11.25", "title": "Андрей Райчев: Америка знае, че България е русофилска страна"}
{"url": "http://epicenter.bg/article/Sdruzhenie--Balgarska-domashna-rakiya--v-podkrepa-na-Simeonov--Toy-e-smel-i-chesten-patriot-/199750/2/0", "text": "Три браншови организации протестират пред сградата на парламента в защита на Валери Симеонов, съобщават информационните агенции.   Изявата им е контрапротест на готвения за 18,30 ч протест на майките от \"Системата ни убива\", които са против избирането на бившия вицепремиер и лидер на НФСБ за зам.-председател на Народното събрание. Преди година   Симеонов подаде оставка като заместник на премиера Борисов защото обиди майките на деца с увреждания, наричайки ги \"кресливи жени на уж болни деца\". Репликата му тогава предизвика протести, продължили почти месец.   Протестът пред парламента започна в 12 часа, съобщи телевизия \"България он ер\". Асоциацията на българските търговци, производители, вносители и превозвачи на горива, Националното сдружение „Българска домашна ракия“ и Националната асоциация за здравословно хранене за децата излязоха на протест пред Народното събрание, в подкрепа на новоизбрания зам.-председател на народното събрание Валери Симеонов, предаде и БГНЕС. Пред сградата с надписа „Съединението прави силата“ те развяха лозунгите: „Долу ръцете от Валери“, „Валери – патриот на дело, не на думи“, „Валери – смел и честен патриот“, „Валери – този път не си сам“ и др. Всички дошли се обединиха около тезата, че всичко, което е обещал Симеонов е изпълнил. „Единствен Симеонов подкрепи малките търговци на горива в борбата срещу монопола и затова сме тук, за да го подкрепим“, заяви Николай Бабаджанков и каза, че майките на децата с увреждания нямат право да искат оставката му, тъй като той се е извинил за думите си. „Той беше свален от поста, който заемаше тогава. Мисля, че вече е изкупил вината за грешката си“, добави още той и подчерта, че не са срещу майките и тяхната кауза за достоен живот на децата им. Те искат оставката на депутатите, подкрепили кандидатурата на Симеонов за зам.-председател, както и неговата. Според Росинка Бъчварова, протестът на майките е политизиран.    „Не знам кой стои зад тях, но мисля, че Валери Симеонов е изкупил вината си, след като им се извини и подаде оставка. Не съм съгласна с протеста на майките срещу Симеонов. Той е човекът, който защитава дребния бизнес и застава с лицето си и зад гърба на малките“, заяви Бъчварова и предположи, че зад тях стоят онези, които в деня на избора на Симеонов са излезли от пленарната зала. Тя призова още майките да преосмислят действията си.    „Искаме да подкрепим Валери Симеонов. Всяка представена партия в парламента има право да избере свой председател. Те си го избраха. Ние го харесваме и затова го подкрепяме. Майките могат да искат да свалят цялото правителство. Както има грешка, така има и прошка. Прекалено е да се искат 118 оставки на избралите Симеонов, както и неговата“, коментира Любен Шарланджиев, който е дошъл от Куклен, за да подкрепи Валери Симеонов.    Тази вечер, майките от \"Системата ни убива\" ще излязат на пореден протест с искане Валери Симеонов да напусне зам.-председателското място в Народното събрание, както и всички 118 депутати, които са гласували за него.  ", "date": "2019.11.25", "title": "Сдружение „Българска домашна ракия“ в подкрепа на Симеонов: Той е смел и честен патриот!"}
{"url": "http://epicenter.bg/article/API-preduprezhdava-za-problem-pri-prodazhbata-na-e-vinetki/199753/2/0", "text": "Агенция \"Пътна инфраструктура\" предупреди, че е възможно да възникнат проблеми при продажбите на е-винетки на 27 ноември между 16.00 ч. и 19.00 ч. заради планирани дейности по внедряване на актуализации на електронната система за събиране на пътни такси, съобщи агенция \"Фокус\", като цитира ведомството.    От АПИ съветват, за да се избегне риска от проблеми с покупката на е-винетка, шофьорите да се сдобият с документа преди посоченото време за актуализация на електронната система за събиране на пътните такси.", "date": "2019.11.25", "title": "АПИ предупреждава за проблем при продажбата на е-винетки"}
{"url": "http://epicenter.bg/article/Sadat-reshi--Votat-sas-simpatichnoto-mastilo-e-redoven/199755/2/0", "text": "Местният вот в благоевградското село Копривлен е редовен, реши Административният съд в Благоевград. Така магистратите потвърди становището на ОИК в Хаджидимово. Според съда дори да се добавят съмнителните бюлетини, които са отбелязани със симпатично мастило, това няма да се отрази на изборния резултат на двамата кандидати, съобщи БТВ.    Жителите на Копривлен сигнализираха за многобройни изборни манипулации. Те подозираха, че бюлитините са невалидни заради изчезващото мастило.    Административният съд в Благоевград нареди да се направи експертиза на 150 бюлетини, описани като неличащи. От подобна практика се оплакаха и други села в Пиринско.    Мистериозният химикал изчезна.   На първия тур на местните избори за кмет на Копривлен бе избран Лъчезар Банев. Ангел Зайков, който загуби вота с 36 гласа разлика, оспори гласуването.  ", "date": "2019.11.25", "title": "Съдът реши: Вотът със симпатичното мастило е редовен"}
{"url": "http://epicenter.bg/article/k/199744/10/100", "text": "\r\n Българският тенисист Григор Димитров отново зарадва феновете си в Инстаграм със страхотна снимка, на която стои в началото на богато осветен и красив мост. \r\n \r\n \r\n \r\n До снимката Гришо е написал: \r\n   \r\n Кадърът показва Димитров в много добра светлина и е видно, че мястото, на което се е снимал, е много красиво, но българската звезда в тениса, за съжаление, не е споделил къде точно се намира. Той е облечен в дълго мъжко палто, тип суичър с качулка и изглежда необичайно висок на фона на моста, дърветата и красивите лампи до него. \r\n   \r\n В същото време в сторито си в социалната мрежа Гришо публикува кадри от друго приказно място, на което в момента се буди сутрин. Но и от това видео не става ясно къде точно е Григор. Все пак явно се наслаждава на заслужена почивка някъде, където може спокойно да се разхожда по чехли и по халат и да се любува на природата. \r\n", "date": "2019.11.25", "title": "Григор Димитров загадъчен и тайнствен в Инстаграм (Снимка)"}
{"url": "http://epicenter.bg/article/Mis-Balgariya-2019--Ne-mozhete-da-sadite-ot-snimki-pod-losh-agal/199746/10/0", "text": "23-годишната софиянка Радинела Чушева е ''Мис България'' за 2019 година. След избора ѝ обаче се надигна вълна от негативни коментари, най-вече заради пластичните корекции, които тя има по лицето и тялото.    В нета заваляха коментари от сорта на \"От кога силиконките станаха най-красиви?\", \"Тази е меко казано недостойна\".    Радинела Чушева реши да отговори на вълната от коментари, като призна, че самата тя не се харесва на снимките от конкурса, разпространени в интернет.    \"Не можете да съдите от снимки под лош ъгъл. Определено и на мен не ми харесват снимките и не виждам прилика с истинската ми визия в живота и ежедневието ми. Който ме познава на живо, може да сподели как изглеждам! Бих била благодарна! Аз не мога да работя с фотошоп, не мога да обработвам всякакви мои черти, както 95% от момичетата в инстаграм\", написа миската в личния си профил във Фейсбук.    \"Когато започнахме репериции за конкурса Мис България, аз бях с разтегнати връзки на коляното, но въпреки това репетирах от 9:00 до 00:00. Така се състоя нашият лагер в Банско. И въпреки болките, носех и токчетата и по никакъв начин не се оплаквах на останалите!, сподели още тя.", "date": "2019.11.25", "title": "Мис България 2019: Не можете да съдите от снимки под лош ъгъл"}
{"url": "http://epicenter.bg/article/Gratskiyat-parlament-shte-glasuva-dnes-promeni-v-Konstitutsiyata/199715/7/0", "text": "Гръцките депутати ще гласуват промени в някои членове на Конституцията, включително за даване на избирателни права на гърците в чужбина и промени в изборната система, пише вестник Kathimerini, цитиран от Агенция \"Фокус\".    Започналият миналата седмица дебат в парламента ще продължи в понеделник с речи на премиера Кириакос Мицотакис и лидерите на опозиционните партии, като всичко ще завърши с гласуване вечерта.    Ключовите въпроси са дали да се дадат пълни избирателни права на гръцките граждани в диаспората, дали да се раздели избора на президент от разпускане на парламента и поправка в закона за депутатския имунитет.    Промените, които първоначално бяха предложени от предишното правителство на СИРИЗА, трябва да получат одобрение от квалифицирано мнозинство от 180 народни представители в 300-местния парламент.", "date": "2019.11.25", "title": "Гръцкият парламент ще гласува днес промени в Конституцията"}
{"url": "http://epicenter.bg/article/Lekari-nastoyavat-Dzhulian-Asandzh-da-bade-priet-v-bolnitsa/199717/7/0", "text": "Над 60 лекари изпратиха писмо на министърката на вътрешните работи на Великобритания Прити Пател, в което заявиха, че основателят на \"Уикилийкс\" Джулиан Асандж се нуждае спешно да бъде приет в болница, предаде БТА.   Лекарите казват, че Асандж страда от психологични проблеми, включително депресия, има сериозни проблеми с рамото и зъбите. Асандж е в затвор в покрайнините на Лондон в очакване на насрочено за февруари изслушване за екстрадиция в САЩ, където е обвинен в шпионаж.   Писмото бе разпространено от сайта \"Уикилийкс\".", "date": "2019.11.25", "title": "Лекари настояват Джулиан Асандж да бъде приет в болница"}
{"url": "http://epicenter.bg/article/EK--Da-sprem-nasilieto-nad-zheni-/199721/7/0", "text": "По повод Международния ден за премахване на насилието над жените на 25 ноември Европейската комисия и върховният представител Федерика Могерини направиха следното изявление:    „Насилието над жените и момичетата е насилие над човечеството като цяло и не следва да има място в Европа или другаде по света. Но всички ние знаем, че въпреки нашия ангажимент, все още сме далеч от преодоляването на това предизвикателство.    Насилието над жените се случва навсякъде, няма сигурно място, дори у дома. Точно обратното. Жените стават жертви на насилие както у дома, така и на работното си място, в училищата и университетите, на улицата, в процесите на разселване и миграция и във все по-голяма степен онлайн чрез кибернасилие и изказвания, подбуждащи към омраза.    Мащабът на проблема остава шокиращ: една трета от жените в Европа са били обект на физическо и/или сексуално насилие. Почти всички жертви на трафик с цел сексуална експлоатация в рамките на ЕС са жени и момичета.    В развиващите се страни всяко трето момиче бива омъжвано преди да навърши 18-годишна възраст. Най-малко 200 милиона жени и момичета са били подложени на генитално осакатяване, което все още се практикува в около 30 държави.    Като Европейски съюз и международна общност е наша отговорността да поддържаме ангажимента си за предотвратяване, открито отхвърляне и осъждане на всички актове на насилие над жените и момичетата.    Наше задължение е също така да подкрепяме и защитаваме жертвите, като създадем безопасна среда, в която те да сигнализират за престъпленията, извършени срещу тях.    Европейският съюз се ангажира да продължи да работи неуморно с партньорите си за укрепване на правните рамки и институциите, да подкрепя развитието и образованието, да подобрява услугите за преживелите насилие, да се бори за справянето с първопричините за насилието и да насърчава предоставянето на повече възможности на жените.    Прекратяването на насилието над жените и момичетата обаче изисква твърд ангажимент не само на институционално равнище. За това се изисква широко участие на международните организации и НПО, както и на гражданското общество като цяло. И най-вече на мъжете.    Следователно нашата цел е ясна: премахване на насилието над жените и момичетата. Европейският съюз ще остане начело на тази международна мобилизация в защита на правата на всяка жена и всяко момиче да живеят свободно и в безопасност. Правим това за нашето бъдеще и за нашето настояще, тъй като жените са стълбът на едно справедливо, отворено, развито и демократично общество и нищо не трябва да ги лишава от свободата да изпълняват ролята си свободно и безопасно.“", "date": "2019.11.25", "title": "EK: Да спрем насилието над жени!"}
{"url": "http://epicenter.bg/article/Die-Welt--Evropa-harchi-vse-poveche-za-otbrana--a-osnovnite-pechelivshi-sa-SASht/199731/7/0", "text": "Европа харчи все повече пари за отбрана, а американските корпорации са най-големите печеливши от ситуацията, пише германският национален ежедневник Die Welt, като се позовава на резултатите от проучване на консултантската компания AlixPartners. В момента европейците купуват повече оръжия в чужбина, отколкото произвеждат те самите, подчертава изданието. „Или европейските продукти са твърде скъпи, или това е знак за липса на доверие в собствената им отбранителна индустрия“, цитира изданието експертът на AlixPartners Щефан Ол. През 2018 г. общият бюджет за отбрана на европейските държави възлиза на около 256 милиарда евро: 38,5 милиарда евро са от Германия, една от десетте държави с най-големи военни разходи в света. Освен това миналата година 7 от 26 европейски държави, които са членки на НАТО, са изразходвали за отбрана 2% от БВП, което е заложената цел от Алианса. През 2017 г. имаше само 3 такива държави, припомнят от редакцията. Според експертите на AlixPartners, за да увеличат пазарния си дял, европейските компании трябва на първо място да намалят разходите си. По-специално, проблемите на отбраната трябва да бъдат съсредоточавани по-малко върху специални поръчки на отделни държави. Пример е многофункционалният транспортен самолет „Еърбъс“ A400m. Освен това консолидирането на индустрията може да помогне на предприятията. Експертите демонстрират необходимостта от консолидация в следните цифри, пише Die Welt: например европейските армии използват 37 различни типа танкове и бойни превозни средства на пехотата, докато в американската армия има само 3 вида. Във флота европейците използват 29 вида разрушители и фрегати, а американците - 4. „Европа трябва да намали броя на своите бойни системи. В противен случай финансирането им ще бъде невъзможно в бъдеще“, предупреди Ол.   Източник: Фокус", "date": "2019.11.25", "title": "Die Welt: Европа харчи все повече за отбрана, а основните печеливши са САЩ"}
{"url": "http://epicenter.bg/article/Beliyat-Dom-e-blokiral-rezolyutsiyata-za--armenskiya-genotsid--v-Senata/199734/7/0", "text": "Американският сенатор-републиканец Линдзи Греъм блокира по молба на Белия Дом е блокирал гласуването в Сената на резолюция за признаване на арменския геноцид в Турция от 1915 година, предава „Анадолската агенция“, цитира Труд.   След срещата между президентите Доналд Тръмп и Реджеп Таийп Ердоган на 13 ноември във Вашингтон, Белият дом е започнал да предприема конкретни мерки за блокиране на гласуването на документа в Сената.   Високопоставен представител на администрацията на Тръмп е съобщил на Линдзи Греъм, че сенаторът демократ Боб Менендес ще внесе резолюция за т.нар. „арменски геноцид“ за гласуване в Сената.    „Служител от Белия дом ме помоли да се обявя против резолюцията и аз се съгласих. Единствената причина да направя това беше, защото президентът Ердоган все още беше във Вашингтон. Времето беше много неподходящо. Искам да спася отношенията между Турция и САЩ, ако е възможно“, обяснява Греъм.   В същото среме сенаторът заяви, че повече няма да се намесва в ситуацията, ако резолюцията отново бъде поставена на гласуване.  Затова този път Белия дом поиска от сенатора републиканец Дейвид пардю да блокира опита на Менендес да внесе резолюцията за гласуване в четвъртък.   „Сенаторът се е обявил против гласуването на резолюцията заради опасения, че тя може да постави под заплаха продължаващите чувствителни преговори с Турция и други съюзници в региона“, заяви говорителят на Дейвид Пардю.", "date": "2019.11.25", "title": "Белият Дом е блокирал резолюцията за „арменския геноцид“ в Сената"}
{"url": "http://epicenter.bg/article/Nastaniha-prezidentskite-puyki-v-5-zvezden-hotel--predi-pomilvaneto-im-ot-Tramp/199736/7/0", "text": "Президентските пуйки пристигнаха във Вашингтон, където ще бъдат помилвани от Доналд Тръмп на традиционната церемония в Белия дом преди Деня на благодарността.   Двете специални птици бяха настанени в петзвезден хотел в столицата на САЩ, за да отпочинат подобаващо след пътуването си от щата Северна Каролина.   Имената на пуйките ще бъдат обявени на специална пресконференция утре в присъствието на пернатите, което също е традиция зад Океана.   После ще посетят Белия дом за церемонията по помилването, след което ще се отправят към Политехническия институт във Верджиния, където ще изживеят необезпокоявано и под грижата на специалисти, отстатъка от живота си.   За разлика от милиони свои братовчеди, които ще се превърнат в угощение за американските семейства за Деня на благодарността…   Източник: Труд", "date": "2019.11.25", "title": "Настаниха президентските пуйки в 5-звезден хотел, преди помилването им от Тръмп"}
{"url": "http://epicenter.bg/article/Maykal-Blumbarg--Kandidatiram-se--za-da-pobedya-Tramp-i-da-spasya-Amerika/199737/7/0", "text": "Бившият кмет на Ню Йорк Майкъл Блумбърг се включва в надпреварата за кандидат-президентската номинация на Демократическата партия на САЩ, съобщава Bloomberg.   Той се очаква да предложи умерена политическа позиция на фона на опит в бизнеса и държавното управление, както и ангажираност с множество благотворителни проекти като начин да победи президента Доналд Тръмп.Блумбърг, който е на 77 години, нарече Тръмп „екзистенциална заплаха за нашата страна и нашите ценности“. Закъснялото му влизане в кампанията ще създаде допълнителни трудности за останалите кандидати, тъй като Майкъл Блумбърг ще направи всичко възможно да си осигури подкрепа от ключови щати.   „Аз се кандидатирам за президент, за да победя Доналд Тръмп и да възстановя Америка. Не можем да си позволим още четири години безрасъдни и неетични действия на президента Тръмп“, каза Блумбърг в изявление, в което обявява кандидатурата си. Според Блумбърг ако Тръмп спечели друг мандат, страната никога няма да се възстанови от щетите. Майкъл Блумбърг преразгледа по-ранното си решение да не се кандидатира през 2020 г. Той е основател и мажоритарен собственик на Bloomberg LP, компанията майка на Bloomberg News. Той е бил три мандата кмет на Ню Йорк, а в момента се занимава основно с филантропска дейност.   В съобщениято за обявяването на кандидатурата си Блумбърг се определя като лидер, който създава работни места, както и като човек, работил за възстановяването на Ню Йорк след атаките от 11 септември. Освен това Блумбърг е ангажиран и с каузи, свързани с изменението на климата и контрола върху оръжията. До момента той е осигурил около 10 млрд. долара за благотворителни каузи, а фондацията му Bloomberg Philanthropies работи в 129 държави.   В същото време Блумбърг ще трябва да се справи с редица предизвикателства - като късното му включване в президентската кампания и неизбежните въпроси защо милиардер и бивш републиканец с кариера на Уолстрийт ще успее да привлече избирателите, сред които и много млади хора, скептични към големия бизнес.   Блумбърг, освен всичко, не е съгласен и с много от идеите на Демократическата партия, противопоставяйки се например на предложението за данък върху богатството, подкрепено от сенаторите Елизабет Уорън и Бърни Сандърс.   Уорън и Сандърс са укрепили позициите си и са с най-висок рейтинг сред кандидатите, но в партията има опасения, че придвижването им твърде вляво ще гарантира преизбирането на Тръмп.   Блумбърг изразходва 100 млн.долара, за да подкрепи демократите на междинните избори през 2018 г. Той планира да финансира сам и собствената си кампания.   Вече е обявена рекордна покупка на реклами за кампанията на Блумбърг на стойност над 34 млн.долара. В допълнение Блумбърг вече е планирал да похарчи 100 млн. долара за дигитална рекламна кампания срещу Тръмп. \r\n   \r\n   \r\n   \r\n", "date": "2019.11.25", "title": "Майкъл Блумбърг: Кандидатирам се, за да победя Тръмп и да спася Америка"}
{"url": "http://epicenter.bg/article/Savetat-na-ES-odobri-noviya-sastav-na-EK-bez-kandidat-na-Obedinenoto-kralstvo/199738/7/0", "text": "Съветът на Европейския съюз одобри новия състав на Европейската комисия под ръководството на Урсула фон дер Лайен, която трябва да започне работа на 1 декември. Това става ясно от изявление на Брюксел, предава TACC. Обединеното кралство, което трябва да напусне Общността на 31 януари 2020 г., не представи свой кандидат в Брюксел.   Според чл. 17 от Договора за Европейския съюз, списъкът на европейските комисари се приема с общо съгласие между Съвета и председателя на Комисията. Урсула фон дер Лайен даде съгласието си за състава още на 21-ви ноември.    „Съветът днес одобри списъка на лицата, предложени за назначаване в ЕК до 31 октомври 2024 г. Това отваря възможността за гласуване в Европейския парламент за одобрение на пълния състав на ЕК\", се казва в документа.    Обединеното кралство, което според Лисабонското споразумение трябваше да напусне ЕС на 29 март 2019 г. - точно 24 месеца след подаване на писмено заявление за оттегляне до Европейския съвет, не успя да прокара „развода“ с Брюксел заради остри разногласия между политическия елит на страната. Лондон вече получи три отсрочки, като последната приключва на 31 януари. До този момент официално Обединеното кралство остава пълноправен член на ЕС с всички права и задължения, включително за това да назначи свой собствен представител в новия състав на ЕК. Лондон обаче не направи това и сега институциите на ЕС подготвят правна обосновка, която ще позволи да се направи още едно изключение за страната и да се избегне правната криза с назначаването на нова ЕК.    ЕК, ръководена от Урсула фон дер Лайен, не успя да започне работа на 1 ноември, тъй като през септември и октомври ЕП отхвърли кандидатурите на европейските комисари от Франция, Румъния и Унгария заради евентуален конфликт на интереси. И трите страни номинираха нови кандидати. До приемането на новия състав на изпълнителния орган на ЕС, Комисията, председателствана от Жан-Клод Юнкер, ще продължи да упражнява правомощията си, които официално изтекоха на 31 октомври.", "date": "2019.11.25", "title": "Съветът на ЕС одобри новия състав на ЕК без кандидат на Обединеното кралство"}
{"url": "http://epicenter.bg/article/Ministarat-na-voennomorskite-sili-na-SASht-hvarli-ostavka-pod-natisk/199752/7/0", "text": "Министърът, отговарящ за военноморските сили на САЩ, Ричард Спенсър подаде оставка по искане на шефа на Пентагона Марк Еспър, предадоха информационните агенции. Причината е спорно решение на Спенсър, свързано с обвинен във военни престъпления в Ирак служител на спецчастите на ВМС.   \"Тюленът\" Едуард Галахър беше осъден за дискредитиране на въоръжените сили, след като през 2017 г. позира за снимка с труп в Ирак, както и беше понижен в чин, но Тръмп отмени това. Спенсър предложил тайно споразумение с Белия дом по случая и това е разгневило Еспър, твърди Си Ен Ен. \"За съжаление, установих, че Ричард Спенсър вече няма моето доверие да продължи да изпълнява тази своят позиция\", заяви Еспър.    Президентът на САЩ Доналд Тръмп обяви в \"Туитър\", че възнамерява да номинира американски посланик в Норвегия - бившия адмирал Кен Брейтуейт за овакантения пост на Спенсър.    \"Адмиралът и понастоящем посланик в Норвегия Кен Брейтуейт ще бъде номиниран за министър на ВМС. Човек с големи постижения и успехи. Знам, че Кен ще свърши изключителна работа!\", написа държавният глава. Тръмп изрази съжаление за случая \"Едуард Галахър\", но отбеляза, че \"тюленът\" ще се \"пенсионира мирно с всички отличия, които е спечелил\".   Източник: Сега  ", "date": "2019.11.25", "title": "Министърът на военноморските сили на САЩ хвърли оставка под натиск"}
{"url": "http://epicenter.bg/article/Turtsiya-testva-radarnite-sistemi-na-S-400/199754/7/0", "text": "Турция ще направи тестове на  системите за противоракетна отбрана С-400 в рамките на два дни, писа в. \"Сабах\", като цитира съобщение на областния управител на Анкара. Турски военни ще летят днес и утре с изтребители близо до авиобазата Мюртед в рамките на тестовете.   „В рамките на няколко проекта, осъществени в координация с ръководството на отбранителната промишленост, самолети F-16 и други въздухоплавателни средства на турските военновъздушни сили ще извършват изпитателни полети на ниска и голяма височина в понеделник и вторник в небето над Анкара”, се казва в съобщението.   Русия достави на Турция две батареи от системата С-400 през лятото. Анкара и Москва подписаха договор за 2,5 млрд. долара за закупуване на С-400. Това обтегна отношенията между Турция и САЩ, тъй като Вашингтон твърди, че системата С-400 ще бъде несъвместима със системите на НАТО. Турция обаче подчерта, че С-400 няма да бъде интегриран в системите на НАТО и няма да представлява заплаха за Алианса и отказа да отстъпи от сделката. Очаква се руските системи за противоракетна отбрана ще заработят изцяло до април 2020 г.", "date": "2019.11.25", "title": "Турция тества радарните системи на С-400"}
{"url": "http://epicenter.bg/article/Merkel-ponese-tezhak-udar-ot-sapartiytsite-si-zaradi-Huawei/199760/7/0", "text": "Kaнцлepът нa Гepмaния Aнгeлa Mepĸeл пoнece тeжъĸ yдap нa гoдишнoтo cъбpaниe нa пapтиятa ѝ зapaди нaмepeниeтo ĸитaйcĸaтa Нuаwеі дa бъдe дoпycнaтa дo изгpaждaнeтo нa 5G мoбилнa мpeжa в cтpaнaтa, пишe Тhе Wаll Ѕtrееt Јоurnаl, цитиран от  .    Cпopът в пapтиятa нa Mepĸeл зaплaшвa дa paзĸлaти oщe пoвeчe ĸpexĸoтo ĸoaлициoннo пpaвитeлcтвo в нaй-гoлямaтa eвpoпeйcĸa иĸoнoмиĸa, ĸoмeнтиpa издaниeтo.    Mepĸeл e гoтoвa дa пoзвoли нa Нuаwеі дa дocтaвя ĸoмпoнeнти зa мoбилнaтa мpeжa oт cлeдвaщo пoĸoлeниe, нo cpeд cъпapтийцитe ѝ ce пoявиxa cилни глacoвe пpoтив. Ha пapтийнoтo cъбpaниe тe пpeдcтaвиxa пpoeĸтopeшeниe, c ĸoeтo изиcĸвaт oт тъpгoвeтe дa бъдaт изĸлючeни ĸoмпaнии oт дъpжaви, в ĸoитo пpaвитeлcтвaтa мoгaт дa oĸaзвaт нaтиcĸ въpxy чacтнитe дpyжecтвa. Peшeниeтo бe пpиeтo c oгpoмнo мнoзинcтвo, въпpeĸи oпoзициятa нa Mepĸeл.    \"Дигитaлнaтa нepвнa cиcтeмa нa Гepмaния тpябвa дa бъдe cигypнa и дa бъдe cвoбoднa oт чyждecтpaннo влияниe\", пишe в peшeниeтo. Aвтopитe мy пoдчepтaвaт, чe тo e нacoчeнo ocнoвнo ĸъм Нuаwеі. Уcлoвиe зa вceĸи дocтaвчиĸ e yчacтиeтo мy дa нe дaвa дocтъп нa чyждecтpaннa дъpжaвa дo 5G инфpacтpyĸтypaтa нa Гepмaния.    Бившoтo пpoтeжe и нacлeдниĸ ĸaтo лидep нa пapтиятa Aнeгpeт Kpaмп-Kapeнбayep cъщo oбяви пoдĸpeпa зa peшeниeтo.    B cъщoтo вpeмe гpyпa пoлитици oт ĸoaлициoнния пapтньop нa Mepĸeл, Coциaлдeмoĸpaтитe, нacтoяxa пpизивa зa зaбpaнa зa вcичĸи ĸитaйcĸи ĸoмпaнии oт yчacтиe в изгpaждaнeтo нa мpeжaтa дa cтaнe oфициaлнa пapтийнa линия.    \"Hямa дa ce oтĸaжeм, дoĸaтo тaзи зaплaxa зa cигypнocттa нa нaшитe дaнни нe бъдe пpeмaxнaтa\", ĸaзвa лeвият дeпyтaт Hийлc Шмид. Oчaĸвa ce глacyвaнe в paмĸитe нa пapтиятa пpeз cлeдвaщитe дни.    Πo-paнo тaзи гoдинa пpaвитeлcтвoтo нa Mepĸeл взe peшeниe дa нe зaбpaнявa yчacтиeтo нa Нuаwеі - въпpeĸи нaтиcĸa oт CAЩ. Ocнoвнитe мoтиви ce ĸpият в тъpгoвиятa мeждy двeтe cтpaнни.    Cпopeд Hopбъpт Pьoтгeн, cтapши ĸoнcepвaтивeн дeпyтaт, ĸoйтo e и cъaвтop нa peшeниeтo cpeщy пoлитиĸaтa нa Нuаwеі, ниĸoя ĸитaйcĸa ĸoмпaния нe тpябвa дa пoлyчaвa дoвepиeтo дa paбoти пo 5G в Гepмaния.    \"Koгaтo cтaвa въпpoc зa дoвepиe, нитo eднa ĸитaйcĸa ĸoмпaния нe e чacтнa ĸoмпaния: ĸитaйcĸитe зaĸoни пoдчepтaвaт, чe ĸoмпaниитe тpябвa дa paбoтят c ĸитaйcĸитe тaйни cлyжби. He мoжeм дa вяpвaмe нa ĸитaйcĸaтa дъpжaвa и Kитaйcĸaтa ĸoмyниcтичecĸa пapтия\", ĸaзвa тoй.    Гoвopитeл нa Нuаwеі зaяви, чe ĸoмпaниятa e yвepeнa, чe щe бъдe дoпycнaтa в Гepмaния. \"Увepeни cмe, чe имaмe нaй-дoбpитe peшeния зa Eвpoпa, oбгъpнaти в нaй-виcoĸитe cтaндapти зa cигypнocт\", ĸaзвaт oщe oт ĸoмпaниятa.  ", "date": "2019.11.25", "title": "Меркел понесе тежък удар от съпартийците си заради Huawei"}
{"url": "http://epicenter.bg/article/Prodavat-pismo-na-Aynshtayn-na-targ-v-Erusalim/199761/7/0", "text": "Писмо на Алберт Айнщайн, описващо подробно доказателство относно усилията на именития учен да открие \"Теорията на всичко\", ще бъде предложено на търг в Ерусалим следващия месец, предаде ДПА, цитира Новини.бг   Аукционът ще бъде организиран от тръжна къща \"Кедем\" на 3 декември. Стартовата цена на писмото ще бъде 20 000 долара.   В писмото си, изпратено през юни 1950 г. до математика Ернст Габор Строс, Айнщайн отговаря на критиките му към неговата работа. Писменият документ предлага поглед и към текущата работа на двамата учени. Строс е бил сътрудник на Айнщайн в периода между 1944 и 1948 г. Двамата имат три съвместни публикации. \"Това е исторически артикул с изключителна стойност\", се посочва в изявлението, направено от Мерон Ерен, съсобственик на аукционната къща.   Писмо на Айнщайн от 1954 г., в което отличеният с Нобелова награда за физика учен споделя възгледите си за Бог и религията, беше продадено на търг в Ню Йорк през 2018 г. за близо 3 милиона долара, припомня агенцията.", "date": "2019.11.25", "title": "Продават писмо на Айнщайн на търг в Ерусалим"}
{"url": "http://epicenter.bg/article/Oponent-na-Emanyuel-Makron-e-noviyat-poslanik-na-ES-za-Zapadnite-Balkani-/199770/7/0", "text": "Словашкият външен министър Мирослав Лайчак е най-вероятния нов посланик на Европейския съюз за Западните Балкани, написа сръбският в. \"Вечерне новости\", цитира Новини.бг   Според изданието първият дипломата на Братислава е имал всички качества да представяна икономическото и политическото обединение в тази част на Стария континент. Лайчак познава много добре Балканите и е опитен политик. Той е бил Върховен представител за Босна и Херцеговина от 2007-2009 г. Това е длъжност, която контролира изпълнението на мирното споразумение от Дейтън, подписано през 1995 г. и  сложило край на тригодишната война в балканската страна. \"Словакът говори нашия език без почти никакъв акцент\", посочи още белградският таблоид. \"Вечерне новости\" допълни, че Лайчак е имал още едно предимство. \"Словакът е сред най-горещите привърженици на приемането на Албания, Босна и Херцеговина, Косово, Северна Македония, Сърбия и Черна гора в ЕС. Неговата позиция на външния министър на Братислава е коренно противоположна на тази на френския президент Еманюел Макрон\", коментира медията. Стопанинът на Елисейския дворец наскоро бе блокирал определяне на дата за начало на преговори на Скопие и Тирана за пълноправно членство на двете балкански държави в блока.   \"Словакът вече е пристигнал в Брюксел. Очаква се той да се срещне с новоизбрания първи дипломат на ЕС – испанеца Жозеп Борел, за да обсъди евентуалния си пост. При назначение Лайчак би имал още една задача. Тя е да намали влиянието на САЩ в региона. Вашингтон има двама посланици за Западните Балкани\", посочи още белградският вестник.", "date": "2019.11.25", "title": "Опонент на Еманюел Макрон е новият посланик на ЕС за Западните Балкани?"}
{"url": "http://epicenter.bg/article/Bizhuta-za-blizo-1-miliard-evro-byaha-zadignati-ot-muzey-v-Drezden/199772/7/0", "text": "Бижута от XVIII век на стойност близо 1 милиард евро бяха откраднати тази сутрин от прочутия музей \"Грюнес Гевьолбе\", който е разположен в бароков дворец в Дрезден и притежава най-голямата колекция от скъпоценности в Европа.    Крадците са действали целенасочено и са взели само три гарнитури с бижута - диамантена, брилянтена и от диамантени рози.    Кражбата е открита малко преди 9 сутринта. Крадците са прекъснали подаването на ток към залата с бижута в Дрезденската галерия на държавното съкровище, влезли са в нея през прозореца и са взели три гарнитури, обсипани със скъпоценни камъни.   „Те са толкова известни, че се надяваме да са и непродаваеми“, заяви на пресконференция полицията в Дрезден. Крадците са били заснети от видеокамери в залата. Записите все още се анализират, но става дума за двама души.    „Шокирани сме от бруталността на нападението“, коментира директорката на музея Марион Акерман. Трите откраднати скулптури от диаманти са част от държавното съкровище от XVIII век.    Според специалистите за бижута на такава цена и с такава известност всъщност няма реален пазар. Те най-вероятно са изнесени в чужбина и са предназначени за колекцията на някой човек с много пари.    Бижутата са направени по поръчка на саксонския княз Август II Силни, управлявал Саксония между 1694 и 1733 година. Сред изложените в музея „Грюнес Гевьолбе“ ценности са и най-скъпите диаманти в света.   Това е най-голямата кражба в следвоенната история на страната.", "date": "2019.11.25", "title": "Бижута за близо 1 милиард евро бяха задигнати от музей в Дрезден"}
{"url": "http://epicenter.bg/article/Tramp-za-bivshiya-poslanik-v-Kiev--Ne-iskashe-da-okachi-portreta-mi--a-imam-pravo-da-smenyam-poslanitsi/199773/7/0", "text": "Президентът на САЩ Доналд Тръмп не може да прости на бившия посланик в Украйна Мари Йованович, че дълго не искала да окачи негов портрет в американското посолство.    \"Тази посланичка, която всички смятат за забележителна, не искаше да окачи моя портрет в посолството. Трябваха й година и половина или две, за да закачи снимката. Тя говореше лоши неща за мен, не ме защитаваше, а аз имам правото да сменям посланиците\", заяви Тръмп в интервю по телефона за телевизия FoxNews, цитирано от \"Фактор\".    \"И, впрочем, и Зеленски хич не я харесваше, можете да прочетете в стенограмата\", добавя той.    \"И не забравяйте, че в Украйна ме мразеха, те бяха против мен и искаха да спечели Хилари Клинтън. А когато спечелих изведнъж започнаха да се отнасят добре към мен\", казва още Тръмп.    Той отново нарече Украйна \"много корумпирана страна\" и заяви: \"Защо да даваме пари на страна, която е известна като корумпирана\".    Тръмп отхвърля като нонсенс всички обвинения срещу себе си, че е опитал да използва служебното си положение, за да повлияе върху Зеленски, за започване на разследване срещу Джо Байдън и сина му Хънтър.  ", "date": "2019.11.25", "title": "Тръмп за бившия посланик в Киев: Не искаше да окачи портрета ми, а имам право да сменям посланици"}
{"url": "http://epicenter.bg/article/Tayni-zatvori-v-Kitay--vlastite-promili-mozatsite-na-milion-myusyulmani--za-da-zalichat-uygurite-/199777/7/0", "text": "Китай промива систематично мозъците на мюсюлмани в мрежа от строго охранявани затворнически лагери, през които са минали десетки хиляди души, показват документи, разкрити от Международния консорциум на разследващите журналисти    Китайското правителство поддържа тезата, че лагерите в крайния западен Синдзян-уйгурски автономен регион на страната предлагат доброволно обучение. Но официални документи, цитирани и от Би Би Си, показват как затворниците са заключвани, индоктринирани и наказвани. По почина на американския президент Доналд Тръмп китайският посланик във Великобритания отхвърля написаното в документите като \"фалшиви новини\".    Документите осветлява Международният консорциум на разследващите журналисти (ICIJ), в който си партнират 17 медии, включително BBC Panorama и престижният британски вестник \"The Guardian\".  Разследването им достига до нови доказателства, които дават сериозно основание за съмнение в твърдението на Пекин, че лагерите, които бяха построени в Синдзян-уйгурски автономен регион през последните три години, са предназначени за доброволно превъзпитание с цел борба с екстремизма.    Смята се, че около 1 милион души - повечето от които уйгури - са били заточени в лагерите без съд и присъда.    Изтеклите китайски правителствени документи, които ICIJ нарича \"The China Cables\", включват девет страници с напътствия, изпратени през 2017 г. от Чжу Хайлун на управляващите лагерите. По това време Хайлун е зам.-секретар на Комунистическата партия за автономния регион и най-високопоставеният служител по сигурността там. Инструкциите разясняват, че лагерите трябва да бъдат управлявани като тайни затвори, със строги дисциплина и наказания.    Някои от заповедите на Хайлун са: - \"Никога не позволявайте бягства\";  - \"Наложете по-строга дисциплина и наказания на нарушения на правилата за поведение\";    - \"Популяризирайте покаянието и изповедта. Студентите трябва да разберат наистина незаконното, престъпно и опасно естество на предишната им дейност\";    - \"Направете поученията за поправянето основен приоритет. Всички те трябва да бъдат на мандарин\";    - \"Насърчавайте студентите, които са истински трансформирани\";    - \"Осигурете пълно покритие чрез видео наблюдение на общежитията и класните стаи\".    Документите разкриват как всеки аспект от живота на затворниците е бил следен и контролиран - леглата на студентите трябва да в точно определена постоянна позиция; местата в класните стаи - също; работните им места - също. Строго забранено е да се правят каквито и да било промени. Строго определени са нормите за поведение, включително по отношение часа за събуждане, къпане, тоалетна, изпълнение на домакински задължения, хранене, учене, спане и др.    Други документи потвърждават изключително честите задържания. Един от тях разкрива, че 15 хил. души от Синдзян-уйгурски автономен регион са били изпратени в лагер само в рамките на една седмица през 2017 г.    Изтеклите документи трябва да бъдат използвани от прокуратурата, категорична е Софи Ричардсън, директорът на \"Human Rights Watch\" за Китай. Според нея документите доказват \"брутално\" нарушаване на човешките права. Ричардсън твърди още, че всичко описано показва психическите изтезания, на които са подложени хората, които са хвърляни в затвор, без да знаят колко дълго ще бъдат там. Препоръките на Хайлун са затворници да бъдат освобождавани, единствено ако могат да покажат, че напълно са променили поведението, схващанията си и езика, на който говорят.    За тези, които се съпротивляват на \"поправлението\" и внушението колко грешни са били досега се препоръчва продължаваща \"образователна трансформация\" до степен, в която надзирателите са сигурни, че резултатите са постигнати.    На база документите Бен Емерсън - водещ адвокат по защита на човешките права и съветник на Световния конгрес на уйгурите - казва, че лагерите са опит за промяна на идентичността на хората. \"Много е трудно да ги видим като нещо различно от програма за промиване на мозъци, проектирана и насочена към цяла етническа общност. Целта е пълно преобразяване с цел изличаването от лицето на земята на общността на мюсюлманите уйгури от Синдзян-уйгурския автономен регион\", казва той.", "date": "2019.11.25", "title": "Тайни затвори в Китай: властите промили мозъците на милион мюсюлмани, за да заличат уйгурите "}
{"url": "http://epicenter.bg/article/Shofyorat-na-kamiona--v-koyto-byaha-otkriti-39-tela-se-prizna-za-vinoven-po-dve-obvineniya/199779/7/0", "text": "Британският шофьор, обвинен в убийството на 39 виетнамски мигранти, намерени мъртви в хладилен камион, в понеделник се призна за виновен в конспирация за подпомагане на нелегалната имиграция, предава AFP, цитирана от Агенция \"Фокус\".    25-годишният Морис Робинсън се яви чрез видеовръзка от затвора в Белмарш в Централния наказателен съд в Лондон и се призна за виновен по две от 43-те обвинения, повдигнати срещу него.    Телата на осем жени и 31 мъже бяха намерени в хладилно ремарке в индустриален имот източно от Лондон в ранните часове на 23 октомври. Ремаркето по-рано е пристигнало с ферибот от белгийското пристанище Зеебрюге.    На Робинсън, който е от Северна Ирландия са повдигнати 39 обвинения за убийство, конспирация на трафик на хора, конспирация за подпомагане на незаконната имиграция и пране на пари.    Робинсън се призна за виновен в конспирация с други лица „да извърши престъпление за подпомагане на незаконната имиграция“. Той призна и за придобиването на парични средства, които са резултат от престъпното му поведение. Шофьорът на камиона не е заявил позиция по другите обвинения и предстои да се яви отново пред същия съд на 13 декември.", "date": "2019.11.25", "title": "Шофьорът на камиона, в който бяха открити 39 тела се призна за виновен по две обвинения"}
{"url": "http://epicenter.bg/article/Literaturniyat-kritik-Mitko-Novkov-shte-predstavi-dovechera-knigata-si--Izyadenata-yabalka-/199751/6/0", "text": "Довечера от 18,00 часа литературният критик Митко Новков ще представи книгата си „Изядената ябълка“ и в Софийската градска художествена галерия. В представянето ще се включат Георги Каприев, Пламен Дойнов, Руси Чанев и Валентин Ганев.    Книгата е издадена от \"Жанет 45\". Илюстрациите са дело на Александър Байтошев, а оформлението е на Христо Гочев. Тя е литературна мистификация, упражнение по стил върху относителността, дзен притча за властта и подвластните й, демонстративно весела и скрито тъжна книга за всичко, което ни движи. В нея има истории, притчи, легенди, митове, балади, обясни Митко Новков за БНР. В основата на сюжета е дзен будистки коан с главен герой един управител и негови приближени. Сега идват коментарите на трима учители, единият фен, другият душманин, третият лавира.    Ситуациите, изобразени в отделните коани, имат универсален характер.    „Властта има склонност да опиянява и силата на един човек, на една личност, на един индивид си личи по това дали лесно ще се поддаде на тая опияняваща го власт или пък ще успее да удържи. Тази книга е за тези, които удържат и всъщност е книга реално за свободата. За свободата, за въображението и за играта, защото като че ли забързани, всекидневие и всичко останало, забравяме да фантазираме, забравяме да използваме въображението си, забравяме да играем. А самият живот е една игра“, коментира авторът.   \"Всъщност това е първата ми книга, допълнена с още много други неща. Именно с тези допълнения хем тя си остава по някакъв начин първата моя книга, хем е новата ми различна последна книга\", сподели авторът.    В основата на един от най-популярните телевизионни жанрове днес – реалити формата, стои отказ от свободата, смята Митко Новков. „Хората правят вътре всякакви дивотии, всякакви глупости, които не си измислят те, а им ги поръчват. Този начин на съществуване в несвобода по някакъв начин е много притеснителен. И тази книга е за това – хора, не се отказвайте от свободата си, тя е, може би, най-голямата ценност.“", "date": "2019.11.25", "title": "Литературният критик Митко Новков ще представи довечера книгата си „Изядената ябълка“"}
{"url": "http://epicenter.bg/article/Neshka-Robeva-predstavya--quot-Shou-bez-ime-quot--v-10-grada-/199766/6/0", "text": "В 10 спектакъла на 10 сцени българските деца в спорта и изкуството ще покажат пред публиката своя талант и потенциал. За трета поредна година легендата в художествената ни гимнастика Нешка Робева обикаля България, а целта и е да събере средства за да подпомогне младите български спортисти справедливо разпределени между участващите в спектаклите клубове и формации.    \"Спектакълът се казва „Шоу без име“, но в действително това е едно шоу с много имена, защото идеята дойде от привържениците, от почитателите на художествената гимнастика. Те дадоха толкова много имена за спектакъла, че накрая решихме, за да не обидим никой да го наречем „Шоу без име“. С много смях, с много танц, с много закачка, с много песни\", разказва Нешка Робева за Агенция \"Фокус\".    \"Тръгваме 50 човека. С нас ще има също професионално озвучение и осветление. Тоест това няма да бъде един обикновен концерт, а наистина професионално изграден спектакъл\", каза още тя. В спектакъла ще вземат участие Петя Панева – един от космическите гласове на България, певческа формация „Нуша“, гимнастичките от клуб „Левски“, професионални артисти, музиканти, танцьори. Сценарият и участниците за всяка спирка на спектакъла са различни, а заедно с екипа пътува и международно жури, но състава му ще остане изненада за публиката.  Всички средства, събрани от спектаклите, ще бъдат справедливо разпределени между участващите клубове и формации, защото всеки талант има нужда от подкрепа. \"Всичко, което изкараме като средства от тези спектакли във всеки един от градовете ще настоявам да бъде публикувано на сайта на общината, както и на нашият сайт. Така хората ще могат да видят не само приходите, но и разходите. Тук няма скрито – покрито. Освен това на всеки билет се прикачва касов бон. До сега не съм си позволила да посрамя името си в това отношение, няма да го направя и за напред\", казва Робева.    Първото представление беше на 24 ноември в Благоевград, следват Русе - на 27 ноември, Велико Търново - на 29-и, Шумен - на 1 декември, Варна - на 2-ри, Бургас - на 3-ти, Ботевград - на 9-ти, а на 11 декември е спектакълът в НДК, София. На 14 декември шоуто гостува на Пловдив.    Стара Загора е последната спирка от благотворителното шоу на Нешка Робева. Там ще могат да видят спектакъла на 15 декември.", "date": "2019.11.25", "title": "Нешка Робева представя \"Шоу без име\" в 10 града "}
{"url": "http://epicenter.bg/article/Otkoga-sme-priyateli-s-Amerika-/199735/11/0", "text": "Посещението на премиера Бойко Борисов в САЩ и предстоящата му среща с президента Доналд Тръмп очаквано повишиха интереса към българо-американските отношения. Откога датират и как са се развивали през годините?   Дипломатическите отношения между България и САЩ са на повече от сто години - установени са през 1903 г. За българите зад океана обаче се говори от по-рано - американският журналист Джанюариъс Макгахан посещава Батак и Пещера след Априлското въстание и от неговите репортажи светът разбира за зверствата на поробителя.   Първата американска книга, преведена на български, е „Алманахът на бедния Ричард” на Бенджамин Франклин през 1837 г.    Американският мисионер Елиас Ригс издава първата българска граматика за чужденци през 1843 г.    Алеко Константинов е българският писател, който за пръв път събира в едно книжно тяло – пътеписът „До Чикаго и назад”, своите впечатления от другата страна на океана.    И в двете световни войни България и САЩ воюват в различни лагери.   Отношенията между България и САЩ са прекъснати по време на Втората световна война - от 1941 до 1947 г. и още веднъж в периода 1950-1959 г., свързан с Корейската война.   Днес България и САЩ са съюзници в НАТО. Страната ни се присъединява към Североатлантическия алианс през 2004 г.    Първият действащ американски президент, посетил България, е Бил Клинтън. Това става през 1999 г., на 22 ноември. Той е посрещнат от втория демократично избран български президент – Петър Стоянов.   В сайта на Българското посолство в САЩ се посочва следното:  \"Днес България и САЩ са стратегически партньори, които провеждат активен диалог в основните сфери на сътрудничество: отбрана и сигурност; борба с тероризма; енергийна сигурност; върховенство на закона; образование и засилване на контактите между хората. Въпреки превратностите на историята и годините на блоково противопоставяне по време на Студената война, днес Република България и Съединените американски щати споделят демократични ценности, които са в основата на нашата евроатлантическа общност. През последните години нараства броят на българските фирми, които развиват успешно бизнес в Америка\".     ", "date": "2019.11.25", "title": "Откога сме приятели с Америка?"}
{"url": "http://epicenter.bg/article/Dzheyms-Pardyu--Tramp-i-Borisov-mnogo-si-prilichat/199739/11/0", "text": "Джеймс Пардю е бивш американски дипломат и посланик. Той е сред най-активните участници в преговорите за постигането на мир на Балканите след разпада на Югославия. В периода 2002 - 2005 година Пардю е посланик на САЩ в София.    - Когато се налага, една среща в Белия може да се организира всъщност много бързо. Такива срещи обикновено зависят от политическия календар на участниците. Ако и двамата искат бърза среща, тя може да се осъществи. Персоналът в Белия дом и в министерствата познава темите и бързо може да подготви такава среща, когато е необходимо.   - Сигурен съм, че президентът Тръмп се среща с Борисов, за да изкаже благодарност на българското правителство за решението му да закупи от САЩ изтребителите Ф-16. Макар че е член на НАТО още от 2002 година, България твърде бавно привежда военното си оборудване в съзвучие със стандартите на НАТО. И това е най-сериозната стъпка в тази посока досега.   Президентът Тръмп иска лично да обере лаврите от продажбата на Ф-16, включително и защото в момента се бори срещу импийчмънта. Сигурен съм, че точно в този момент той иска да покаже, че върши нещо за американската индустрия и за икономиката. Лично аз се надявам, че освен това в разговора си с Борисов американският президент ще повдигне такива въпроси като липсата на медийна свобода и нивото на корупцията в България. Но не ми се вярва, че те ще бъдат от първостепенна важност в разговора. Също така очаквам, че Тръмп ще използва медийните възможности, които дава срещата с Борисов, за да вземе отношение най-вече по американски политически теми - а не по български.   - Ангажиментът на САЩ на Балканите естествено отслабна след атаките срещу страната през 2001 година и след края на конфликтите в Босна и в Косово. Независимо от това ангажиментът на Балканите в периода 1995-2008 беше огромен успех за външната политика както на Съединените щати, така и на европейските съюзници. Там ние инвестирахме много, за да дадем на хората в региона шанс да се развиват като успешни демокрации по европейски модел. Но за да се постигнат тези цели, е нужно още внимание.   Честно казано, аз смятам, че САЩ, а в някаква степен и европейските страни, си имат вече други грижи и не отделят на Балканите онова внимание, което регионът заслужава. Русия реши, че трябва да има сериозно влияние на Балканите и че в този стратегически регион ще се бори за надмощие със западните демокрации. САЩ, ЕС и НАТО не бива да губят този факт от погледа си, те трябва да дадат адекватен отговор.   - Като имаме предвид очевидната слабост на Тръмп към Владимир Путин, демонстрирана на срещата им в Хелзинки и след това, аз не вярвам, че Тръмп изобщо ще натиска България да се дистанцира от Путинова Русия. В България съществува сериозно руско влияние, но Москва много добре умее да не го показва толкова нагледно. Колкото до ЕС, знае се, че Тръмп не му е фен.   Той стори доста, за да изпообиди съюзниците и да намали американското влияние в европейските столици. В този смисъл не вярвам, че срещата ще даде някакви положителни импулси на България да заема позитивни позиции в Европа и да се отграничава от крайния национализъм.   - Смятам, че това е нормална среща на двустранно равнище между двама правителствени ръководители. И двамата искат признание за сделката с Ф-16, а Борисов иска чрез срещата с президента на САЩ да си поизлъска имиджа пред националистическата публика. Не вярвам, че от тази среща ще излезе нещо повече.   - Много добре познавам премиера Борисов и мога да ви кажа, че те двамата с Тръмп много си приличат. И сигурно отлично ще се разберат. И двамата залагат на национализма и на един определен, груб популизъм. И двамата не обичат свободните, независими и настъпателни медии. Според мен Борисов е по-хитър и много по-успешен в своята инстинктивна политика у дома, отколкото Тръмп. Само дето ръководи по-малка държава.   Източник:   ", "date": "2019.11.25", "title": "Джеймс Пардю: Тръмп и Борисов много си приличат. И сигурно ще се разберат"}
{"url": "http://epicenter.bg/article/Daymler-pridobi-15--ot-ruskata-kompaniya-Kamaz/199728/4/0", "text": "Подразделението за камиони на германския концерн Даймлер (Daimler) придоби 15 процента от руската компания Камаз, предаде ТАСС.  Даймлер трък (Daimler Truck) е получила 106,08 млн. акции на Камаз, което се равнява на 15 процента, се посочва сайта на руската компания.    Двете групи обявиха в началото на октомври плановете да създадат съвместно предприятие на паритетна основа, което да произвежда и продава тежкотоварни автомобили на руския пазар, припомня в. \"Комерсант\".    Камаз е най-големият производител на товарна техника в Русия с дял от 28 процента на руския пазар на камиони. Основен акционер е инвестиционната компания Тройка диалог. Германският концерн вече купи 10 процента от акциите през 2008 година.    Даймлер е сред световните лидери в производството на леки автомобили клас \"премиум\" и най-големият световен производител на тежкотоварни и среднотоварни камиони.", "date": "2019.11.25", "title": "Даймлер придоби 15% от руската компания Камаз"}
{"url": "http://epicenter.bg/article/Izsledvane-na-KNSB--Dalgite-otpuski-po-bolest-sa-s-nay-golyam-rast-prez-poslednite-godini/199732/4/0", "text": "Експертите на КНСБ направиха анализ на данните, който показа, че най-съществен принос за това има ръстът на издадените болнични листове с голяма продължителност, а не тези от по няколко дни, набедени за фалшиви от работодателите.    Анализът на КНСБ се базира на официалните данни на НОИ. Той показва, че за периода 2014-2018 година близо 60% от общото нарастване на болничните е именно на тези с продължителност от 15 до 30 календарни дни, следвани от тези с продължителност между 8 и 14 дни, техният дял е близо 20%.    Само през 2018 г. са изплатени 9 763,3 хил. дни за болничните листове с продължителност от 15 до 30 дни, при 8 050,9 хил. дни през 2014 г., както и 3 191,6 хил. дни за болнични листове с продължителност между 8-14 дни (2018 г.) спрямо 2 616,1 хил. дни (2014 г.).  Броят на лицата, ползвали парични обезщетения за временна неработоспособност поради общо заболяване от 782,4 хил. през 2014 г. е нарастнал до 899 хил. през 2018 г. (или с 14,9 на сто). От тях около 430 хил. са ползвали болничен между 15-30 дни (47,8% от общия брой) и около 275 хил. са ползвали болничен лист между 8 и 14 дни (30,6%).   Цялото изследване можете да видите ", "date": "2019.11.25", "title": "Изследване на КНСБ: Дългите отпуски по болест са с най-голям ръст през последните години"}
{"url": "http://epicenter.bg/article/Londonskiyat-transporten-regulator-ne-podnovi-litsenza-za-deynost-na-Yubar/199741/4/0", "text": "Лондонският транспортен регулатор не поднови лиценза на Uber за работа, съобщават световните агенции, цитирани от БТА. Очаква се забраната да засегне над 40 хил. шофьори и 3,5 милиона потребители.    В мотивите за временното отнемане на лиценза се казва, че подходът и поведението на Uber демонстрират липса на корпоративна отговорност по редица въпроси, които имат потенциални последици за обществената безопасност и сигурност. Отнемането на лиценза е свързано и с начина, по който компанията подбира шофьорите си, както и с практиката им по докладване на криминални случаи. Транспорт фор Лондон (Transport for London -TfL) се аргументира с това, че компанията е допуснала нарушения, които застрашават сигурността на пътниците. Uber работи в британската столица от 2012 г. насам. Алтернативната таксиметрова компания беше изгонена от България, Дания, Италия, Унгария, Китай, Тайван, отделни американски щати, както и от Ванкувър, Канада.    След публикуването на новината за забраната изведнъж търсенето на Uber коли в Лондон се е повишило неколкократно.    Uber вече обявиха, че ще обжалват решението, защото то е \"извънредно грешно\". Компанията има 21 дни за обжалване. ", "date": "2019.11.25", "title": "Лондонският транспортен регулатор не поднови лиценза за дейност на Uber"}
{"url": "http://epicenter.bg/article/EK-odobri-94-miliona-evro-za-tsentrala-za-proizvodstvo-na-energiya-ot-otpadatsi-v-Balgariya/199748/4/0", "text": "Съгласно правилата на ЕС за държавната помощ Европейската комисия одобри български планове за подпомагане на изграждането и експлоатацията на високоефективна централа за комбинирано производство на електроенергия и топлинна енергия, използваща гориво, получено от негодни за рециклиране битови отпадъци, като отговарящи на правилата на ЕС за държавната помощ, съобщават от пресслужбата на ЕК, цитирани от Агенция \"Фокус\".   На 8 октомври 2019 г. България уведоми Комисията за своите планове за подпомагане на изграждането и експлоатацията на високоефективна централа за комбинирано производство на топлинна енергия и електроенергия в София. Централата ще произвежда топлинна енергия и електричество с мощност приблизително 55 MW за топлинната енергия и 19 MW за електроенергията. За гориво ще бъдат използвани около 180 000 тона негодни за рециклиране битови отпадъци годишно.   Инсталацията, която ще бъде изградена от „Топлофикация“ ЕАД, ще бъде свързана с топлофикационната мрежа на София. Изграждането ще приключи до края на 2023 г. Подкрепата ще се състои от две отделни мерки:  • пряка безвъзмездна помощ в размер на приблизително 90,8 милиона евро (около 177,6 милиона лева), финансирана от структурните фондове на ЕС, управлявани от България;  • заем, отпуснат от Столична община на „Топлофикация“ ЕАД с преференциална лихва, възлизащ на приблизително 3 милиона евро (около 5,8 милиона лева).", "date": "2019.11.25", "title": "ЕК одобри 94 милиона евро за централа за производство на енергия от отпадъци в България"}
{"url": "http://epicenter.bg/article/Ikonomisti--Tamnite-oblatsi-nad-Iztochna-Evpopa-ce-cgactyavat-cac-zabavyaneto-na-avtoindyctpiyata/199758/4/0", "text": "Hямa дpyгa дъpжaвa в cвeтa, ĸoятo дa пpoизвeждa пoвeчe aвтoмoбили cпpямo гoлeминaтa нa нeйнoтo нaceлeниe oт Cлoвaĸия. Toвa ce пpeвъpнa в дoĸaзaтeлcтвo нa гoлeмитe ĸpaчĸи, ĸoитo дъpжaвaтa ycпя дa пpeдпpиeмe cлeд ĸpaя нa ĸoмyниcтичecĸия peжим пpeди тpи дeceтилeтия.    Ho, ĸaĸтo мнoгo дpyги cтpaни в Цeнтpaлнa и Изтoчнa Eвpoпa, зaвиcимocттa нa pacтeжa нa Cлoвaĸия oт aвтoмoбилния ceĸтop мoжe дa ce пpeвъpнe в гoлям пpoблeм зapaди зaбaвянeтo нa индycтpиятa и гoлeмитe пpoмeни, идвaщи oт нoвитe тexнoлoгии и oт пpoмeнитe в тъpceнeтo. Toвa пишaт в cвoй aнaлиз oт Тhе Wаll Ѕtrееt Јоurnаl.    \"Haшитe cтpaни cтaнaxa бeзĸpaйнo ycпeшни в пpивличaнeтo нa aвтoмoбилнитe пpoизвoдитeли. Taзи eĸcпaнзия oбaчe мoжe би въpви ĸъм cвoя ĸpaй нa фoнa нa глoбaлнитe тeндeнции\", пocoчвa глaвният иĸoнoмиcт нa Eвpoпeйcĸaтa бaнĸa зa възcтaнoвявaнe и paзвитиe (EБBP) Бeaтa Явopчиĸ.    Ceĸтopът зaпиca peĸopдeн pъcт cлeд 1989 гoдинa, a пoлитичecĸитe лидepи oт двeтe cтpaни нa бившaтa Бepлинcĸa cтeнa бяxa cигypни, чe cъживявaнeтo нa пpoизвoдcтвoтo нa изтoĸ щe пoвиши cтaндapтa нa живoт и щe дoближи дъpжaвитe oт peгиoнa дo зaпaднитe им cъceди.    Дo гoлямa cтeпeн тoзи плaн пpopaбoти. Гepмaнcĸият гигaнт Vоlkѕwаgеn ĸyпи чeшĸaтa Ѕkоdа и oтвopи зaвoди в дpyги cтpaни в ЦИE. Aмepиĸaнcĸaтa Gеnеrаl Моtоr нaпpaви cъщoтo в Унгapия.    A peзyлтaтът? Cпopeд изчиcлeниятa нa EБBP зa пocлeднитe двe дeceтилeтия бpoят нa пpoизвeдeнитe в peгиoнa aвтoмoбили ce e yвeличил чeтиpи пъти пo пътя нa няĸoгaшнитe ĸoмyниcтичecĸи дъpжaви ĸъм oтвapянe нa тexнитe иĸoнoмиĸи.    Haй-яpĸият пpимep e Cлoвaĸия c 200 aвтoмoбилa, пpoизвeждaни нa гoдинa, нa 1000 дyши. Toвa e двa пъти пoвeчe oт cъoтнoшeниeтo в Гepмaния и пeт пъти нaд тoвa в Щaтитe. Индycтpиятa oтгoвapя зa нaд eднa чeтвъpт oт изнoca нa ЦИE. Πoглeднaтo пo-дeтaйлнo мoжe дa ce ĸaжe, чe caмo зaвoдът нa Аudі в Унгapия oтгoвapя зa 9% oт изнoca нa cтpaнaтa.    Bcичĸo тoвa илюcтpиpa ĸoлĸo мнoгo ЦИE зaлaгa нa aвтoмoбилнaтa индycтpия, нo нapacтвaщитe oпaceния oĸoлo cъcтoяниeтo нa ceĸтopa в cвeтoвeн мaщaб oзнaчaвa знaчитeлeн pиcĸ зa peгиoнa. Oт cpeдaтa нa минaлaтa гoдинa бизнecът e пpинyдeн дa ce cпpaвя cъc зaбaвянe нa тъpceнeтo. B peзyлтaт aĸтивнocттa в ceĸтopa cпaднa пpeз 2018 гoдинa и нямa изглeди тoвa дa ce пpoмeни пpeз 2019 и 2020 гoдинa.    Чacт oт пpичинитe зa тoзи cпaд ca въвeдeнитe пo-cтpoги пpaвилa зa вpeднитe eмиcии, ĸъм ĸoитo eвpoпeйcĸитe пpoизвoдитeли вce oщe нe ca ycпeли дa ce нacтpoят нaпълнo. B peзyлтaт тoвa нaмaлявa дoпълнитeлнo пpeдлaгaнeтo oт тяxнa cтpaнa.    B ĸpaтĸocpoчeн плaн aнaлизaтopитe пocoчвaт, чe тoвa щe дaдe oтpaжeниe в cвивaнe нa иĸoнoмичecĸaтa eĸcпaнзия, cъздaвaнeтo нa пo-мaлĸo нoви paбoтни мecтa и пo-cлaб изнoc зa ЦИE. Πo-paнo тoзи мeceц oт EБBP нaмaлиxa пpoгнoзaтa cи зa pъcтa нa бpyтния вътpeшeн пpoдyĸт (БBΠ) в Cлoвaтия дo 2,5% пpeз 2019 гoдинa и 2020 гoдинa пpи oчaĸвaния зa тaĸъв oт cъoтвeтнo 3,6% и 3,3% пo-paнo.    Πъpвитe нeгaтивни пpoмeни зa пaзapa нa тpyдa cъщo вeчe ca нa лицe. Paбoтoдaтeлитe в Чexия нaмaлявaт зaплaтитe c нaй-бъpзи тeмпoвe oт пoчти дeceтилeтиe, coчaт дaннитe ĸъм oĸтoмвpи oт пpoyзвaнe нa ІНЅ Маrkіt. Cитyaциятa в peгиoнa мoжe дa ce влoши дoпълнитeлнo, aĸo Baшингтoн изпълни зaĸaнaтa cи дa въвeдe митa въpxy внoca нa eвpoпeйcĸи aвтoмoбили.    Cлeд 2020 гoдинa aвтoмoбилнитe пpoизвoдитeли пo cвeтa щe пpoдължaт дa пpeмecтвaт пpoизвoдcтвaтa cи ĸъм мecтa c пo-ниcĸи paзxoди зa тpyд и oт тeзи в Цeнтpaлнa и Изтoчнa Eвpoпa, cмятaт eĸcпepти.    \"Teзи дъpжaви (бeл.peд. в ЦИE) тpябвa дa пoтъpcят нoв изтoчниĸ нa иĸoнoмичecĸи pacтeж\", зaĸлючвa Лycия Mитнa Kypeĸoвa, ĸoятo e иĸoнoмиcт в Ѕlіvаk Gоvеrnаnсе Іnѕtіtutе в Бpaтиcлaвa.       ", "date": "2019.11.25", "title": "Икономисти: Tъмнитe oблaци нaд Изтoчнa Eвpoпa ce cгъcтявaт cъc зaбaвянeтo нa aвтoиндycтpиятa"}
{"url": "http://epicenter.bg/article/Blizo-543-000-nuzhdaeshti-se-shte-poluchat-hranitelni-produkti-po-Operativnata-programa-za-hrani/199759/4/0", "text": "На 27 ноември 2019 г. стартира предоставянето на хранителни продукти от първа необходимост, включени в индивидуалните пакети, осигурени по Оперативната програма за храни и/или основно материално подпомагане (ОПХ), съобщава БТА.   Програмата е съфинансирана от Фонда за европейско подпомагане на най-нуждаещите се лица /ОПХ ФЕПНЛ/.   Раздаването на пакетите ще продължи и през месеците декември, януари и февруари 2020 г. според график, изготвен от партньорската организация по програмата – Българския червен кръст.   Графикът се публикува на интернет страниците на БЧК, и на страницата Агенция за социално подпомагане.    Раздаването на пакетите с храни стартира поетапно от областите Ловеч, Хасково, Кърджали, Стара Загора и Монтана.    В пакета са включени общо близо 24,6 кг от 16 вида хранителни продукти от първа необходимост - ориз, спагети, лютеница, зелен фасул стерилизиран, домати консерва, грах, гювеч, конфитюр, говеждо в собствен сос, кюфтета в бял сос, пиле фрикасе, херинга в доматен сос, зрял фасул, леща, брашно и олио.   Ще бъдат раздадени близо 287 000 пакета, предназначени за лица и семейства, подпомагани от дирекциите \"Социално подпомагане\" на различни основания. Съдържанието на пакетите се определя въз основа на масовата употреба на храни от домакинствата и след препоръка от министерство на здравеопазването.  ", "date": "2019.11.25", "title": "Близо 543 000 нуждаещи се ще получат хранителни продукти по Оперативната програма за храни"}
{"url": "http://epicenter.bg/article/Upravlyavashtite-vzeha-na-mushka-Booking-i-Airbnb/199764/4/0", "text": "Законодателни промени в Закона за туризма, с които да се ограничи дейността на платформи като Booking и Airbnb са внесли в деловодството на Народното събрание депутатите от управляващото мнозинство Менда Стоянова (ГЕРБ) и Валери Симеонов (Обединени патриоти).    Двамата на практика предлагат въвеждането на забрана за свободното предлагане на апартаменти за настаняване чрез онлайн платформи.    Според текстовете, съчинени от тандема Стоянова-Симеонов, предлагането на такива жилища ще е възможно само ако те са категоризирани като места за настаняване според Закона за туризма.  \"През последните години се наблюдава \"бум\" в отдаването на апартаменти за краткосрочен наем и търсенето им чрез различни платформи като Booking.com, Airbnb, Expedia, Homeaway, Rentbyowner, Facebook групи и т.н. Тази дейност представлява активен бизнес, в който участват три страни: наемодател (в повечето случаи физически лица, закупили апартамента/апартаментите за лични жилищни нужди), посредник (електронна платформа, чрез която се осъществява отдаването/настаняването като услуга) и потребител/ потребители на услугата. По същество тя е предоставяне на настаняване в смисъла на туристическа услуга, която обаче в повечето случаи протича без спазване на Закона за туризма, в който е предвиден ред за предоставяне на този вид дейност/услуги\", пише в мотивите на законопроекта.    Предложените промени въвеждат и санкции както за хората, които предлагат апартаменти за краткосрочно настаняване, така и за онлайн платформите, които публикуват оферти за такива места за настаняване.    \"Който предлага туристическа услуга или допуска включване в електронна платформа на некатегоризиран туристически обект по чл. 113, ал. 3 се наказва с глоба в размер на от 500 до 5000 лв., а на едноличните търговци и юридическите лица се налага имуществена санкция в размер от 1000 до 10 000 лв. независимо от наказанията по чл. 206\"    Когато нарушението по ал. 1 е извършено повторно глобата е в размер от 5000 до 8000 лв, а имуществената санкция - от 10 000 до 15 000 лв.\", пише в законопроекта на депутатите от управляващата коалиция.  В допълнение към тази разпоредба министърът на туризма се задължава при системни нарушения да подава искане до Софийския районен съд \"да постанови всички предприятия, предоставящи обществени електронни услуги, да спрат достъпа до съответните интернет страници\".    На председателя на СРС се вменява и екстремен срок за произнасяне по искането - 72 часа. А 24 часа след съдебното разпореждане офертите нарушители трябва да бъдат свалени, предвиждат още законодателните промени.   Източник: Offnews", "date": "2019.11.25", "title": "Управляващите взеха на мушка Booking и Airbnb"}
{"url": "http://epicenter.bg/article/Zaradi-bolnichnite--Rabotodatelite-izlizat-ot-Tristranniya-savet-/199767/4/0", "text": "Асоциацията на индустриалния капитал в България (АИКБ) подкрепя решението на Асоциация на организациите на българските работодатели (АОБР) да прекрати участието си в Националния съвет за тристранно сътрудничество (НСТС) до внасянето за обсъждане на адекватни според работодателите предложения за ограничаване на злоупотребите с болничните.    Това стана ясно по време на заседание на Националния съвет на Асоциация на индустриалния капитал в България (АИКБ), цитира Инвестор.бг съобщение от организацията.    АИКБ категорично не приема продължаването на вменената през 2010 г. като антикризисна мярка предприятията да заплащат първите три дни болнични. Чрез този вменен допълнителен ангажимент те фактически биват облагани тройно - чрез осигуровките, които внасят, чрез обезщетения за първите три дни от временната нетрудоспособност, които изплащат и чрез изплащането на допълнителни възнаграждения за заместващи работници, посочват от Асоциацията.    На 19 ноември премиерът Бойко Борисов даде на заден по темата за болничните, като обяви, че предложението първият ден да не се плаща на работника няма да бъде внесено в Народното събрание. Премиерът каза, че темата ще бъде обсъдена в Националния съвет за тристранно сътрудничество.     Темата за болничните предизвика истинска политическа буря - от БСП и от ДПС категорично не приеха идеята първият ден да не се заплаща. Социалистите призоваха хората на протести и обявиха, че ще ги подкрепят.    От Българската търговско-промишлена палата пък приветстваха идеята за неплатен първи ден от болничните. Според тях работодателите не трябва те да се натоварват с нито един ден болнични.   КТ \"Подкрепа\" организира национален протестен митинг - шествие на 27 ноември под наслов \"Болните работници не са престъпници\", от КНСБ няма да протестират на тази дата, но Конфедерацията остава в стачна готовност.  ", "date": "2019.11.25", "title": "Заради болничните: Работодателите излизат от Тристранния съвет!"}
{"url": "http://epicenter.bg/article/Direktorat-na-TETs-Burgas--Chrez-vnedryavane-na-biomasata-shte-uspeem-da-zapazim-niski-tseni-na-uslugite/199781/4/0", "text": "  - Вижте, българската енергетика и икономика като цяло е много зависима от вноса на външни енергоресурси. Внасяме петрол, природен газ, а и не малка част от въглищата. Тенденцията е цените на тези горива да се увеличават. Това засяга и нас като предприятие, но в крайна сметка и нашите клиенти. Биомасата би ни позволила да сме по-независими от външни фактори, защото България е богата на това алтернативно зелено гориво. Смятаме, че чрез внедряването на биомасата ще успеем да запазим сравнително ниски цените на услугите си. Другата причина са строгите екологични изисквания към нашето производство. Чрез нашето инвестиционно намерение за преустройство на нашия водогреен газов котел да премине на комбинирано използване на биомаса и природен газ ще спомогнем за подобряване на екологията на дружеството и нашите абонати ще получават по-чиста и по-евтина топлинна енергия. - Да оптимизираме работата, да увеличим производството на топлинна енергия посредством биомаса и да станем по-екологосъобразни. Искам да подчертая, че използването на биомаса е част от европейската стратегия за създаване на така наречената „кръгова икономика“. И разбира се, както вече ви казах, по-този начин, че ще станем по-независими от цените и доставките на природен газ.   - На етап преценка от ОВОС.   - За реализирането на намерението ни, сме планирали сериозни инвестиции за преустройство на съществуващата мощност.   - Ще изградим съоръжения за захранване на котела с биомаса. Предвиждаме специални пречиствателни съоръжения, димни вентилатори и рециркулационни помпи. Това е сложен и продължителен процес. Не става бързо вграждането на скарата, захранване на самия котел по вода и уплътняване на цялата горивна камера към съществуващите екранни повърхности на котела.   - През летния период направихме профилактика и ремонт на главните топлопреносни трасета. Както се шегуваме с колегите, ние също, както и героите от един много популярен фентъзи сериал, знаем, че рано или късно „Зимата идва“. През лятото ние се готвим за зимата. - През 2007 г. направихме една наистина голяма инвестиция,която бе много важна, а именно монтирахме в Дружеството шест броя когенератори. - Чрез въвеждането им в експлоатация, успяхме да намалим производствените разходи и да повишим ефективността на топлоснабдителната система за крайния потребител. Това наше новъведение към онзи момент спомогна за това предлаганата цена на един мегават топлинна енергия да бъде най-ниската и привлекателна цена за отопление. - Истината е, че въпреки промените в цените, които са следствие на много фактори, Топлофикация Бургас съумява да поддържа едни от най-ниските цени на пазара за топлоенергия за цялата страна. Основна роля за това, както вече посочих, играе внедрената преди години технология за когенерационно производство. Тя е модерна за страната ни и позволява генерирането на електроенергия от основните мощности, създадени предимно за производството на топлинна енергия. Вярвам, че и тази зима, благодарение на труда на нашите служители, в домовете на бургазлии, ще бъде топло като през лятото.", "date": "2019.11.25", "title": "Директорът на ТЕЦ Бургас: Чрез внедряване на биомаса ще успеем да запазим ниски цени на услугите си"}
{"url": "http://epicenter.bg/article/Baseynova-direktsiya-globyava--Napoitelni-sistemi--za-polusuhoto-korito-na-Vacha-v-Krichim-/199784/4/0", "text": "Басейнова дирекция ще глоби „Напоителни системи“ за полусухото корито на река Въча в чертите на град Кричим, защото не е спазен разписаният от МОСВ график за осигуряване на необходимите количества вода. Това стана ясно на среща при областния управител на Пловдив Дани Каназирева, на която присъстваха зам.-министърът на околната среда Красимир Живков, представители на НЕК ЕАД, Напоителни системи клон Марица, Басейнова дирекция „Източнобеломорски район“– Пловдив, Сдружение риболовен клуб „Балканка“, Риболовно сдружение с нестопанска цел „Олимпик 2002“ и кметът на Кричим Атанас Калчев.    „Минималната глоба е 10 000 лв., но в случая наказанието няма да е минимално“, заяви Красимир Живков, съобщи  .    Проблемът идва от ремонта на „ВЕЦ – Въча 1“, при който необходимите количества вода е трябвало да се осигуряват от „ВЕЦ – Кричим“, но само по 18 часа на ден. Проверката на Басейнова дирекция не е установила нарушения от страна на НЕК, но при „Напоителни системи“ са констатирани отклонения на одобрения график.    Присъстващите бяха запознати с резултатите от извършените проверки на място от Басейнова дирекция „Източнобеломорски район“ (БДИБР). При проверка на водохващането на „Напоителни системи“ от река Въча беше установено, че по данни от дневника на 18.11.2019 г. за оводняване на коритото са пропуснати 271 920 куб. м, което е приблизително 4,8 куб.м/сек. На 19 ноември пропуснатите количества за оводняване на коритото на реката са 77 550 куб. м или 1,2 куб.м/сек., което е нарушение на режимния график, според който за оводняване на реката от язовир Кричим е необходимо да бъдат пропускани минимум 5 куб.м/сек. На 20-ти ноември няма отразени пропуснати водни количества. Липсва и монтирано измервателно устройство от „Напоителни системи“.    За нормалното състояние на коритото на Въча в Кричим е необходим отток от 5 куб. м/сек, а не 1,8 кум. м/сек, колкото е нормативно установеният екологичен минимум. Тази по-висока норма е задължителна за Кричим, но за трайното решавана на проблема се предвижда да бъде направено инженерно и хидроложко проучване на коритото на р. Въча, което да даде отговор на въпрос как да бъде коригирано то, за да не се разпилява водният отток.", "date": "2019.11.25", "title": "Басейнова дирекция глобява „Напоителни системи“ за полусухото корито на Въча в Кричим "}
{"url": "http://epicenter.bg/article/EK-ni-dava-nad-90-mln--evro-za-zavod-za-tok-ot-bokluk-v-Sofiya-/199785/4/0", "text": "  Европейската комисия одобри над отпускане на помощ от над 90 млн. евро за изграждане на високоефективна централа за комбинирано производство на ток от боклук в София, съобщиха от институцията. ЕК одобри българските планове за подпомагане на изграждането и експлоатацията на високоефективна централа за комбинирано производство на електроенергия и топлинна енергия, използваща гориво, получено от негодни за рециклиране битови отпадъци.    Инвестиционна стойност на проекта е над 157 млн. евро без ДДС. От тях ЕК одобри отпускане на пряка безвъзмездна помощ в размер на приблизително 90,8 млн. евро, финансирана от структурните фондове на ЕС, управлявани от България. Собственият принос на София, в това число и заем от ЕИБ, е 41,8% или 65,7 млн. евро. Общината ще отпусне заем на „Топлофикация“ ЕАД с преференциална лихва, възлизащ на приблизително 3 милиона евро.    На 8 октомври 2019 г. България уведоми Комисията за своите планове за подпомагане на изграждането на високоефективна централа за комбинирано производство на топлинна енергия и електроенергия в София. Изграждането ще приключи до края на 2023 г. Тя ще произвежда топлинна енергия и електричество с мощност приблизително 55 MW за топлинната енергия и 19 MW за електроенергията. За гориво ще бъдат използвани около 180 000 тона негодни за рециклиране битови отпадъци годишно. Инсталацията, която ще бъде изградена на площадката на ТЕЦ “София” от „Топлофикация“ ЕАД, ще бъде свързана с топлофикационната мрежа на София.    Тя ще произвежда топлинна енергия за 40 000 домакинства и електроенергия за 30 000 домакинства. В летните месеци топлата вода на всички абонати, които захранва ТЕЦ „София“, ще бъде осигурена изцяло от инсталацията за производство на енергия от РДФ.    Инсталацията ще спести между 15 и 18 млн. евро годишно от природен газ и 5 млн. лв., които в момента се плащат на циментовите заводи за оползотворяване на РДФ.    От Столичната община твърдят, че оценката на експертите за очакваните емисии показва, че избраната технология за завода осигурява съответствие на емисионните норми и покрива много по-високи и по-строги параметри за чистота на въздуха и околната среда.      РДФ-горивото представлява предварително сепариран и третиран отпадък, от който са извлечени тежките метали, хлора и т.н. Съоръженията на завода за битови отпадъци предварително отделят всички материали, които могат да бъдат рециклирани. През 2017 г. за рециклиране са предадени над 12 500 т. стъкло, метал, пластмаса и хартия, извлечени от битовите отпадъци.    Процедурата за проектиране на инсталацията стартира през 2012 г., а през следващата година е подписан договор с проектанта Ramboll A/S, Дания. Компанията е четвъртата по големина в сектора, проектирала е над 130 подобни инсталации в над 35 страни в Европа, САЩ и Азия. Ramboll е одобрена след публичен конкурс по правилата на Европейската банка за възстановяване и развитие, в който участват 22 кандидата. Проектът е представен в София през 2014 г. и технологията е окончателно приета от голяма междуведомствена група. Направена е оценка на въздействието върху околната среда.    С инсталацията за производство на топлинна енергия от РДФ-горивото се гарантира екологично, сигурно и трайно решение за отпадъците на София. Тя е завършващият трети етап на работещите инсталации за зелени, био и битови отпадъци.    Капацитетът на съоръжението е 180 000 т. РДФ годишно, който се доставя единствено от съоръженията на столицата. В инсталацията не се допуска приемането и изгарянето на опасни отпадъци.      Инвестиционна стойност на проекта е 157 538 011 евро без ДДС. От тях безвъзмездната финансова помощ от ОП “Околна среда” е 58,2% или над 90 млн. евро. Собственият принос на София, в това число и заем от ЕИБ, е 41,8% или 65,7 млн. евро.    Параметрите на заема от ЕИБ е до 67 млн. евро за срок от 29 години. От тях 4 години са гратисен период, а 15 години е срокът за изплащане. Лихвата е фиксиран лихвен процент около 1,5%.    С използването на РДФ-горивото за производство на енергия се спестява 10% от природния газ, който използва Топлофикация-София. Това означава, че 65 млн. куб. м природен газ на година ще бъде заменен с безплатно за столичани гориво. По този начин се спестяват между 15 и 18 млн. евро годишно от природен газ и 5 млн. лв., които в момента се плащат на циментовите заводи за оползотворяване на РДФ. „Така цената на топлоенергията в голяма степен се стабилизира, тъй като цената на природния газ е основният ценообразуващ фактор“, твърдят от Столичната община.    Предварителните анализи сочат, че на годишна база инсталацията ще реализира печалба от 10 млн. евро, а оперативните разходи за поддръжката й са до 7 млн. евро на година.      Избраната технология отговаря на задължителното условие на Европейската комисия за „най-добра доказана технология“ – единствено за тези технологии комисията осигурява безвъзмездно финансиране. Следвайки правилата на най-добрите налични техники са разгледани и сравнени двете най-утвърдени и предпочитани технологии – технология за изгаряне на скара и изгаряне в кипящ слой. Избрана от експертите е технологията „скарно изгаряне“ заради нейните предимства при по отношение на вида РДФ и по-малкото летяща пепел в димните газове. Технологията „скарно изгаряне“ се използва в над 450 подобни завода.  Със завършващата трета фаза София ще депонира под 10% от отпадъците, които градът произвежда. С инсталацията се осигурява управление и съхранение на опасни метали, които попадат в битовия отпадък.      Площадката на ТЕЦ “София” е избрана, за да може да се използва цялата налична техническата инфраструктура – топлопреносна мрежа, електроснабдителна мрежа, водопроводи и газопроводи, канализационна мрежа, транспортен достъп и градоустройствени ограничения. Този тип инсталации в Европа се изграждат в непосредствена близост до жилищните райони, което позволява използването на топлоенергията от гражданите. Екологичната оценка показва, че доставката на модифицирано гориво няма да има негативно влияние върху околната среда, твърдят от Столичната община.      Оценката на експертите за очакваните емисии показва, че избраната технология осигурява съответствие на емисионните норми и покрива много по-високи и по-строги параметри за чистота на въздуха и околната среда.    От изключителна важност за София е, че новата инсталация ще замени стари производствени мощности на ТЕЦ „София“. По този начин емисиите на фини прахови частици на ТЕЦ „София“ се намаляват с 9,6%.    Пречиствателните съоръжения са водещите технологични компоненти. Инсталацията на София е проектирана с комплексна 4-степенна система за очистване на отработените газове. Тя включва третиране с активен въглен, натриева основа и амонячна вода; ръкавни филтри за отстраняване на фините прахови частици; мокър скрубер и утилизационна инсталация с кондензация за допречистване.    Горивна камера е оразмерена за пълно изгаряне на димните газове при минимална температура 850°С и минимален престой от 2 секунди за горивните частици при тази температура. Работната температура разгражда диоксините и фураните, чийто стойности са в пъти по-малки от тези, емитирани от дейности по горене в бита.    Системата за селективна некаталитична редукция в котела намалява концентрациите на NОх. Инсталацията е оборудвана и с комбинирана сухо-мокра система за очистване на димните газове с ръкавни филтри и реактор за впръскване на активен въглен и хидратна вар. По този начин се абсорбират киселинните съставки на димния газ (НСl, SО2 и НF), които се отделят като соли на калция, излишен варовик и летяща пепел. Впръскването на активен въглен води до абсорбция на живака, тежките метали и диоксините.    Ръкавните филтри отстраняват фините прахообразни частици хидратна вар и активен въглен.    За допълнително очистване на димните газове се монтира и мокър скрубер, който допречиства киселинните газове и фините прахови частици, абсорбирали тежки метали.    В края на веригата от пречиствателни съоръжения се инсталира кондензаторно стъпало, чрез което се възстановява топлоенергията чрез прехвърляне на топлина от кондензацията на водните пари в димните газове към топлофикационната система.    При работата на инсталацията ще се генерират около 20% неопасни инертни отпадъци (в т.ч. дънна пепел) от входящия отпадък и от 4 до 6% опасни отпадъци. Предвижда се шлаката да се транспортира и депонира на депо за строителни отпадъци или да се предава за последващо третиране. Опасните отпадъци ще се транспортират до специално хранилище за опасни отпадъци в Германия.    Заедно с инсталацията се изгражда и мониторингова система, която следи изпълнението на всички задължителни технически параметри, условия за експлоатация и норми за допустими емисии. Всички данни за въздуха ще бъдат публично достъпни в реално време при непрекъснато измерване.      Общо в Европа работят над 450 инсталации за производство на енергия чрез изгаряне на битови отпадъци. Най-много те са във Франция – 126, в Германия – 121, в Скандинавските държави – 85 и във Великобритания – 37.    С използването на отпадъците като ресурс за енергия само в Европа се спестяват над 25 млн. т. въглероден диоксид в атмосферата от изкопаемите горива, които отпадъците заместват. Техните системи за почистване на димните газове гарантират в пъти по-ниски емисии от тези на конвенционалните електро- и топлоцентрали.    В същото време инсталациите за термична обработка на отпадъците намаляват до 90% депонираните отпадъци. Годишно в ЕС се депонират 62 млн. т. отпадъци. „Депонирането е най-вредният начин за третирането им. Освен че генерира метан, който е мощен парников газ, сметищата замърсяват почвата и подземните води за стотици години напред“, обясняват от Столичната община.    В момента се депонират 16% от отпадъците на София    През 2017 г. в София са събрани и обработени 480 563 т. отпадъци. 84% от тях се рециклират и оползотворяват. От 2015 г. в София работят всички инсталации на интегрираната система за преработка на зелените, биологичните и битовите отпадъци на града. Благодарение на тях в момента София депонира едва 16% от отпадъците, а преди десетина години се депонираха 100%.  През 2010 г. и 2012 г. София печели европейско финансиране за изграждането на собствен завод за преработка на отпадъците. Заводът на София е най-големият подобен проект, реализиран от Европейската комисия по програмата “Околна среда”. Първите две фази са окончателно завършени през 2015 г., а заключителната третата фаза, която се разработва с подкрепата на ЕК и ЕИБ, остава за финансиране през настоящия програмен период.    ", "date": "2019.11.25", "title": "ЕК ни дава над 90 млн. евро за завод за ток от боклук в София "}
{"url": "http://epicenter.bg/article/Prodalzhava-protsesat-sreshtu-Yoan-Matev-/199720/3/0", "text": "В Градския съд на столицата днес, на 25 ноември продължава процесът срещу Йоан Матев, обвинен за убийството на 16-годишния Георги Игнатов в Борисовата градина през 2015 година, предаде БГНЕС.    На последното заседание през октомври по делото бяха разпитани петима свидетели, като двама от тях - Ерик Стоянов и Аюджеб Дома, бяха доведени принудително от съдебната охрана. Ключовият свидетел по делото – Марсел, брат на Йоан Матев, който отведе разследващите до ножа, с който е извършено убийството, се отказа да свидетелства още през 2018 година.    Георги беше намушкан смъртоносно на 2 юни 2015 година в Борисовата градина.    Процесът срещу Йоан Матев започна по същество през април 2018 г. При едно от заседанията адвокатите на Йоан поискаха делото да се прекрати и процесът да бъде засекретен. Искането беше отхвърлено. По време на делото стана ясно още, че според защитата и майката на Матев, той е бил „натопен” и не е истинският извършител на деянието.    Ако Йоан Матев бъде признат за виновен, ще получи присъда между 5 и 12 години, тъй като по време на убийството е бил непълнолетен. Освен това ще бъде приспаднат и срокът, в който подсъдимият се намира зад решетките, тоест над две години.", "date": "2019.11.25", "title": "Продължава процесът срещу Йоан Матев "}
{"url": "http://epicenter.bg/article/Intsident-v-orazheyniya-zavod--quot-Arsenal-quot--v-Kazanlak/199756/3/0", "text": "Инцидент е възникнал в оръжейния завод \"Арсенал\" в Казанлък. Според очевидци в района е чут и взрив. Двe рaбoтнички ca пocтрaдaли при инцидeнт в зaвoд 3 нa oръжeйния прoизвoдитeл \"Aрceнaл\" в Кaзaнлък, прeдaдoхa БГНEC и bTV.    Инцидентът е станал при обработка на изделие - електровъзпламенител за неуправляема ракета. При обработка на барута в корпуса на изделието, който е бил в количество от 16 грама, при самото му пресоване е възникнало възпламеняване, което е предизвикало изгарянията по лицата и ръката на пострадалите три лица - работнички от завод „Арсенал“, на 33, 34 и 44 години. И трите са контактни, в добро общо състояние, без пряка опасност за живота.   Пострадалите са откарани в болницата в Казанлък, където им е оказана помощ, съобщи Агенция \"Фокус\". И трите жени ще бъдат откарани за лечение в \"Пирогов\", без опасност за живота.  ", "date": "2019.11.25", "title": "Инцидент в оръжейния завод \"Арсенал\" в Казанлък"}
{"url": "http://epicenter.bg/article/Ubietsat-na-7-godishnata-Kristin-ot-Sotirya-zastava-pred-sada-bez-sakraten-protses/199768/3/0", "text": "Окръжната прокуратура в Сливен внесе в съда обвинителния акт срещу 21-годишния Мартин Трифонов, който изнасили и уби по особено мъчителен начин 7-годишната Кристин Георгиева от сливенското село Сотиря, съобщи говорителят на съда Мартин Данчев.    По думите му, до дни ще бъде насрочена дата за делото, което трябва да започне до два месеца.   \" \", посочи още съдия Данчев.   Три са престъпленията, в които е обвинен 21-годишния Мартин Трифонов, каза говорителят на Окръжната прокуратура в Сливен Ваня Белева. Първото от тях е за   за жертвата начин и с особена жестокост, за което законът предвижда наказание \"лишаване от свобода\" от 15 до 20 години, доживотен затвор или доживотен затвор без право на замяна. Второто обвинение е опит за изнасилване, за което се предвижда от 10 до 20 години затвор.   с малолетно дете, като предвиденото наказание е от 5 до 20 години \"лишаване от свобода\". Жестокото убийство на момиченцето бе извършено на 15 август.   Убиецът пък бе задържан след почти 24-часово издирване, след като бе прострелян в краката, тъй като оказа съпротива. Заради раните си Мартин Трифонов бе опериран в сливенската областна болница и стабилизиран. Болничната му стая се охраняваше от полиция, тъй като съдът му наложи постоянна мярка за неотклонение \"задържане под стража\", след като заседава в същата болнична стая. След това той бе преместен под охрана в болницата на затвора в София, където се намира и сега.   В деня на делото, той ще бъде конвоиран до сливенския съд. ", "date": "2019.11.25", "title": "Убиецът на 7-годишната Кристин от Сотиря застава пред съда без съкратен процес"}
{"url": "http://epicenter.bg/article/Shefat-na--quot-TAD-grup-quot--otnovo-zayavi-pred-sada--che-e-s-chista-savest--no-ne-izleze-na-svoboda/199771/3/0", "text": "Специализираният наказателен съд остави без уважение искането на Иван Тодоров, собственик на „ТАД Груп“, за промяна на мярката му от най – тежка “задържане под стража” в по-лека, съобщи репортер на NOVINI.BG.    От Прокуратурата оспориха искането на Тодоров с мотивите, че той е обвиняем по две тежки престъпления, за които наказанието е лишаване от свобода, има възможност да се укрие и да извърши друго престъпление, което се състои в това да повлияе върху разпитваните свидетели.    Защитата на Тодоров – адвокат Ина Лулчева и адвокат Георги Стефанов обясниха, че задържането е неправомерно, дори репресивно, няма събрани достатъчни доказателства по повдиганите му обвинения, а в събраните до този момент такива не може да се направи обосновано предположение, че Тодоров е извършител на деянието, няма как той да повлияе на разпитаните свидетели или да се укрие.    Те напомниха, че Тодоров е с чисто съдебно минало е.    Самият подсъдим – собственик на „ТАД груп“, заяви пред съда, че е с чиста съвест и не е извършил никакво престъпление    След като чу страните, съдът остави Тодоров в ареста, като напомни, че той наистина може да повлияе на свидетелите по делото, но поясни, че няма доказателства, че може да се укрие.    Иван Тодоров е обвинен в подбудителство за кибертероризъм, а от септември му е повдигнато и ново обвинение - за организирана престъпна група с користна цел.", "date": "2019.11.25", "title": "Шефът на \"ТАД груп\" заяви пред съда, че е с чиста съвест, но не излезе на свобода"}
{"url": "http://epicenter.bg/article/Osadiha-mazh-na-Z-g--lishavane-ot-svoboda-uslovno-za-kupuvane-na-glasove-v-Yambol/199776/3/0", "text": "Условно наказание от 3 г. лишаване от свобода е наложено на мъж, обвинен за купуване на гласове в гр. Ямбол. Това съобщиха от Районна прокуратура Ямбол и Агенция \"Фокус\".   По внесен обвинителен акт на Районна прокуратура – Ямбол, съдът наложи условно наказание от 3 години „лишаване от свобода“, което е отложено с изпитателен срок от 5 години, спрямо Иван Т., осъден за предлагане на заплащане спрямо 13 лица с цел да ги склони да гласуват за него на местните избори през 2015 г.    По внесен обвинителен акт на Районна прокуратура – Ямбол, съдът наложи условно наказание от 3 години „лишаване от свобода“, изтърпяването на което е отложено с изпитателен срок от 5 години, спрямо Иван Т. Той е осъден за това, че в периода от края на м. септември 2015 г. до 25.10.2015 г. в гр. Ямбол, при условията на продължавано престъпление, предложил на 13 лица от гр. Ямбол имотна облага – заплащане на парична сума за всеки един от тях, с цел да ги склони на 25.10.2015 г. да упражнят избирателното си право при провеждане на общински избори за общински съветници и кметове, насрочени на 25.10.2015 г. в полза на определен кандидат за общински съветник (да гласуват в полза на подсъдимия, който е бил този кандидат) – престъпление по чл.167, ал.2, вр. чл.26, ал.1 от НК.    Иван Т. е лишен и от право да заема държавна или обществена длъжност, свързана с избирателните права на гражданите, за срок от 3 години. На осъдения е наложена и „глоба“ в размер на 13 000лв.  Присъдата на Районен съд – Ямбол, която е потвърдена от Окръжния съд в града е окончателна и не подлежи на обжалване.", "date": "2019.11.25", "title": "Осъдиха мъж на З г. лишаване от свобода условно за купуване на гласове в Ямбол"}
{"url": "http://epicenter.bg/article/Prokuraturata-poiska-ot-EP-imuniteta-na-Elena-Yoncheva/199787/3/0", "text": "Българските власти са сезирали председателя на Европейския парламент Давид Сасоли с искане да бъде свален имунитетът на евродепутатът от групата на европейските социалисти и демократи Елена Йончева. Това съобщи самият Сасоли при откриването на пленарната сесия днес в Страсбург.    Целта е срещу Йончева да бъде образувано наказателно производство от страна на специализираната прокуратура. То е представено пред правната комисия на Европарламента, уточнил е Сасоли, предаде БНР.  Елена Йончева е обвиняема в страната ни за пране на пари, дадени ѝ от банкера Цветан Василев, който бе начело на фалиралата КТБ.", "date": "2019.11.25", "title": "Прокуратурата поиска от ЕП имунитета на Елена Йончева"}
{"url": "http://epicenter.bg/article/Stanishev--Sled-razpalenite-strasti-minalata-godina--ne-napravihme-nishto-protiv-domashnoto-nasilie-/199775/2/0", "text": "\"Насилие в семейството. В детските градини. В училищата. Над лекари. Над учители. Над възрастни хора. Кибернасилие. Сексуално насилие.  Ако си затваряме очите сега, след години обществото ни ще се дели на две - насилници и жертви. Няма да ни хареса. Но ще е твърде късно\", написа в емоционален пост във Фейсбук президентът на ПЕС Сергей Станишев във връзка с Международния ден на борбата срещу насилието над жени. Той припомни данните от статистиката, според които всяка трета жена е подложена на домашен тормоз.                        ", "date": "2019.11.25", "title": "Станишев: След разпалените страсти миналата година, не направихме нищо против домашното насилие!"}
{"url": "http://epicenter.bg/article/Premierat-Borisov-poseti-Republikanskiya-institut-vav-Vashington--Na-zhivo-/199778/2/0", "text": "Еднакво близки сте ми и демократите, и републиканците! Това заяви премиерът Бойко Борисов по време на посещението си в Националния демократичен институт във Вашингтон, където разговаря с вицепрезидента му Шари Браян.   На влизане в институцията Боросов представи делегацията, в която влизат четирима министри - Каракачанов, Горанов, Дончев и Караниколов, като обобщи с усмивка: \"Това е цялото кралско войнство!\"   Имаше уникална церемония по посрещането, разказа на домакините Борисов преживяванията си в Мемориала в Арлингтън.   \"С цялото ми уважение към Демократичния институт - ние приемаме Америка като едно цяло\", коментира премиерът Борисов. И си припомни първите си години като премиер. \"Първите ми осем години като премиер работехме добре с вашата партия, която управляваше. Тогава бях в Белия дом при президента Обама. Хилъри Клинтън беше в София, господин Кери беше в София. Така че вие сте ми еднакво близки - и демократите, и републиканците. Готов съм да отговарям на въпроси за България, за региона\", продължи Бойко Борисов. По програма делегацията ще посети и Републиканския институт.   Министър-председателят Бойко Борисов проведе срещи с ръководствата на Международния републикански институт (IRI) и на Националния демократичен институт (NDI) в рамките на официалното си посещение в Съединените американски щати, информираха по-късно от пресцентъра на Министерския съвет.  В началото на разговора си с президента на IRI Даниел Туининг премиерът Борисов отбеляза, че многозвездните генерали, участвали преди малко в церемонията в Националния гробищен парк „Арлингтън“, с която бе посрещната българската делегация, са се подготвяли през 2009 г. в българо-американската база в „Ново село“.   „Стана ми драго, защото те познават България толкова добре, истински военни партньори. Надявам се и в икономическата, и във външнополитическата, и в енергийната сфера след малко с президента Тръмп да надградим нашите отношения“, изтъкна българският министър-председател.  „За първи път посетих България, когато страната ви кандидатстваше да се присъедини към НАТО. Бях със сенатор Джон Маккейн и още тогава знаехме, че България ще бъде чудесен съюзник в НАТО. Оказахме се прави“, заяви президентът на Международния републикански институт Даниел Туининг. Той подчерта, че в момента има много заплахи в Европа, затова се радва, че България е член на НАТО и съюзник на САЩ. „България е лидер да помага на другите балкански държави“, каза още Туининг. Той добави, че от 12 до 14 декември IRI ще бъде домакин на голяма среща в София с Държавния департамент на САЩ и българското правителство. Основната тема на форума ще е борбата с екстремизма.  В този контекст премиерът Борисов го информира, че догодина България ще бъде домакин на Процеса „Акаба“. „Преди месец с краля на Йордания се разбрахме, стиснахме си ръцете - в София ще проведем и двата процеса - за контратероризъм и контраекстремизъм“, акцентира министър-председателят Бойко Борисов.    Премиерът благодари на IRI за ползотворната съвместна работа, която дава своите добри резултати. В хода на срещата бе поставен акцент върху значимостта на демократичните ценности за развитието и просперитета на всяко гражданско общество. „Ние приемаме Америка за едно цяло и уважаваме и двете партии. Еднакво сте ми близки - демократи и републиканци“, заяви премиерът Борисов по време на срещата си с Шари Браян, вицепрезидент на Националния демократичен институт. Двамата обсъдиха резултатите от проекти, които утвърждават демократичните ценности и ролята на САЩ в постигането на свободи за гражданското общество.  Двата института са неправителствени организации и работят с България от години в областта на изграждането на капацитет и знания в политическите науки и демократичните системи. IRI и NDI си сътрудничат с неправителствени организации у нас като фокусът е обмяната на опит и експертиза.  Международният републикански институт и Националният демократичен институт са създадени през 1983 г.    ", "date": "2019.11.25", "title": "Борисов: Еднакво близки сте ми и демократите, и републиканците! (ДОПЪЛНЕНА)"}
{"url": "http://epicenter.bg/article/S-21-topovni-salyuta-be-posreshtnat-Borisov-v-Memoriala-na-neznayniya-voin-v-park--Arlingtan-/199780/2/0", "text": "С 21 топовни салюта бе посрещнат българският министър-председател Бойко Борисов и водената от него делегация в Мемориала на незнайния воин в Националния гробищен парк „Арлингтън“, щата Вирджиния. Под звуците на химните на България и САЩ Борисов поднесе венец на Мемориала. Това е един от най-знаковите паметници на САЩ, където са положени останките на неизвестни американски войници от Първата и Втората световна война, както и от Корейската война. Церемонията с топовните салюти е чест, която се оказва само на държавни и правителствени ръководители. В тържествената част на събитието участваха близо 400 войници от всички подразделения на американските въоръжени сили. „Тук, на това място, човек най-много се сеща за това, колко е ценен мирът“, отбеляза премиерът Борисов. След това министър-председателят и делегацията разгледаха комплекса.   Българският премиер подари на музея на Националния гробищен парк кортик с образа на Св. Георги. Войници от 3-ти американски пехотен полк („Старата гвардия“) пазят денонощно Мемориала (гробница) и извършват официален ритуал за „смяна на караула“ на всеки час. Паметниците, мемориалите и дървета са посветени в памет на личности - астронавти, медицински сестри, свещеници, военни кореспонденти и неизвестни войни, както и на значими събития от историята на американския народ.   По-късно премиерът разказа за посещението в Мемориала и във Фейсбук. \", написа премиерът в социалната мрежа.  ", "date": "2019.11.25", "title": "С 21 топовни салюта бе посрещнат Борисов в Мемориала на незнайния воин в парк „Арлингтън“"}
{"url": "http://epicenter.bg/article/Priemnata-na-Maya-Manolova-se-zapalni-za-mesets-napred/199782/2/0", "text": "„Приятели, само за няколко часа записване, от тази сутрин до ранния следобед днес, приемните ми дни се запълниха. Телефоните звънят, без да спрат от сутринта. Записали сме десетки граждани за 27 ноември, сряда. Наложи се да запишем хора и за следващата сряда – 4 декември.” Това написа във Фейсбук Мая Манолова по повод обявената от нея приемна за граждани на 27 ноември. Според съобщението, само за няколко часа записване приемната й е запълнена и за идната сряда, и за по-следващата. Тя съобщава, че ще обяви допълнителни дати за прием през м. декември. „Знаех, че интересът ще е голям и чета въпросите ви дали ще бъда и във вашите населени места. Ще бъда, уверявам ви. До дни ще обявя още един приемен ден за декември, в който заедно с мои колеги юристи ще работим по вашите жалби и сигнали”, пише още Манолова.  Първата приемна ще се проведе в сряда на 27 ноември от 10.30 ч., а втората – на 4 декември, също сряда.  Приемната в столицата се намира на пл. „Славейков”, на адрес: ул. „Дякон Игнатий” 4, ет. 2. Манолова пише също, че ще посети и други населени места.  ", "date": "2019.11.25", "title": "Приемната на Мая Манолова се запълни за месец напред"}
{"url": "http://epicenter.bg/article/Glupava-burya-ot-izmishlyotini-za-delegatsiyata-ni-vav-Vashington/199783/2/0", "text": "Бойко Борисов не бил посрещнат от официални лица във Вашингтон и това целяло да го унижи, делегацията ни кацнала на селскостопанско летище, липсата на червен килим и фанфари означавала, че САЩ никак не ценят България и др. Фейсбук бе залят от подобни постове, написани главно от умни и красиви люде, но явно незапознати с протокола на Белия дом.     Всичко може, ама цялата тази буря от измишльотини по адрес пристигането на българската делегация във Вашингтон, е доста глупава и обижда държавата ни. Не е особен белег на опозиционност и критика към правителството да се дърдорят нелепости, че били кацнали на \"селскостопанско летище\", че никой не ги посрещнал и пр. Затова си позволявам да дам някои пояснения, като човек, който познава Америка и знае как се организират държавни посещения там:   1. Нашата делегация /оставям настрана небрежния, казано вежливо, начин, по който изглеждат министрите Дончев и Каракачанов!/ кацна на летището на Военновъздушна база \"Андрюс\". Дори и без да се знае тази инфомация, всеки, който познава района, би разпознал това военно летище дори само от видеозаписа, който шества из ФБ, особено при положение, че в един кадър има и синята емблема на летището.   2. Обичайна практика е там да кацат чужди делегации в случаите, когато не пътуват с гражданските авиолинии, а със собствен правителствен самолет с какъвто пристига българската делегация. И папа Франциск при последното си посещение кацна на база \"Андрюс\", и много други държавни и правителствени ръководители. Пак казвам, това зависи главно от обстоятелството дали пристигат с граждански авиолинии /тогава обичайно кацат на летище \"Дълес\"/, или са с правителствен самолет.   3. Що се отнася до посрещането, то е също по обичайния протокол на Белия дом - чужди премиери се посрещат на самото летище от някой зам.министър и командващия на въздушната база /когато се каца там/, а официалното посрещане се прави в Белия дом.   Въобще, нека се отнасяме по-сериозно към такива теми. Важното е дали и какви резултати за България ще има тази визита и дали българската делегация ще демонстрира капацитет и компетентност да постигне нещо повече от едно рутинно посещение с рутинни теми от двустранните отношения. Предстои да видим.   Източник: 24 часа, ", "date": "2019.11.25", "title": "Глупава буря от измишльотини за делегацията ни във Вашингтон"}
{"url": "http://epicenter.bg/article/Rumen-Hristov--SDS-e-partiyata--koyato-promeni-Balgariya/199788/2/0", "text": "СДС е партията, която промени България. Но знаете, животът е динамичен, той се променя, променят се и партиите. СДС също се промени за тези 30 години. Това заяви в предаването \"Още от деня\" по БНТ председателят на СДС Румен Христов. На 7 декември се навършват 30 години от основаването на организацията.   \"Смятам, че СДС се представи добре на местните избори. Разбира се, един лидер винаги очаква повече, но резултатът е такъв, какъвто е и ние получихме - 193 общински съветници, 10 общински кмета, включително два областни града - Видин и Монтана. Разбира се, трябва да подчертая, че в Монтана бяхме с ПП ГЕРБ. Имаме 9 председатели на общински съвети. Така че общият брой на гласовете, които взехме, е добър. И все пак парламентарните избори са най-важните за една партия, защото в парламента се прави голямата политика\", коментира още Христов.  \"Рано е да се каже с кого ще бъдем в коалиция на парламентарните избори. По-важното е партията да продължи да върви по пътя, по който сме поели. Евентуална коалиция ще зависи както от страна на СДС, така и от страна на ГЕРБ\", допълни лидерът на СДС и уточни в заключение, че демокрацията не е даденост и за нея трябва да се борим всеки ден. ", "date": "2019.11.25", "title": "Румен Христов: СДС е партията, която промени България"}
{"url": "http://epicenter.bg/article/Radev-pozdravi-Yohanis-za-pobedata-mu-na-prezidentskite-izborite-v-Rumaniya/199789/2/0", "text": "Президентът Румен Радев поздрави в телефонен разговор Клаус Йоханис за постигнатата от него убедителна победа на президентските избори и спечеления втори мандат като държавен глава на Румъния, съобщиха от прессекретариатът на държавния глава.   Българският президент изрази увереност, че приятелските и партньорски отношения между двете съседни държави ще продължат да се развиват и задълбочават.    Румен Радев отправи покана към Клаус Йоханис да посети страната ни в удобно за него време, с което да бъде продължен и политическият диалог на най-високо равнище между България и Румъния.", "date": "2019.11.25", "title": "Радев поздрави Йоханис за победата му на президентските изборите в Румъния"}
{"url": "http://epicenter.bg/article/Tsvetanov--Balgariya-ne-mozhe-da-sedi-na-dva-stola-i-da-varvi-na-zig-zag--tryabva-da-se-sledva-yasen-pat-/199790/2/0", "text": "Със сетивата си трябва да прехващаме всички тези, които популистки говорят, че са евроатлантици, а с действията си реализират огромни проекти, свързани с интереси за влияние на Русия и Китай.   Това заяви във видео формат за „Студио Банкеръ“ Цветан Цветанов, председател на Управителния съвет на Евро-атлантическия център за сигурност.    „Турски поток“, който у нас се представя за „Балкански поток“, увеличава руското влияние и натиска над Европа. Проектът „Турски поток“ се ускори стремително през последните шест месеца. А интерконекторната връзка между Гърция и България за диверсифициране на газовите доставки буксува безрезултатно вече десет години. Това не е никаква диверсификация\", смята Цветанов.  \"Българската страна не отбелязва никаква активност по проект „Триморие“, който е евроатлантически приоритет. България не може да седи на два стола и да върви на зиг-заг, трябва да се следва ясен път. Младите казват: омръзна ни да се лутаме, искаме да знаем каква е посоката на нацията и дали когато правителството каже нещо днес, няма да го отмени утре. Много са силите, които искат да уязвят района, в който живеем. Особено внимание заслужава засиления интерес на Китай към Югоизточна Европа. ЕАЦС ще работи срещу всички фактори, които са насочени против националните ни интереси и които усилват влиянието на Русия върху България\", подчерта Цветан Цветанов. Бившият заместник на Бойко Борисов в партия ГЕРБ отправи тези послания докато премиерът е на визита в САЩ и очаква да бъде приет от президента Доналд Тръмп.  ", "date": "2019.11.25", "title": "Цветанов: България не може да седи на два стола и да върви на зиг-заг, трябва да се следва ясен път!"}
{"url": "http://epicenter.bg/article/Ivan-Takov--BSP--Nastoyavame-pochistvaneto-na-Sofiya-da-se-izvarshva-pryako-ot-Obshtinata/199791/2/0", "text": "Настояваме почистването на София да се извършва пряко от Общината. Това каза за предаването „Софийска трибуна“ по Радио „Фокус“ Иван Таков, общински съветник и заместник-председател на групата на БСП в Столичния общински съвет (СОС). И за следващата година сумата, която ще се изразходва за чистотата на града отново ще е рекордна – 217 млн. лв., коментира той. „За настоящата година сумата също беше почти 206 млн. лв., което от предходната 2018 година беше с 22 млн. лв. повече. Сега увеличението е с 11 млн. лв. Важно е обаче не само количеството, но и качеството. За най-голямо съжаление, през 2019 година София не стана много по-чиста, но въпреки всичко няма нищо лошо в това да се дават повече пари за чистотата на града, но е много важно как се изразходват тези средства и какво е качеството на услугата. Според план-сметката част от тези 11 млн. лв. ще бъдат изразходени за повече миене и метене на улиците. Искрено се надявам, че това ще бъде трайна тенденция на Столична община оттук-нататък. Ние призоваваме за повече миене на улиците от години, тъй като чистотата на града влияе пряко както върху качеството на живот на столичани, така и върху чистотата на атмосферния въздух, чието качество напоследък не е много добро. Наистина се надяваме по-честото и по-добро почистване на града да даде реални отражения, защото тези 22 млн. лв., които бяха в повече за тази година не дадоха реален ефект“, обясни Таков. По думите му качеството на живот и чистотата на София все още не са на ниво. „Затова ние призоваваме от години, а и ще отправим това предложение отново този мандат: чистотата на града да се извършва от общинско предприятие. Според нас това е една от важните услуги, които трябва да бъдат предоставяни директно от Столична община и да има конкретно отговорен човек за това, а именно кметът и зам.-кметът на ресор. Така ще се осъществи по-лесно контролът по изпълнението. „Сега, когато е мръсно, или снегът не е изчистен, или има друг проблем, кметът излиза и казва: „Ние ще глобим концесионерите.“ Да, но това по никакъв начин не подобрява ситуацията за столичани и за гостите на града. Ако почистването се извършва от общинска фирма, то ще има повече средства за миене и метене на улиците. А след като има конкретно отговорен човек, то и качеството ще се подобри“, отбеляза общинският съветник от БСП. Според него за поредна година изостават разходите за проучване, проектиране, изграждане и закриване на депата за битови отпадъци. „Така беше и за 2018, такова нещо наблюдаваме и сега, през 2019 година. Определената за целта за настоящата година сума е 20 млн. лв., но към септември месец 2019 година са изразходени малко под 6 млн. лв., т.е. около 14-15 млн. лв. остават неизразходени. Това повдига два въпроса: Защо, след като виждат, че не могат да се справят с това перо, продължават да залагат едни и същи пари за него? И второ – къде отиват тези неизразходвани средства?“, попита Иван Таков. Общинският съветник припомни, че от БСП вече две години искат да разберат какво се случва със събраните, но неизразходвани средства за чистотата на София. „Ние сме направили един анализ, според който за последните 5 години над 120 млн. лв. са събрани повече от такса смет, отколкото са изразходвани. Отново се получава парадокс. Ще зададем въпроса дали тези около 15 млн. лв., остатък от тази година, ще бъдат прехвърлени за догодина, или са похарчени за други дейности. И защо например не са използвани за по-често миене и метене на улиците? Ще попитаме къде са средствата, които не са изразходвани по предназначение“, заяви Таков. Хубаво е, че такса „смет“ остава една и съща, коментира той, като припомни, че от БСП имаха предложение тя дори да се намали. „Не е честно спрямо столичани пари, които са от такса „смет“, да се изразходват за други дейности“, отбеляза общинският съветник. Таков коментира и 22-те нови сензорни станции, които ще следят състоянието на атмосферния въздух в София. „Това ще ни даде реална представа за състоянието на въздуха, който дишаме. Надявам се, че тези 22 станции ще ни дадат по-реална картинка на състоянието на атмосферния въздух, което, няма какво да се лъжем, продължава да не е добро, особено с настъпването на зимния сезон“, отбеляза той, като припомни, че до 2017 година Общината отричаше да има проблем с въздуха в столицата. Иван Таков изрази надежда, че с бюджета за следващата година София ще стане един по-чист град. „За съжаление обаче, поглеждайки назад във времето, увеличаването на средствата за чистотата на града не рефлектира върху директно върху самата чистота. Надявам се с времето това да се подобри, но ни е необходим друг подход и това според БСП е общинско предприятие“, обобщи Иван Таков.", "date": "2019.11.25", "title": "Иван Таков, БСП: Настояваме почистването на София да се извършва пряко от Общината"}
{"url": "http://epicenter.bg/article/Tramp-posreshtna-Boyko-Borisov-v-Beliya-dom/199792/2/0", "text": "  Президентът на САЩ Доналд Тръмп посрещна българския министър- председател Бойко Борисов на Южния вход на Белия дом. Двамата минават под бялата колонада и се отправят към Розовата градина, откъдето директно влязоха в Овалния кабинет.   Там започва разговорът им на четири очи, който по предварителна програма трябва да продължи 5 минути. След това двамата ще се отправят към съседен кабинет, където ще продължат разговорите между двете дегации.   Преди срещата Борисов се разписва в книгата за официални гости на Белия дом. В Белия дом Борисов и Тръмп ще обсъдят стратегическото партньорство между двете страни и начините за засилване на общите интереси в областта на сигурността и стабилността в Черноморския регион.    ", "date": "2019.11.25", "title": "Тръмп посреща Бойко Борисов в Белия дом"}
