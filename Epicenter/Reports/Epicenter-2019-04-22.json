{"url": "http://epicenter.bg/article/Ekaterina-Zaharieva--Podkrepata-ni-za-evropeyskiya-pat-na-Sarbiya-shte-prodalzhi/180902/2/0", "text": "„България ще продължи да подкрепя Сърбия по пътя й към европейската интеграция, както го е правила и досега. Ценим високо добросъседските отношения в региона и по време на Българското председателство не пестихме усилия да убеждаваме партньорите в ЕС, че стабилни Балкани означават и стабилна Европа“.  Това заяви вицепремиерът и министър на външните работи Екатерина Захариева по време на пленарна среща с министъра за европейската интеграция на Република Сърбия Ядранка Йоксимович. Европейската интеграция на страните от Западните Балкани е приоритет в българската външна политика и бе сред четирите приоритета на българското европейско председателство. Миналата година по време на българското председателство под ръководството на Екатерина Захариева Конференцията за присъединяване на Сърбия отвори две нови глави от преговорите за членство Европейския съюз.  Двамата министри проведоха днес и среща на четири очи, която по думите им е преминала в откровена и приятелска атмосфера, в обсъждане на важни за двустранните отношения въпроси и проекти в областта на транспорта и енергетиката. Екатерина Захариева и Ядранка Йоксимович се обединиха около виждането, че в отношенията между двете страни през последните години има нов позитивен дух, който трябва да бъде развиван и в бъдеще. Изтъкнати бяха традиционно добрите контакти между двата народа, както и непрекъснато нарастващия туристически поток.  Събеседниците подчертаха важността на съвместните проекти в областта на енергетиката и транспорта, като изтъкнаха необходимостта от по-интензивно сътрудничество в образованието и науката. Министър Йоксимович подчерта ползите от проектите, които се реализират с подкрепата на България по линия на помощта за развитие, и изрази надежда те да продължат. Вицепремиерът Захариева увери своя гост, че у нас се отдава особено важно значение на тези проекти и че усилията на страната ни в това отношение ще продължат.  Чрез финансиране на проекти за развитие България ще подпомогне тази година общо 9 държави от Западните Балкани и Източното партньорство, включително и Сърбия. Общата стойност на всички проекти е почти 3,5 млн. лева като за Сърбия се предвижда финансиране на проекти в Босилеград, Димитровград, проекти за сближаване на сръбското и европейското образование и други. Страната ни осигурява и 35 000 лв. за продължаване на проекта на Центъра за изследване на миграцията в Сърбия, в резултат на който за първи път през 2018 г. в национален сръбски всекидневник бяха публикувани статии и новини на български език.", "date": "2019.04.22", "title": "Екатерина Захариева: Подкрепата ни за европейския път на Сърбия ще продължи"}
{"url": "http://epicenter.bg/article/Mustafa-Karadaya--Listata-ni-za-evrovota-garantira-priemstvenost-i-pobeda/180846/2/0", "text": "ДПС регистрира в ЦИК листата си за евроизборите. Водач е лидерът на партията Мустафа Карадайъ, следван от депутата Делян Пеевски и сегашния евродепутат Илхан Кючук, който е председател и на младежката организация на партията. Четвърти е друг евродепутат от ДПС- Искра Михайлова. \"Ние залагаме на младите, нашата листа е силна. Тя генерира енергия. Знание и опит вървят заедно. Нашата листа включва млади, знаещи, можещи, смели, решителни, отговорни, свободни и активни младежи. Нашата листа гарантира приемственост. Нашата листа гарантира победа\", каза на излизане от ЦИК след регистрацията Мустафа Карадайъ. В листата намират място и бившият екоминистър Станислав Анастасов, който е седми както и друг бивш министър от кабинета Орешарски- Петър Чобанов, на 11-та позиция.  Ето я цялата листа: 1. Мустафа Карадйъ 2. Делян Пеевски 3. Илхан Кючюк 4. Искра Михайлова 5. Атидже Илиева- Вели 6. Севим Мусак 7. Станислав Анастасов 8. Сюлейман Сюлейман 9. Антоанета Асенова 10. Гюлфие Парушева 11. Петър Чобанов 12. Сюзан Мехмедова 13. Синан Пехливанов 14. Танер Кабилов 15. Сунай Якуб  16. Ертен Анисова 17. Цветан Енчев", "date": "2019.04.22", "title": "Мустафа Карадайъ: Листата ни за евровота генерира знание и опит, гарантира приемственост и победа"}
{"url": "http://epicenter.bg/article/Radev--Zaplahata-za-demokratsiyata-u-nas-ne-idva-ot-Balgarskata-armiya--a-ot-polititsi-i-institutsii--zar/180850/2/0", "text": "  Това заяви пред журналисти държавният глава Румен Радев, помолен да коментира изказване на министър-председателя, че в България има опасност от „военен преврат“, съобщиха от прессекретариата на държавния глава.   Според президента „това е един нелеп и абсолютно излишен дебат“.     заяви Румен Радев.   Той призова в навечерието на светлите празници да бъдем „по-обединени и по-смирени“.  подчерта Радев пред журналисти в община Тунджа.  Президентът е там по повод празника на общината.   ", "date": "2019.04.22", "title": "Радев:Заплахата за демокрацията идва от политици и институции, които се разминават със закон и морал"}
{"url": "http://epicenter.bg/article/Momchil-Nekov--Tryabva-da-imame-ravni-vazmozhnosti/180860/2/0", "text": "„На хората им писна да ги лъжат и да живеят в очакването, че нещата ще се оправят някъде в бъдеще. Затова и темата за двойните стандарти в храните беше толкова широко обсъждана“. Това заяви кандидатът за евродепутат от „БСП за България“ Момчил Неков в сутрешния блок на БСТВ.   \"Трябва да имаме равни възможности. Направих предложения и участвах активно. По тази тема социалистите можем да се гордеем, защото успяхме да убедим нашите колеги да се преустанови тази практика, защото е дискриминационна“, подчерта Неков. Той е на мнение, че трябва да има средносрочна и дългосрочна визия за сектор земеделие. „Министерството на земеделието се е превърнало в машина за раздаване на пари, а не в институция, която да развива селското стопанство. Търси се само финансовата облага. Има субсидиевъдство, а не развитие на сектора“, каза още той. По неговите думи до 10 години няма да има български зеленчуци, въпреки че имаме перфектни условия за тяхното отглеждане. Според него липсва визия, но липсва и търсенето на външни пазари, където да можем да изнесем продукцията си. „Българското селско стопанство има бъдеще“, категоричен е Неков, но трябва да се помогне за това. „Къде отидоха нашите домати, а сега внасяме италиански?“, попита той. Неков подчерта, че европейското финансиране е една малка част, но ние не можем да разчитаме само на това. „Полша и Чехия не си разбиха т.нар. ТКЗС-та. Там имаше плавен преход. В България реално фалирахме успешен модел за развитие на земеделие и сега вместо да се инвестира в тези институти, те фалират. Нямаме наука“, каза още той.  По повод предстоящия Брекзит, Неков е на мнение, че се очакват големи сътресения. „Ние сме за излизане със споразумение, защото правата на българите там са изключително важни. Ако има твърд Брекзит, тогава Великобритания трябва да договаря отношенията си с всяка страна членка“, коментира кандидатът за евродепутът. ", "date": "2019.04.22", "title": "Момчил Неков: Трябва да имаме равни възможности"}
{"url": "http://epicenter.bg/article/Stefan-Tafrov---Da--Balgariya--Horata-se-oplakvat--che-evropeyskite-fondove-ne-stigat-do-tyah/180863/2/0", "text": "Хората се оплакват, че европейските фондове не стигат до тях. Това каза водещият кандидат на Движение „Да, България“ Стефан Тафров в общата листа на коалиция „Демократична България“ за изборите за членове от България на Европейския парламент на пресконференция в Кюстендил, предаде репортер на Радио „Фокус” – Кюстендил.   По думите на Стефан Тафров при срещите му с хората те се оплакват, че европейските фондове не стигат до тях, не достигат до техните малки и средни фирми, до неправителствените организации и до активните граждани. Те споделят, че фондовете са в ръцете на местните олигарси, зависят от благоволението на властта – как ще бъдат разпределяни. „Напоследък хората ми говорят за корупцията. За това, че са ядосани на тези политици и висши магистрати, които явно по несправедлив начин се облагодетелстват”, каза Стефан Тафров.   Според него хората са разтревожени от това, че България няма силата да участва в процесите на промяна, които в момента текат в Европейския съюз, а с това страната ще остане в периферията на съюза. „Най-важното, което ще направя като европейски депутат, е да започна един процес по възстановяване на доверието към България”, каза Стефан Тафров. По думите му 12 години след приемането на страната в Европейския съюз, България продължава да бъде най-бедната в съюза, най-корумпирана, правовата държава в България е отслабена и търпи регрес, а реформата в съдебната система никаква я няма. Сред другите акценти са свободата на медиите и по-големите възможности за финансиране на неправителствените организации.  ", "date": "2019.04.22", "title": "Стефан Тафров, „Да, България”: Хората се оплакват, че европейските фондове не стигат до тях"}
{"url": "http://epicenter.bg/article/Novakov-pred-prevozvachi--Vie-ste-postroili-po-dobar-biznes-model-ot-povecheto-evropeyski-strani/180864/2/0", "text": "Вие сте построили по-добър бизнес модел от повечето европейски държави. Предлагате качествена услуга на по-ниска цена. Това заяви днес Андрей Новаков на среща с превозвачи в Троян и Ловеч, съобщиха от пресцентъра на ПП ГЕРБ.   Новаков бе в област Ловеч по покана на народния представител Иван Миховски. Двамата проведоха първо работна среща с общинското ръководство на ГЕРБ в Троян, където Миховски е общински ръководител. Пред съпартийците си Новаков посочи акцентите в предизборната програма на ГЕРБ по темите, по които той е работил и досега в ЕП.  Пред представители на превозваческия бранш Новаков коментира пакета Мобилност, който държа в напрежение българските фирми, които работят в този сектор и нашите евродепутати до последния ден на Европейския парламент, когато стана ясно, че окончателно решение ще бъде взето от следващия парламент.  „Това, което направихме с пакет Мобилност е, че стигнахме до там, че бяхме на 2 гласа от неговото отхвърляне. Според мен при следващия ЕП ще се търси компромисно решение“, каза в Ловеч Новаков, който се срещна и с ловешки представители на превозваческия бизнес в присъствието на общинския ръководител Корнелия Маринова. Той подчерта още: „Внесохме жалби срещу неправомерните глоби срещу български превозвачи във Франция. Имаме статистика, че в ЕС липсват около половин милион паркинги“. „Важно е вие да знаете, че никой няма право да ви глобява на база европейско законодателство, защото пакетът не е приет. Това, което се случва във Франция, са местни практики“, каза още Новаков и изрази очакване, че едва ли преди Нова година ще се приеме каквото и да е решение по пакета Мобилност.  Има изисквания, които ни се налагат на европейско ниво, които противоречат на нашето законодателство относно командироването на шофьори в чужбина, коментираха превозвачите. Те бяха категорични, че следят всичко, което прави Андрей Новаков в защита на техните интереси и съхраняване на българския бизнес модел в бранша и подкрепят усилията му. „На ваше разположение съм. Не трябва да мълчите. Трябва да сигнализираме срещу всяка нередност, а ние затова сме в ЕП“, посочи Новаков.  ", "date": "2019.04.22", "title": "Новаков пред превозвачи: Вие сте построили по-добър бизнес модел от повечето европейски страни"}
{"url": "http://epicenter.bg/article/Vitsepremierat-Nikolova--Nalitse-e-potentsial-za-investitsionno-satrudnichestvo-mezhdu-Balgariya-i-Kuveyt/180872/2/0", "text": "„С Кувейт ни свързва дълга история на отлични двустранни отношения“, заяви заместник министър-председателят Марияна Николова по време на среща с кувейтска парламентарна делегация начело с Ракан Юсеф Ал Несф, председател на Групата за приятелство Кувейт-България.   Николова изтъкна, че България се радва на висока макроикономическа и финансова стабилност, а годишният растеж от близо 4% е сред най-високите в Европа. “Считам, че е налице потенциал за инвестиционно сътрудничество между двете държави. Кувейтските инвеститори са добре дошли у нас. Те могат да инвестират в инфраструктурни проекти, индустриални зони, селскостопански обекти и проекти на хранителната промишленост“, подчерта вицепремиерът и изрази очакване в скоро време да се проведе сесия на Българо-кувейтската смесена комисия за икономическо и техническо сътрудничество. На свой ред Ракан Юсеф Ал Несф подчерта, че кувейтските инвестиции у нас, които възлизат на около 2 млн. долара, са крайно малко и трябва да се работи за увеличаването им, още повече, че има потенциал за това.", "date": "2019.04.22", "title": "Вицепремиерът Николова: Налице е потенциал  за инвестиционно сътрудничество между  България и Кувейт"}
{"url": "http://epicenter.bg/article/Fandakova--Shte-proverim-obshtestvenite-porachki--zasyagashti-Stolichna-obshtina/180876/2/0", "text": "Всички конкретни случаи на обществени поръчки, които засягат Столична община ще ги проверим, а когато има конкретни предложения за подобряване на организацията, разбира се съм готова да ги приема. Това каза пред журналисти кметът на София Йорданка Фандъкова, предаде репортер на Агенция „Фокус“ по повод пример, даден от Камарата на архитектите, че за укрепването на училище в с. Панчарево са дадени 4 дни за изготвянето на проекта.   Кметът обясни, че е имала среща с представители на Камарата на архитектите в България в края на миналата седмица и са коментирали активното участие на архитектите в процеса на проектиране, одобряване и утвърждаване.   „Както Камарата, така и Съюзът на архитектите са участвали и са били членове на журито, което одобри проектите, както за втора зона на ул. „Граф Игнатиев“, така и за четвърта зона. Сега, обаче, когато трябва да обясняваме проекта, някак си въпросите са само към мен, а не към проектантите, които са участвали в одобряването на тези проекти“, заяви Фандъкова.   Тя подчерта, че Столична община, Камарата и Съюзът на архитектите имат нужда от още по-активен диалог и съвместна работа. „Готова съм да се съобразя с професионални препоръки. Когато става въпрос за обществени поръчки, възложителят носи пълната отговорност. Ако има случаи, в които за проектиране са дадени 4 дни, това е абсолютно недопустимо и няма как да се случи добър проект. Когато се дадат много повече дни, не винаги проектите са добри, за съжаление, та камо ли какво остава когато са 4 дни“, отбеляза Йорданка Фандъкова.  ", "date": "2019.04.22", "title": "Фандъкова: Ще проверим обществените поръчки, засягащи Столична община"}
{"url": "http://epicenter.bg/article/V-Ruse-zapochva-deloto-za-ubiystvoto-na-Viktoriya-Marinova/180815/3/0", "text": "Разпоредително заседание по делото срещу Северин Красимиров, обвинен за убийството на 30-годишната Виктория Маринова - административен директор на ТВН и водеща на предаване, ще се състои днес в Съдебната палата в Русе. Това съобщиха от пресцентъра на Окръжния съд.  Срещу 21-годишния подсъдим Северин Красимиров са повдигнати три обвинения за извършени тежки умишлени престъпления - изнасилване, блудство и убийство по особено мъчителен начин за жертвата и с особена жестокост. За последното законодателят е предвидил наказание от 15 до 20 години затвор, доживотен затвор или доживотен затвор без замяна.  Обвинението бе внесено в съда на 19 март тази година. Тогава окръжният прокурор на Русе Георги Георгиев обясни, че това е криминално престъпление, извършено по сексуални подбуди, като няма връзка с професионалната дейност на жертвата. Той каза още, че по време на досъдебното производство Северин Красимиров се е признал за виновен.  От пресцентъра на Окръжния съд обясниха, че защитата на обвиняемия е внесла в началото на този месец искане в съда за разглеждане на делото по съкратеното съдебно следствие. Красимиров е признал всички факти и обстоятелства в обвинителния акт. Ако съдът приеме делото да бъде разгледано по този ред, наложената присъда ще бъде намалена с една трета.  Председател на разширения съдебен състав ще бъде съдия Юлиян Стаменов.  Тялото на Виктория Маринова бе открито до крайбрежната алея в Русе на 6 октомври миналата година, а четири дни по-късно в Германия бе арестуван укрилият се там Северин Красимиров. ", "date": "2019.04.22", "title": "В Русе започва делото за убийството на Виктория Маринова"}
{"url": "http://epicenter.bg/article/Bioproizvoditelite-otnovo-izlizat-na-protest/180832/4/0", "text": "Днес отново ще има протест на биопроизводители. От 13 часа пред министерството на земеделието те ще настояват за оставка на министъра на земеделието Румен Порожанов. Мотивите им са липса на политика, стратегия и цели за управление на биосектора, явно пренебрегване и ощетяване на браншовете биологично производство, производство на плодове и зеленчуци и картофи, обявяват от асоциация \"Биопродукти\", които са един от организаторите на протеста заедно с още 12 браншови организации.   Недоволството избухна по повод промени в наредба на министерството, с които се въвежда изключително строг регламент при установяване на замърсяване в биопродукция. В такъв случай ще се отнема сертификатът за цялото стопанство, което няма да може да търгува с биопродукти за срок от поне 6 месеца. Няма други държави в ЕС, които да прилагат такива мерки, без да се направи първо проверка откъде идва замърсяването, виновен ли е операторът, предприел ли е мерки за предотвратяване на случайно попадане на неразрешени вещества в продукцията, коментира председателят на асоциация \"Биопродукти\" Албена Симеонова. Според нея текстовете в наредбата поставят българските биопроизводители в изключително неравностойно положение спрямо всички останали в ЕС.   Порожанов не се притеснява от напрежението. В края на миналата седмица той заяви, че е в постоянни разговори с производителите на плодове и зеленчуци, както и с биопроизводители. По повод недоволството на биопроизводителите от промените в наредбата за контрол на продукцията им, Порожанов заяви, че те се налагат по искане на Европейската комисия. Министърът обаче уточни, че екипът му вече работи и по предложенията на сектора.   Миналата седмица от националния съюз на градинарите изнесоха данни, че от 127 860 дка през 1992 г. площите с плодове през 2016 г. са 37 191 дка. Подобно е положението и при зеленчуците - от 157 091 дка през 2016 г. те са 60 267, т.е. намалението е близо 300%. Това е причината да внасяме изключително много плодове и зеленчуци. Производителите на плодове и зеленчуци твърдят, че държавата подкрепя единствено едрите зърнопроизводители.", "date": "2019.04.22", "title": "Биопроизводителите отново излизат на протест"}
{"url": "http://epicenter.bg/article/Ot-Reygan-do-Zelenski---aktyori--prevarnali-se-v-polititsi/180855/11/0", "text": "    Рейгън, холивудски актьор в продължение на повече от две десетилетия, е първата кинозвезда, която става държавен глава.  Той е избран за губернатор на Калифорния през 1966 г., преди да започне първия от двата мандата като 40-ти американски президент през 1981 г.  Холивудската звезда Арнолд Шварценегер по-късно също направи скок от киното към политиката.  Бодибилдърът и екшън герой е губернатор от Републиканците на Калифорния, най-богатият и най-многолюден американски щат от 2003 до 2011 година.  Във Филипините, филмова звезда Джоузеф Естрада, който играе в около 100 филма, влезе в политиката през 1969 г., ставайки кмет, сенатор и вицепрезидент.  Той бе избран за президент през 1998 г., но през 2001 г. бе изгонен от народен бунт след обвинения в корупция.  В Гватемала Джими Моралес – бивш телевизионен комик без предишен политически опит, който провежда кампании за обещания за борба с корупцията – бе избран за президент през октомври 2015 г.  Освен продуцент и телевизионна личност, Моралес е известен с филма си “Президент в сомбреро” от 2007 г., в който той играе каубой на име Нето, който почти случайно е избран за президент.  Друг популярен актьор от киното и театъра, Салвадор дел Солар, стана министър на културата на Перу през 2016 г., преди да бъде назначен за министър-председател през март 2019 г.    Италианският медиен магнат Силвио Берлускони, известен с това, че пълни телевизионните си програми с почти голи жени, беше италиански премиер три пъти между 1994 и 2011 година.  Въпреки редовните си срещи със закона, човекът, известен като “безсмъртен” заради дълголетието си в политиката, води италианските десни повече от две десетилетия.  През януари 2017 г. американският магнат на недвижими имоти и звездата от риалити шоу Доналд Тръмп, чиито избор изненада света, влезе в Белия дом без никакъв политически, дипломатически или военен опит.  45-ият президент на Съединените щати беше домакин на телевизионното предаване “Чиракът” между 2004 и 2015 година.    В Литва музикантът Витаутас Ландсбергис, който доведе страната си до независимост от Съветския съюз и през 1990 г. е избран за президент.  В Хаити популярният певец от карнавала Мишел Мартели – известен на младежта в страната като “Сладкия Мики” – спечели президентските избори през април 2011 г. с повече от 67% от гласовете.    Двойният олимпийски носител на златен медал през 1968 г. и 1972 г., Пал Шмит стана четвъртият президент на демократичната Унгария през 2010 г. Той беше принуден да подаде оставка две години по-късно, след като беше обвинен в плагиатство в своята докторска дисертация.  Джордж Уеа излезе от бедните квартали на Либерия, за да стане футболист и суперзвезда през 90-те години и беше избран за президент на западноафриканската държава през декември 2017 г.  Единственият африкански играч, спечелил „Златната топка“ на ФИФА, влезе в политиката в края на гражданската война през 1989-2003 г., като спечели първата си политическа длъжност като сенатор през 2014 г.  През август 2018 г. бившият шампион по крикет Имран Хан, обожествен от милиони пакистанци, заради това, че е довел националния отбор по крикет до единствената му победа на Световната купа през 1992 г., стана премиер.  Далеч от избирателния процес, диктаторът на Уганда Иди Амин Дада, който придоби властта през 1971 г. с преврат, е бивш шампион по бокс в тежка категория.  Други съчетават работни места в литературата и политиката, като поетът и лидер на Сенегал Леополд Седар Сенгор, който стана първият президент на републиката след независимостта й през 1960 г., и Вацлав Хавел, който през 1989 г. спечели първите президентски избори в Чехословакия.    ", "date": "2019.04.22", "title": "От Рейгън до Зеленски – актьори, превърнали се в политици"}
{"url": "http://epicenter.bg/article/Lilyana-Stefanova-praznuva-tazi-vecher-70-godini-tvorchestvo-/180840/6/0", "text": "\r\n \r\n Българската поетеса Лиляна Стефанова ще отпразнува 70 години творчество със стихосбирката си „Бях – за да бъда“ на 22 април от 18:00 часа в Литературен клуб „Перото“.  \r\n \r\n   \r\n \r\n   \r\n \r\n   \r\n    ", "date": "2019.04.22", "title": "Лиляна Стефанова празнува тази вечер 70 години творчество!"}
{"url": "http://epicenter.bg/article/Broyat-na-zaginalite-v-Shri-Lanka-se-uvelichi-do-290-dushi/180814/7/0", "text": "Броят на загиналите при вчерашните нападения срещу три църкви и четири хотела в Шри Ланка нарасна на 290, а близо 500 са ранените, съобщиха Франс прес и Ройтерс, като се позовават на местната полиция.  Правителствен източник заяви, че президентът Маитхрипала Сирисена, който се намираше в чужбина, когато бяха извършени атентатите, е свикал за днес среща на Съвета за национална сигурност. В нея ще участва и премиерът Ранил Викремесинге.  Досега нито една от екстремистките групи не е поела отговорност за бомбените атентати.", "date": "2019.04.22", "title": "Броят на загиналите в Шри Ланка се увеличи до 290 души"}
{"url": "http://epicenter.bg/article/Siratsite-na-sportisti-s-medal-za-Balgariya-shte-poluchavat-mesechna-pomosht/180889/8/0", "text": "  С последните поправки в закона, приети през от януари, само децата на медалисти от Олимпийски игри имаха право на паричната помощ, която е получавал починалият родител. Според вносителите е справедливо и сираците на починали медалисти от други състезания да наследяват месечната премия.     Корекциите в закона третират още кандидатстването за получаване на спортен лиценз. Уточнява се, че при повече кандидати за получаване на лиценз по един вид спорт предимство ще има този, който е член на международна спортна организация или е получил права за организиране на спортна дейност.   Източник: Канал 3", "date": "2019.04.22", "title": "Сираците на спортисти с медал за България ще получават месечна помощ"}
{"url": "http://epicenter.bg/article/e/180831/10/101", "text": "Дневно предназначение: Ден, подходящ за обучения, лекции, интернет реклама и обмен на информация. Ще ви се даде възможност да намерите вярното поведение за някого.   Дневната нумерологична карта активира ситуации, в които ще се наложи да обясните своята гледна точка. За да ви спорят делата подходете с търпение и разбиране към другите хора. Момента е подходящ за смяна на жилище и преместване на ново място.  Основна цифрова характеристика – 1, 2, 3, 4, 7, 8, 9. Ден за обмен и помощ на друг човек. Часова характеристика:  Мото: Аз притежавам силата да се справя с всяко предизвикателство в живота си!", "date": "2019.04.22", "title": "Нумерологична прогноза за понеделник, 22.04.2019 г."}
{"url": "http://epicenter.bg/article/Ana-Uintur-razkritikuva-Melaniya-Tramp--Vogue-podkrepya-zheni--chiito-vazgledi-spodelya-i-smyata-za-lideri/180833/10/84", "text": "Мелания Тръмп е свикнала да бъде в ролята на критикуваната и подценяваната. Дори в ежегодната класация на Time за 100-те най-влиятелни личности на 2019 г. попада съпругата на бившия президент Барак Обама, но не и настоящата Първа дама.   Не само това списание и този факт обаче вбесиха Мелания и нейния екип. Наскоро бившият главен редактор на Vogue Ана Уинтур даде интервю за CNN, в коментира редица актуални теми, заговори за Мишел Обама, но пропусна името на госпожа Тръмп.   Докато беше в ролята на Първа дама осем години, съпругата на Барак Обама изгря няколко пъти на корицата на Vogue. Списанието има традиция да представя всяка жена до следващ президент на САЩ, но Мелания Тръмп направи изключение, защото Уинтур, докато още бе начело на Модната Библия, реши така.   Бившият модел от Словения имаше честта да бъде корица на Vogue само веднъж - през 2005 г., когато се омъжи за Доналд Тръмп. Но това всичко бе в сферата на светските новини, а сега Мелания е в съвсем различна роля.   За да й стане съвсем неприятно на госпожа Тръмп, Уинтур коментира, че изданието подкрепя жени, чиито възгледи споделя, които смята за лидерите на днешния ден, за вдъхновение на всички останали. А Мелания явно не е достойна да влезе в това число, пише People. Още в деня на интервюто на Уинтур, говорителката на Първата дама я защити с официално изявление. По думите й, да бъде на корицата на Vogue не е от съществено значение за Мелания, защото тя е била там много преди да заеме сегашната си позиция.   Освен това, в ролята си на Първа дама госпожа Тръмп върши много по-важни дела от това да даде голямо интервю и да заснеме фотосесия. \"Това е просто поредната демонстрация колко предубедена е модната индустрия и колко несигурна и ограничена е госпожа Уинтур. За съжаление, госпожа Тръмп е свикнала с подобно поведение.\", се казва още в изявлението.   Източник: Канал 3", "date": "2019.04.22", "title": "Ана Уинтур разкритикува Мелания Тръмп: Vogue подкрепя жени-лидери, чиито възгледи споделя"}
{"url": "http://epicenter.bg/article/Hari-i-Megan-se-mestyat-v-Afrika-sled-razhdaneto-/180835/10/100", "text": "Британският принц Хари и неговата съпруга Меган Маркъл могат да отидат да живеят в Африка след като на бял свят се появи детето им, чието раждане се очаква в близките седмици. \r\n \r\n Според \"Сънди таймс\", което се позовава на източници от Бъкингамския дворец, обсъждането на идеята било още в ранен стадий. Херцозите на Съсекс ще бъдат натоварени с международна дейност, която ще съчетава благотворителност с представителство на монархията в чужбина. Авторът на инициативата е британският дипломат и специален съветник на принцовете Уилям и Хари по конституционни и международни въпроси Дейвид Манинг.   Окончателното решение за заминаването на кралската съпружеска двойка ще бъде взето не по-рано от 2020 година. За възможни страни за пребиваването на херцозите на Съсекс се споменават Република Южна Африка и Малави.   Източник: Дир.бг", "date": "2019.04.22", "title": "Хари и Меган се местят в Африка след раждането?"}
{"url": "http://epicenter.bg/article/Zapochva-strastnata-sedmitsa-za-pravoslavnite-hristiyani/180459/2/0", "text": " Това са последните седем дни от пречистването преди празника, съпроводено с пост и молитва.   Седмицата започва с тържественото влизане на Иисус Христос в Йерусалим и завършва с неговото възкресение. Всеки ден от тази седмица се нарича велик – Велики понеделник, Велики вторник и така нататък до петък – най-тъжният ден за всички миряни, наречен Разпети. Тя е последната от Великденския пост и на всеки един ден от нея се извършват специални служби от църквата. Според православния календар тази седмица завършва с Великден.    Ето защо последните дни от земния живот на Спасителя се наричат още дни на страданието. Приближавайки се към кулминацията на тази седмица, всеки от дните от понеделник до събота е наречен велик.     Иисус Христос влиза в Йерусалимския храм и го намира пълен с търговци. Божият Син изгонва търговците, защото храмът е дом за молитва, а не място за търговия. В Евангелието се говори за проповедта на Иисус в храма и изреченото над безплодната смоковница – символ на човешката дума, която не позволява молитвата, покаянието и не носи духовни плодове.   Христос проповядва в храма и дава своите последни нравствени наставления. Разказва множество поучителни приказки. Една от най-известните са притчите за десетте мъдри девици, очакващи идването на Господа и притчата за талантите. Христос прави пророчества за съдбата на град Йерусалим.   Спасителят е посетен от покаяла се грешница, която в притеснението си счупва съда с драгоценното миро. Провежда се Тайната вечеря на Божия син с Апостолите, по време на която Той им казва, че един от тях ще Го предаде. Юда излиза и Го предава, а през нощта срещу четвъртък Христос се моли в Гетсиманската градина до идването на предателя и залавянето Му.   Провежда се Тайната вечеря на Божия син с Апостолите, по време на която Той им казва, че един от тях ще Го предаде. Юда излиза и Го предава, а през нощта срещу четвъртък Христос се моли в Гетсиманската градина до идването на предателя и залавянето Му.   Денят на великите страдания на Божия син. Той приема смирено съдбата си да бъде унижаван, обруган, бичуван, бит с плесници, накичен с венец от тръни на главата, нарамен и принуден да носи при изкачването към лобното си място тежкия кръст, на който ще бъде разпънат. Лобното му място е Голгота, където прекарва часове в адски мъки, разпнат на кръст между двама разбойници. В момента на неговата физическа смърт на става слънчево затъмнение, а земята се разтриса.   Денят на оплакването и погребението на Исус Христос от майка му Света Богородица и жени, носещи миро. Гробът му е запечатан и пред него е поставена стража.   Църковната служба започва през нощта. След полунощ свещеникът изнася светлината и призовава вярващите да дойдат и вземат светлина от незалязващата, понеже Христос е възкресъл.    Първите два дни са отредени за разтребване вкъщи, като на рутинната дейност се придава и символично очистващ характер – прави се за здраве.    е последният разрешен от църквата ден за пътуване, на следния пък е добре да се замислим за човешките добродетели и да подготвим душата си за Възкресението. На   не се върши домакинска работа, забранява се пране, чистене, дори и готвене.   На   се става рано призори и се боядисват великденските яйца.    е най-тъжният ден за вярващите. Ходи се на църква и се минава под масата, на която е плащеницата на Спасителя.  Спазва се строга забрана за каквато и да е било домашна работа. Най-ревностните християни прекарват деня в пост и молитва. Народът вярва, че който се весели, ще бъде застигнат от нещастие.   На   се пекат и украсяват обредните великденски хлябове. Това е и последният шанс за украсяване на яйцата за празника.     Пасхалната служба за Великден започва вечерта в съботния ден. В полунощ свещенникът обявява Възкресението на Иисус Христос с думите: „Христос воскресе” и получава отговор: „Во истина воскресе”.", "date": "2019.04.22", "title": "Започва Страстната седмица за православните християни"}
{"url": "http://epicenter.bg/article/Ivo-Hristov--Tezi-izbori-sa-klyuchovi-za-balgarskata-demokratsiya/180820/2/0", "text": "\" \" Това каза Иво Христов, бивш началник на президентския кабинет, в сутрешния блок на БТВ. Той е кандидат за евродепутат от БСП, под №4 в листата на социалистите. Корнелия Нинова предложила на бившия шеф на кабинета на президента Иво Христов да се кандидатира за евродепутат в листата на левицата още през декември миналата година. \"Не съм се споглеждал с Нинова, защото тя стоеше зад мен на Консултативния съвет. Ние имаме едно споделено убеждение - че тези избори са ключови за българската демокрация. Моята кауза е промяната на България\", допълни Христов.   \"През последните години се внушава, че всяко действие извън сформираното от властта е едва ли не криминално. И сега се споглеждам с вас, това означава ли, че сме уговорили интервюто\", коментира бившият вече шеф на президентския кабинет.    Той е изключително трудоспособен човек, много е старателен. Никога не се явява на среща, без да е подготвен в детайли, и е изявен патриот.  , опровергава слуховете за разрив с държавния глава Христов.   Помолен да коментира и друго изказване на Борисов, в което той определи листата на левицата като \"шпионин, Държавна сигурност, шпионин, Държавна сигурност...\", Иво Христов посочи:  \"   Според него тези избори са решаващи за българската политическа ситуация, защото те са ключ към по-нататъшния й развой.  „  ГЕРБ владее цялата администрация, местната власт, националната и изпълнителна власт, има някакво, макар и разклатено мнозинство в парламента, владее службите, до голяма степен медиите, правораздаването, влияе на прокуратурата. При това положение есента на местните избори може вече и да не избираме“, допълни Христов.   “, той коментира:   Той припомни и думите на Борисов, че в листата на БСП няма хора, които да разбират от Европа. „Всеки българин, дори и последният български старец, забравен в някое обезлюдяло село в Балкана, е също толкова европеец, колкото всички останали европейци и цялата брюкселска администрация“, каза още той.  . Всеки българин, е също толкова европеец по документи и култура, колкото и всички други европейци\", каза Христов.   .   Коментира и призивите за разсекретяване на стенограмите от КСНС, на които Радев не откликва, като посочи, че не президентът, а някои от другите участници имало за какво да се притесняват. Даде заявка, че  \"  така Христов отговори на въпрос за това, че се намира дори преди председателя на ПЕС Сергей Станишев в листата за евроизборите. Листата се утвърждава от НС на партията, аз дори не гласувам, уточни кандидатът за евродепутат от БСП.    уточни, че когато приключи един период, историците дават определение за автокрация. „ , коментира кандидатът за евродепутат. Той допълни, че бюджетът също се променя по волята на премиера, в нарушение на Закона за държавния бюджет, строеж се спира пак по негова воля, при положение, че има компетентни органи. Когато трябва да се реши нещо -    По повод думите на премиера за военен преврат Христов попита:  категоричен е Христов.   „Има различни настроения в партията. Партията е много демократична и дава път на гражданската квота в БСП“, подчерта Иво Христов.   „Няма еталон за европейско мислене и поведение. Европа е такава, каквато ние я създаваме със своите различия. Не виждам да има болезнено противопоставяне, а по-скоро позитивна критика“, коментира още Христов.   По отношение на топлата връзка между президетството и БСП, Христов каза, че той е политик и може да общува с всички. , даде оценка той.   На въпрос дали той пише речите на президента, Иво Христов призна с усмивка, че има участие, но не изцяло. Последната дума винаги е на президента. В цял свят има речеписци на президентите, но последно той ги оценяваше. Грижата за речите не е само моя, а и на други хора\", каза още Иво Христов. „  категоричен бе Иво Христов.    Моята кауза е за промяната за България. Не изключвам да е имало течове на информация към премиера за предложението да вляза в листата на БСП за евродепутати. Аз не се чувствах подготвен да бъда началник на президентския кабинет. Предполагам, че и на вас (Антон Хекимян – б. ред.) не ви е било лесно да станете водещ.     С Румен Радев общувахме постоянно. Ние заедно сме извървели този път за 2,5 години.    \"Един летец-изтребител не се нуждае от алтер его или сив кардинал\", посочи  Христов и призна, че партиите упражнявали натиск върху \"Дондуков\" 2. За Нинова посочи, че не общувала често с държавния глава извън КСНС. А за останалите: \"Всички партии опитват да упражняват натиск. Едни чрез жълтата преса изкарват бащата на президента автохулиган, сина му побойник и т.н. После не се съобщват резултатите...\"  За Истанбулската конвенция Христов подчерта, че е против, но с мотива   ", "date": "2019.04.22", "title": "Иво Христов: Пълзящ военен преврат? Това е параноично! Президентът няма власт над армията"}
{"url": "http://epicenter.bg/article/Angel-Dzhambazki---Ishias-politikata--na-Bryuksel-sazdava-antievropeyskite-nastroeniya/180822/2/0", "text": "„Непрозрачна политика, в която неизбран от никого човек като Юнкер, като Тиберманс, като Аврамополус взимат решения, които ние с вас ще плащаме”. Така Ангел Джамбазки определи основната причина за антиевропейските настроения като ги обобщи с думите „ишиас политика”. Водачът на листата на ВМРО за европейските избори гостува в сутрешния блок на БНТ.  „В листата хората от ВМРО са трима-четирима, останалите са доказали се в българското общество граждани, професионалисти и родолюбци.” Така водачът на листата на ВМРО описа кандидатите на партията и потвърди, че целта им е да спечелят 2 от 17-те места, които България ще заема в европарламента.   Според Джамбазки явяването в коалиция с НФСБ и Атака би било по-логично, но щом няма постижимо споразумение между другите две политически сили, е по-добре всяка от партиите да се яви отделно.   Относно конкуренцията за гласовете на „родолюбците”, той заяви: „Тези организации („Воля”, Възраждане - б.р.) имат съвсем различен профил” и определи като „турски родолюбци” част от тях, добавяйки, че вторият в листата на коалицията около „Воля” - Орхан Исмаилов, е „подозиран силно за връзки с турското общество и служби за сигурност”.   За Джамбазки ново споразумение за пакет „Мобилност” е един от основните приоритети на българските евродепутати в състава на следващия Европейски парламент. Сред другите изброени от него приоритети са България да не се присъединява към Глобалния пакт за миграция на ООН, „нулева миграция”, охраната на външните граници на Европейския съюз и „недопускане на промени в българските традиции”.  \r\n Целта на ВМРО е да спечели две места от 17-те Ангел Джамбазки: „Ишиас политиката” на Брюксел създава антиевропейските настроения  Ново споразумение за пакет „Мобилност” е един от основните приоритети на българските евродепутати в състава на следващия Европейски парламент.  „Непрозрачна политика, в която неизбран от никого човек като Юнкер, като Тиберманс, като Аврамополус взимат решения, които ние с вас ще плащаме”. Така Ангел Джамбазки определи основната причина за антиевропейските настроения като ги обобщи с думите „ишиас политика”. Водачът на листата на ВМРО за европейските избори гостува в сутрешния блок на БНТ.  „В листата хората от ВМРО са трима-четирима, останалите са доказали се в българското общество граждани, професионалисти и родолюбци.” Така водачът на листата на ВМРО описа кандидатите на партията и потвърди, че целта им е да спечелят 2 от 17-те места, които България ще заема в европарламента.  Според Джамбазки явяването в коалиция с НФСБ и Атака би било по-логично, но щом няма постижимо споразумение между другите две политически сили, е по-добре всяка от партиите да се яви отделно.  Относно конкуренцията за гласовете на „родолюбците”, той заяви: „Тези организации („Воля”, Възраждане - б.р.) имат съвсем различен профил” и определи като „турски родолюбци” част от тях, добавяйки, че вторият в листата на коалицията около „Воля” - Орхан Исмаилов, е „подозиран силно за връзки с турското общество и служби за сигурност”.  За Джамбазки ново споразумение за пакет „Мобилност” е един от основните приоритети на българските евродепутати в състава на следващия Европейски парламент. Сред другите изброени от него приоритети са България да не се присъединява към Глобалния пакт за миграция на ООН, „нулева миграция”, охраната на външните граници на Европейския съюз и „недопускане на промени в българските традиции”.  \r\n", "date": "2019.04.22", "title": "Ангел Джамбазки: „Ишиас политиката” на Брюксел създава антиевропейските настроения"}
{"url": "http://epicenter.bg/article/Vasil-Tonchev--Ochertava-seriozen-dvuboy-na-varha-mezhdu-BSP-i-GERB/180826/2/0", "text": "Остра предизборна кампания с двубои по върха ще се наблюдават през следващия един месец. Това каза в сутрешния блок „Добро утро, България“ на Радио „Фокус“ социологът Васил Тончев.   По думите му неизвестността на победителя между двамата основни опоненти предполага по-рязък тон и от двете страни. Ако ГЕРБ вижда кампанията за евровот като успешно продължение на европредседателството, то БСП залагат на необходимостта от промяна, обясни той.    „ БСП е на път да обърне тенденцията. Ако се върнем няколко години назад, до януари месец сред твърдо решилите да гласуват левицата водеше с 1 %. Март месец ГЕРБ водеха с 3%. В момента данните, които излизат показват някъде около процент-два в полза на социалистите. Очевидно БСП успя да пречупи тенденцията в своя полза на базата на говоренето си и предизборната си платформа. Малко над 2 милиона, около 2 милиона и 100 хиляди избиратели ще се отзоват на изборите за ЕП, според техните заявления в анкетите, които правим. Очаква се и резултат от малко над 30% за двете водещи политически сили, така че се очертава сериозен двубой на върха“, каза той.    Васил Тончев коментира още, че на 26   европейската тематика няма да убегне на избирателя, като тя също ще бъде важен фактор за крайния избор. Характерът на изборите, без значение от съпътстващите вота теми, винаги са надделявали, каза още той.  ", "date": "2019.04.22", "title": "Васил Тончев: Очертава сериозен двубой на върха между БСП и ГЕРБ"}
{"url": "http://epicenter.bg/article/V-Sozopol-izbirat-i-d--kmet-na-myastoto-na-otstraneniya-Panayot-Reyzi/180827/2/0", "text": "След отстраняването на Панайот Рейзи, Общинският съвет в Созопол се събира, за да избере нов кмет.   Като основна точка на заседанието на местния парламент е записано назначаването на изпълняващ длъжността кмет на Созопол, предаде  .   Самият Рейзи беше окончателно отстранен от поста преди 2 седмици след решение на Апелативния специализиран съд. Освен него освободена от длъжност беше и главният счетоводител на общината Златка Мусева.   Двамата са обвиняеми от март за присвояване на средства в особено големи размери, затова, че не са спазвали договори по ремонтни дейности на територията на община Созопол.   Преди това Панайот Рейзи подаде оставка от ГЕРБ, но прецени, че няма да се откаже от мандата си като кмет на Созопол.", "date": "2019.04.22", "title": "В Созопол избират и.д. кмет на мястото на отстранения Панайот Рейзи"}
{"url": "http://epicenter.bg/article/V-MO-otvaryat-ofertite-za-dostavka-na-novi-korabi-za-voennomorskite-ni-sili/180828/2/0", "text": "В Министерството на отбраната ще бъдат отворени офертите за доставка на нови кораби за военноморските ни сили.   Германската “Люрсен“, италианската “Фикантиери“ и българската „Делфин\" са подали документи за конкурса на стойност 984 млн. лева, съобщи БНР.    Кандидатите са значително по-малко от очакваните към 7 фирми. Въпреки, че и министерството удължи срока за кандидатстване.    След отваряне на офертите комисия, съставена от представители на министерствата и службите, ще изготви доклад с оценка и класиране, който трябва да мине и през МС за одобряване.    Пред „Хоризонт“ преди дни командирът на Военноморските сили контраадмирал Митко Петев каза, че празникът на ВМС- 12 август би била добра дата да има договор за новите кораби. Това е второто отваряне на оферти в рамките на обявената от правителството програма за нова техника за армията на стойност близо 4 милиарда лева.    Правителството вече преговаря за нови изтребители Ф-16. Още не е ясно каква нова техника иска страната ни за сухопътните войски.", "date": "2019.04.22", "title": "В МО отварят офертите за доставка на нови кораби за военноморските ни сили"}
{"url": "http://epicenter.bg/article/Prof--Vladimir-Chukov--Navlizame-v-nov-etap-na-radikalizatsiya--obekt-na-koyato-sa-religioznite-simvoli/180829/2/0", "text": "Навлизаме в нов етап на радикализация, обект на която са религиозните символи. Това каза за сутрешния блок „Добро утро, България“ на Радио „Фокус“ арабистът проф. Владимир Чуков.   Въпреки поредното трето уверение за превземане на последния бастион на „Ислямска държава“, вчера официално групировката е поела отговорността за терористичен акт в Риад, обясни той и добави, че сме далеч от момента, в който идеологията на ИД ще бъде победена. Множество са факторите, които влияят за появата на радикализъм в иначе спокойната азиатска държава през последните десет години- Шри Ланка, каза арабистът.    „ Някои от световните експерти директно обясняват това, което се случва спрямо християнските религиозни символи с онова, което ние видяхме в Нова Зеландия. Дори, ако си спомняте, в един от предизборните митинги на държавен глава на наша съседна държава от президент беше изречена фразата „Те ще си платят“. Нещо, което според мен е недопустимо в контекста на тези кървища, които видяхме в двете джамии в Нова Зеландия. Така че, наистина нещата не трябва да се подценяват. Този, който ги подценява, според мен бърка“, каза той.    Владимир Чуков обясни, че най-вероятно зад случилото се в Шри Ланка стоят завърнали се джихадисти от Сирия. Според декларация на сирийските кюрди в техните затвори се намират около 6 000 джихадисти, от 50 държави. На територията на нашия континент има 54 такива страни, добави арабистът.    Проф. Чуков каза още, че не се дава точен списък на нациите, излъчили радикализирани лица, които са в кюрдските затвори, но трябва да се мисли в тази посока.    Терорът от Коломбо може да се разглежда и като отговор на атаките от Нова Зеландия, заяви Чуков. По думите му нападенията в Шри Ланка биха могли да се наредят сред най-кървавите такива, след периода на Втората световна война.   Взривовете в църковни храмове и хотели говори за различен почерк на нападателите, обясни арабистът. „Спомняте си, че преди години се търсеше масовият ефект – максимален брой хора да бъдат убити, но в същото време в комбинация с атака на религиозни символи – това вече носи нещо специфично дори по отношение на Шри Ланка. Отделно трябва да кажем, че е атакувана и официална институция – загинали са трима полицаи и то, забележете, че камикадзе е бил човекът, който е атакувал сградата, в която са били тримата полицаи. Имаме съчетаване на 3 стила, които до този момент бяха реално видими отделни атаки, отделни терористични актове в миналото и в отделни държави“, каза той.    Проф. Владимир Чуков коментира още, че въпреки игнорирането на напрежението между радикалните групировки по света, терористичните събития трябва да се обвържат с тях, които се оказват и печеливши след подобни нападения. На фона на уверенията, че тероризмът е победен, можем да станем свидетели и на последващи случаи на саморадикализация, смята арабистът.", "date": "2019.04.22", "title": "Проф. Владимир Чуков: Навлизаме в нов етап на радикализация, обект на която са религиозните символи"}
{"url": "http://epicenter.bg/article/Iliyana-Yotova-organizira-diskusiya--Tema--Evropa--sas-studenti-ot-NBU/180830/2/0", "text": "Студентска лаборатория „Тема: Европа“ организира вицепрезидентът Илияна Йотова със студенти от Нов български университет. Дискусията ще се проведе от 13 часа в зала 310 (1-ви корпус, 3 етаж). Това съобщиха от прессекретариата на държавния глава.   Целта на разговора е да се чуят позициите на младите хора за развитието на европейския проект и ролята на България в него. Първата Студентска лаборатория по европейска тема вицепрезидентът организира през юни 2018 г. със студенти от софийски университети. Тя бе посветена на равносметката на първото Българско председателство на Съвета на Европейския съюз.", "date": "2019.04.22", "title": "Илияна Йотова организира дискусия „Тема: Европа“ със студенти от НБУ"}
{"url": "http://epicenter.bg/article/Misiyata-ni-v-Delhi-ustanovi-kontakt-s-12-balgarski-grazhdani-v-Shri-Lanka/180836/2/0", "text": "По последна информация на посолството ни в Индия министерството на външните работи в Шри Ланка официално е оповестило идентифицираните чуждестранни граждани, жертви на атентатите от 21 април, и сред тях няма български граждани.   Сред загиналите чужденци са граждани на Индия, Португалия, Турция, Великобритания, САЩ. По последни данни на властите в Шри Ланка 290 души са загинали при атентатите, а 500 са ранени. Това съобщиха от пресцентъра на Министерството на външните работи.   Мисията ни в Делхи е установила контакт с общо 12 български граждани на територията на Шри Ланка, които са добре. Шестима от тях се намират в един от пострадалите хотели при атентатите в Коломбо, но не са били засегнати. Другите шестима български граждани са в различни градове, извън Коломбо, и са посъветвани да изчакат пълното успокояване на ситуацията преди да пътуват.   С посолството ни в Индия са се свързали и близки на български гражданин, който е на почивка в Шри Ланка заедно с още петима свои приятели. Мисията ни в Делхи е в процес на установяване на неговото местонахождение.   Българското посолство в Делхи е в постоянен контакт по линия на местното консулско сътрудничество с посолствата на страните от ЕС в индийската столица, където се подава актуална информация от Коломбо. Посолството ни е в постоянен контакт и с хотели, и с болниците в Коломбо, където са настанени пострадали при атентатите.   Българските граждани са съветвани да поддържат връзка с посолството в Делхи, с близките си и да изчакат ситуацията в Шри Ланка да се нормализира. Тя постепенно се успокоява. Въведеният вчера полицейски час в столицата на Шри Ланка вече е отменен.   Препоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявяват предпазливост, ако са в близост до големи събирания на хора, протести или демонстрации.    ", "date": "2019.04.22", "title": "МВнР: Мисията ни в Делхи установи контакт с 12 български граждани в Шри Ланка"}
{"url": "http://epicenter.bg/article/Slabakov--Bih-otishal-v-Evroparlamenta--za-da-zapalya-edna-s-moya-priyatel-Zhan-Klod/180839/2/0", "text": "\"  Трябва някой да отиде в Европейския парламент и да им се казва, че когато един закон е антиевропейски, като този на Макрон, не трябва да се гледа изобщо в комисиите, а не да занимаваме целия свят с глупости.\" Това заяви в студиото на \"Здравей, България\" в ефира на Нова телевизия режисьорът и кандидат за евродепутат от листата на ВМРО Андрей Слабаков. С тези думи той обясни защо се е кандидатирал за Европейския парламент. По думите му приличен резултат би бил, ако всички 17 имена от листата на ВМРО влязат в Европейския парламент.   „Краси   ме покани и аз реших, че може би има смисъл да се опитам нещо да направя. Мислим в една и съща посока и затова се съгласих”, добави режисьорът. \"Съгласих се да вляза в листата, защото мислим в една и съща посока, а и самата листа е готина, има достатъчно разумни хора в нея\", обясни още той и категорично отхвърли възможността да бъде употребен. Той добави също така, че родители, които не водят децата си на училище, трябва да бъдат пращани в затвора, а безотговорността им третирана като престъпление. „Аз се изказвам крайно, защото имам познати образовани и свестни цигани и не искам някаква група хора да им петни целия етнос“, отсече Слабаков. „Обещавам да ходя на работа, за разлика от някои от сегашния парламент като Бареков и другите двама национални предатели, които не отидоха да гласуват „Макрон”, и няма да допусна да се гласуват закони, които са антибългарски”, каза още Слабаков.  Като радетел на пушенето на обществени места той обеща да се бори за това и в Европарламента. „Нямам условие да говоря нещо, което някой ми казва. Ще говоря каквото си мисля. Ще пуша, където си искам. Трябва да се пуши навсякъде“, отсече Слабаков. И добави, че можело да изпуши една цигара в компанията на Жан-Клод Юнкер. Даже мислел да дойде телевизията с две различни обувки, но се отказал.  \"Ще си пуша навсякъде, и в Европарламента. Даже бих запалил една с моя приятел Жан-Клод\", повтори той. И даде израз на възмущението си с думите: \"Аман от педерасти, рецидивисти, цигани и непушачи! Да ми се обяснява колко е вредно да се пуши, а да ти продават цигари на ъгъла и да взимаш огромни пари от акцизи е крайно несериозно.\"   Смятам, че листата на ВМРО е готина, защото има достатъчно разумни хора. Аз не съм краен – изключително разумен съм, не съм предлагал думите \"мама\" и \"тате\" да бъдат заменени с \"родител 1\" и \"родител 2\", добави Слабаков. Попитан дали харесва сегашното управление на България, Слабаков каза, че има какво да се желае. А дали трябва да напуснем ЕС, отговорът беше, че всеки закон, който е против България, означавал, че е против Европейския съюз.  \"Не мога да разбера как нашите евродепутати се делят на някакви семейства?! Има едно семейство – българското, на всички други семейства – сбогом, не ме интересува дали са леви, десни или централни\", каза Слабаков, коментирайки разделението в Европейския парламент и че там има политически семейства, тъй като няма как да има единни партии, защото влизат депутати от различни държави. \"Обещавам да ходя на работа, за разлика от някои като Бареков и няма да допусна да се гласуват закони, които са антибългарски\", каза Слабаков. И обясни, че обещава да гласува против всеки закон, който е антибългарски, защото това ще рече, че той е и антиевропейски. „Нали сме едно семейство?“, риторично попита Слабаков. „Те много искат да направят федерация, за да може двете държавици Германия и Франция да управляват всички останали и да им се слугува“, каза още режисьорът.  \"Господин Слабаков е наистина от доста време на нашата позиция, особено по отношение на циганския проблем. И искам да кажа, че той е на 4-то място в листата, а не на 5-о, така че мястото не е неизбираемо\", включи се в разговора другият кандидат за евродепутат от ВМРО Александър Сиди и допълни, че ВМРО има шансове за двама или трима депутати за Европарламента.  \"Листата на БСП е любопитна, защото когато гласуваш за БСП, ти гласуваш за ПЕС, които заявиха, че ще работят за повече мигранти и в подкрепа на Истанбулската конвенция. Лицемерно и жалко е поведението на БСП в българския политически живот, защото твърдиш, че си против тях, но в същото време техните евродепутати, влизайки в Европейския парламент, ще бъдат част от ПЕС. Така че не може да си опозиция на собствения си лидер, на лидера на ПЕС\", заключи Александър Сиди.  ", "date": "2019.04.22", "title": "Слабаков: Отегчих се! Не аз предлагам \"мама\" и \"тате\" да се заменят  с \"родител 1\" и \"родител 2\"!"}
{"url": "http://epicenter.bg/article/-Sharena-velikdenska-sedmitsa--zapochna-v-Krumovgrad/180841/2/0", "text": "„ Шарена великденска седмица“ започна в Крумовград. Проявите са  организирани от общината. Деца и възрастни ще боядисват и рисуват яйца, ще редят изложби, ще проведат благотворителни инициативи.   Начало бе дадено вчера. На Цветница, живите цветя на Крумовград – деца от детските градини позираха за снимка с кмета на общината Себихан Мехмед и поведоха пъстроцветното шествие на участниците в празника.   Кметът на общината откри тържеството и пожела на всички християни „да съхранят вярата в чудото на Възкресението, добротата и разбирателството, а във всеки дом да цари мир и благоденствие”.   Бурно аплодирани от много родители и гости, на сцената в градския парк пяха и танцуваха децата от детските градини, от групите към ЦПЛР-ОДК, СУ „В.Левски“, ПГ по транспорт, както и самодейци от ФА „Изворче“ , д-во „Тракия“, от местните вокални групи „Млади сърца“ и „Демет“, от танцовите клубове „Ритмика“ и „Жарава“ от Крумовград, и „Детелини“ от с.Аврен.   Гости на празника бяха танцьорите от ансамбъл „Южняци“ към НЧ „Пейо Яворов 1982“ гр. Хасково с худ.р-л Васко Димов, съобщиха от общината.   Великденски кът с неизменните празнични символи – яйце и заек радва малки и големи в Крумовград.", "date": "2019.04.22", "title": "„Шарена великденска седмица“ започна в Крумовград"}
{"url": "http://epicenter.bg/article/Evelina-Slavkova--Trend--Ima-eroziya-pri-GERB-/180843/2/0", "text": "БСП изпреварва ГЕРБ, сочат нагласите преди европейските избори според последното проучване на агенция ”Тренд”. Така през април ГЕРБ губи 3% в сравнение с март, докато БСП успява да задържи и дори да увеличи своята подкрепа. Твърдо на трета позиция остава ДПС с близо 13 на сто.  \"Можем да говорим по-скоро за ерозия при ГЕРБ, отколкото за вдигане при БСП - те запазват своите позиции. Темата с апартаментите даде своето отражение върху електоралните нагласи\", коментира социологът Евелина Славкова в \"България сутрин\".  По думите ѝ е много трудно да се каже коя партия ще вземе превес, тъй като не е ясно колко души ще гласуват. Според нея, ако ги е нямало подадените оставки и управляващите не са реагирали по никакъв начин, разликата между ГЕРБ и БСП е щяла да бъде още по-голяма.  Славкова посочи, че все пак социологическите проучвания са моментна снимка на това, което се случва и месецът, който остава до евровота, е дълъг срок в политически аспект.  Според проучването на \"Тренд\" 30% от българите не знаят за кого и дали ще гласуват.  \"Това са хора, които по-скоро не гласуват на всички избори, а когато нещо ги привлича. Част от тях се мобилизират, когато има нова политическа сила, в случая ние нямаме. Тук се крие и т.нар. протестен вот\", обясни Славкова.  По думите ѝ евроизборите са един вид вот на доверие или недоверие към правителството.", "date": "2019.04.22", "title": "Евелина Славкова, Тренд: Има ерозия при ГЕРБ "}
{"url": "http://epicenter.bg/article/Vizhte-preskonferentsiyata-na-Elana-Yoncheva---NA-ZhIVO-/180842/2/0", "text": "\"   Това каза водачът на листата за евроизборите на БСП Елена Йончева, на специална пресконференция от централата на партията.   \"  С наличните документи можем да докажем, че това, което е казал г-н Банов се е случило, а самият запис е оригинален\", заяви Йончева.   \"Според нас документите, които ще ви предоставим, са напълно достатъчни, за да се докаже, че това, което Боил Банов е казал в записа, наистина се е случило\", каза от своя страна депутатът от БСП Пенчо Минков.   . Имаме изключително много доводи в тези документи, с които доказваме неуредиците. Този анализ ще го предоставим и на прокуратурата, като внесем нашата жалба\", добави той. „Проверих записа, направен е на 21.03.2016 г. и неговата продължителност и съдържание отговарят напълно на копието на електронния запис, който предоставихме на специализираната прокуратура.   заяви на пресконференцията Йончева.    \"  Аз няма да издам моя източник.   категорична беше Елена Йончева. БСП обжалват постановлението, с което спецпрокуратурата отказа да образува досъдебно производство по сигналите срещу министъра на културата Боил Банов за строежа на Ларгото.  Проверката, която започна заради сигнал от БСП, не е установила нарушения, съобщиха тогава от прокуратурата. В постановлението се посочваше, че Йончева е получила записа на диск, който унищожила и така от държавното обвинение се наложило да работят с копие, чиято автентичност не може да се докаже.   Йончева припомни как се разви както аферата \"Ало, Ваньо\", така и други случай с изтичане на скандални записи. Като нашумелия преди години \"Ало, Ваньо\". \"Знаете, министър-председателят поиска да бъде спряна проверка на Митниците. Същата съдба готвят на аферата \"Ало, Банов съм\". Надявам се да не им позволим това да се случи\", каза Елена Йончева. Във връзка със свидетеля по \"Ало, Банов съм\", Йончева коментира: \"Дали той ще свидетелства, е негова решение, факт е, че се страхува да го направи. В България няма създадени условия, които да гарантират безопасността на хора, които свидетелстват за корупционни практики. Аз няма да издам своя източник и това ми позволява както етичния кодекс на българските медии, подписан на 24 март 2015 г., така и предварителното споразумение на ЕК от 12 март тази година. Става дума за предварителна директива за защита на източника на информация. Все още не е влязла в сила и това може би ще гарантира здравето и живота на източника\".   На 30 януари Елена Йончева изнесе записи, чрез които се твърди, че настоящият министър Боил Банов, в качеството си на заместник-министър на културата през 2016 г., е съдействал за опрощаването на около 700 000 лева неустойка на строителна фирма, работила на втори и трети етап на античния културен комплекс „Сердика“, намиращ се в центъра на столицата. Фирмата е дължала неустойката заради закъснение.   Според Йончева аферата е пример за това как функционира българската държава. Боил Банов се защити, като нарече записът \"евтин компромат\".  ", "date": "2019.04.22", "title": "Йончева даде на спецпрокуратурата оригинален запис на “Ало, Банов”: Този път няма да се измъкнат!"}
{"url": "http://epicenter.bg/article/Rumen-Radev-shte-poseti-obshtina-Tundzha/180844/2/0", "text": "Президентът Румен Радев ще посети Тунджа по повод празника на общината. Това съобщиха от прессекретариата на държавния глава.   Радев ще бъде посрещнат в 10.00 часа пред сградата на Община Тунджа, след което ще проведе среща с кмета Георги Георгиев и с представители на общинското ръководство. От 10.30 часа на площада пред Общината президентът Радев ще участва в тържествената програма, посветена на празника на Тунджа. От 12.00 часа в село Тенево Румен Радев ще бъде гост на празника на художествената самодейност. ", "date": "2019.04.22", "title": "Румен Радев ще посети община Тунджа"}
{"url": "http://epicenter.bg/article/V-Sozopol-si-izbraha-nov-kmet/180848/2/0", "text": "На извънредно заседание днес Общинският съвет на Созопол избра нов кмет на морската община. Това е Катя Стоянова. Тя ще изпълнява временно длъжността до завръщането на титуляра.   Катя Стоянова беше избрана от общинския съвет в града със 12 гласа „За” и 5 - „Въздържал се”. Рокадата се наложи заради отстраняването от поста на Панайот Рейзи по искане на покуратурата. Специализираният съд отстрани кмета Панайот Рейзи и главният счетоводител на общината заради разследване за присвояване в особено големи размери - близо 2 млн. лева. Според обвинението парите са отклонявани по договори за строително-ремонтни дейности на територията на Община Созопол.  Още преди гласуването стана ясно, че БСП и земеделците няма да подкрепят гласуването. Мотивите им бяха, че от 20 години Катя Стоянова е в най-близкото обкръжение на Рейзи, а от 12 години е зам.-кмет на общината.  Временната кметица отказа да коментира разследването срещу досегашния кмет. Стоянова уточни, че Община Созопол работи нормално, а екипът ѝ е предоставил всички документи, които прокуратурата е поискала до момента.  ", "date": "2019.04.22", "title": "В Созопол си избраха нов кмет"}
{"url": "http://epicenter.bg/article/Borisov-svika-izvanredna-sreshta-sas-sindikati-i-rabotodateli-za-tsenata-na-toka-/180854/2/0", "text": "Премиерът Бойко Борисов свика извънредна среща със синдикати и работодатели в Министерски съвет, за да обсъдят темата за новото повишавате на цените на тока за бизнеса от началото на април.  На срещата присъства и енергийният министър Теменужка Петкова. Въпреки че в момента цените са се укротили на държавната борса, това все още е проблем. От бизнеса са сигнализирали, че след като от 1 юни отпадна таксата за износ на електроенергия, цената на тока може да се повиши с 10 лв за бизнеса, а на практика това означава, че ще се повишат цените на стоките и услугите.  Председателят на енергийната комисия в парламента Валентин Николов обясни пред камерата на БНТ, че действително проблемът съществува, но ще бъдат направени всички възможни мерки, за да не се стигне до там. От НС в момента разглеждат за второ четене Законопроект за промяна на Закона за енергетиката, като ще извадят на свободния пазар и малките възобновяеми енергийни източници, така че да има повече ток и да не се стигне до увеличение.  От бизнеса са настояли също така, след като отпада таксата за износ да отпадне и таксата за внос, за да може и българските компании да купуват по-евтина електроенергия.  От синдикатите уведомиха, че основното нещо, заради което днес са присъствали, е тежкото състояние на ТЕЦ \"Марица 2\". Дружеството е заплашено от фалит. Получили са уверение, че до Великден ЕК ще успее да вземе решение и по този казус. Като България се надява Брюксел да се съгласи да бъде подпомогната централата чрез увеличение на нейния капитал.", "date": "2019.04.22", "title": "Борисов свика извънредна среща със синдикати и работодатели за цената на тока "}
{"url": "http://epicenter.bg/article/Mihail-Konstantinov/180818/2/0", "text": "\"Гласовете се броят в секциите. Нашата фирма ще ги обработва. Има го и момента на проверка, протоколите се обработват един път в районните избирателни комисии и втори път в ЦИК. Гласовете ще се броят в изчислителни центрове в РИК и в един доста по-голям в ЦИК\", заяви по Канал 3 проф. Михаил Константинов, директор на \"Информационно обслужване\", която бе избрана да извършва копютърната обработка на европейските избори.  Относно старата тема за \"мъртви души\" Константинов уточни, че е по-добре да бъдат наричани \"избиратели фантоми\" и поясни, че това са българи, които са в чужбина.  И даде малко числа относно общия брой на избирателите.  \"На планетата Земя има 8,4 милиона български граждани. Това са данните на ГРАО. Това е документално. От тези 8,4 млн. – малко под 7 млн. са на територията на България. От тези 7 млн. българи на територията на страната, избирателите са 5,75 млн. В чужбина са още 1 млн. Всичко друго са митове и легенди. Преди 30 г. почти всички българи бяха в България. И бяхме 9 млн. Следователно сме загубили 600 хил\", каза Константинов.  \"Ако някой си мисли, че аз съм фалшификаторът на изборите, аз не мога да го разубедя. Но който е запознат, знае, че това няма как да стане. Защото в изборния процес участват 85 хил. души. Как си представяте всички да излъжат\", попита риторично Константинов.  \"Вижте, 15% вярват, че Земята е плоска. Когато човек твърдо вярва в някоя лъжа, трудно може да ги разубедим. Това, което трябва да ги стресне – 5 или 7 души от различни политически сили, могат ли да се наговорят. Принципно да, но едва ли. От 1991 г. са избрани 2200 депутати и евродепутати. И има само един касиран депутат\", изтъкна Констанитинов.  Професорът коментира темата защо ще бъдат по-малко избирателните секции в страните извън Европа.  \"Общо малко над 100 секции ще бъдат разкрити извън Европа, от които ще гласуват 30-40 хил. души. Може би 5 000 ще гласуват в Турция. Но вижте на европейски избори се гласува на европейска територия. А такава са държавите от ЕС и посолствата и консулствата им\", обясни Константинов.  Той уточни, че от 2160 мандата в изборите за последните почти 30 години само 15 мандата са дошли от гласовете в чужбина и всички са били спечелени от ДПС.  \"Гласовете на българите в чужбина нямат никакво влияние върху изборите. Е, 15 мандата от 2000. Но за евроизборите значението е нулево. Гласуване в чужбина трябва да има, но то няма значение\", заяви Михаил Константинов.", "date": "2019.04.22", "title": "Проф. Михаил Константинов: Българите в чужбина нямат никакво влияние върху изборите"}
{"url": "http://epicenter.bg/article/Atanas-Atanasov--Naprezhenieto-v-balgarskoto-obshtestvo-se-predizvikva-ot-tezi--koito-upravlyavat-/180819/2/0", "text": "\"Моделът \"Борисов\" представялява обезсилване на институциите, премиерът е този, който контролира всички институции.\" Това каза ген. Атанас Атанасов от \"Демократична България\" в сутрешния блок на БТВ.  \"Наближат ли избори това се усеща в реториката на Борисов. Обръзът на жертвата - Борисов толкова много се грижи за хората и идват едни хора, които искат да го смъкнат от власт. Има много напрежение в българското общество и основният проблем идва от тези, които управляват държавата. Аз живея в апартамет от 98 квадрата заедно с терасата и имам 100 хил. евро кредит от банка. Проблемът не е в това кой какво собственост има, проблемът е, че няма институции, които да проверяват това\", допълни Атанасов.", "date": "2019.04.22", "title": "Атанас Атанасов: Напрежението в българското общество се предизвиква от тези, които управляват!"}
{"url": "http://epicenter.bg/article/Rumen-Porozhanov--Sistemata-ne-funktsionira-normalno--shtom-ima-takiva-problemi-s-evrofondovete/180821/2/0", "text": "\"През 2016 г. публикувахме на сайта на фонда всички къщи за гости къде са монтирани, къде се намират, с призив към гражданите там, където не се използват по предназначение, да подават сигнали. Контролът се извършва от Разплащателна агенция, получени са множество сигнали, извъшени са над 110 проверки, не са проверени всички къщи. На 62 са направени финансови корекции.\"  Това обяви в студиото на предаването \"Здравей, България\" по Нова телевизия министърът на земеделието Румен Порожанов, бивш шеф на фонд \"Земеделие\", по повод къщата за гости, за която прокуратурата проверява Александър Манолев. Заради скандала Манолев подаде оставка като зам.-министър на икономиката.   „Правена е проверка при плащането от гледна точка на това как е направена инвестицията. След това не е правена проверка за ползване по предназначение”. Това заяви в ефира на NOVA земеделският министър Румен Порожанов относно къщата за гости на вече бившия зам.-министър на икономиката Александър Манолев.  По думите му сега ще бъде направена проверка дали Манолев използва къщата по предназначение, тъй като сигналът във Фонд „Земеделие” е от тези дни. \"В момента не мога да кажа, защо е скрита информация за бенефициентите и сумите. Максималната сума е до 200 000 евро за къща на гости. Тогава е проверявана на място, това включва цялата документация, замерването на проекта и дали е изпълнен като такъв\", коментира Порожанов проверката на въпросната къща за гости на Манолев . Той поясни, че тогава е правена проверка само за плащането, но не и дали се използва по предназначение.  \"Тук има две теми - дали бенефициера използва по предназначение къщата за гости, тук е една жена- Ана Димитрова, и другата тема, която трябва да бъде проверена - дали има конфликт на интереси, но Манолев не е бил бенефициер, но тук темата е, че има друго лице\", обясни министърът.  Той посочи, че изпълнителите на тези проекти имат бизнес план, който трябва да бъде изпълняван, и при неизпълнение се минава на тези финансови корекци, които се плащат от бенефициентите.  \"След като има такива проблеми, системата не функционира нормално, бенефициентите трябва да бъдат санкционирани\", обясни Порожанов.  ", "date": "2019.04.22", "title": "Румен Порожанов: Системата не функционира нормално, щом има такива проблеми с еврофондовете"}
{"url": "http://epicenter.bg/article/D-r-Angel-Kunchev--Bolnite-ot-morbili-sa-460--sluchaite-shte-se-uvelichavat/180823/2/0", "text": "Случаите на морбили ще продължат да растат и през следващите месеци, прогнозира главният държавен здравен инспектор д-р Ангел Кунчев в Сутрешния блок на БНТ. В момента те са 460, сред които 20 служители на болници. Най-силно засегнати са София, София-област и Благоевград. Според д-р Кунчев става дума за т. нар. джобове с голям брой неимунизирани хора, което благоприятства бързото разпространение на високозаразната болест. В Пловдив и Бургас, където също бяха регистрирани случаи не се стигна до бързо увеличаване на болните, поради по-добрите нива на ваксиниране на рисковите групи.   „Не сме имунизирали тези, които трябваше. Ако това беше факт, щяхме да ограничим разпространението на болестта”, каза д-р Кунчев.   Той посочи, че най-много случаи в Европа от заболяването има в Украйна, Северна Македония, Италия и Франция.   В същото време, ако беше достигната критичната маса на ваксиниране на населението, не би се стигнало до внасяне на вируса от околните страни, както стана тази година. В момента България е на шесто място по разпространение на морбилите, като през миналата година у нас са регистрирани едва 13 случая.", "date": "2019.04.22", "title": "Д-р Ангел Кунчев: Болните от морбили са 460, случаите ще се увеличават"}
{"url": "http://epicenter.bg/article/Otvoriha-ofertite-za-pridobivane-na-modulen-mnogofunktsionalen-patrulen/180858/2/0", "text": "Междуведомствената работна група за оценка на предложенията за придобиване на два модулни многофункционални патрулни кораба за Военноморските сили (ВМС) започна своята работа с публично отваряне на офертите, което се състоя в зала „Тържествена“ на Министерството на отбраната. Това съобщиха от пресцентъра на Министерството.   На отварянето присъстваха представители на трите фирмите, които са подали оферти - „Fr. Lurssen Werft GmbH & Co.KG“ (Германия), „МТГ – Делфин“ (България) и „FINCANTIERI“ (Италия), както и членовете на работната група, представители на ръководството на Министерството на отбраната и медии.    „ Проектът за придобиване на два многофункционални патрулни кораби е един от трите основни инвестиционни проекта на Министерството на отбраната. Целта е чрез придобиването им да ce изпълнява широк спектър от задачи по гарантиране на морския суверенитет на българската държава и защита на нейните национални интереси в морските пространства, както и замяна на остарели бойни кораби от състава на ВМС, които не подлежат на модернизация“. Това каза заместник-министърът на отбраната Анатолий Величков.   Способностите, които ще придобият Военноморските сили чрез реализацията на този проект, са борба с надводен, подводен и въздушен противник, контрол на корабоплаването, борба с асиметрични заплахи и способности за електронна борба. Обхватът на проекта включва пет направления - придобиване на корабите, придобиване на ЗИП-комплект и резервни части, обучение на екипажите, интегрирана логистична поддръжка и индустриално сътрудничество.   Цената на придобиване е 820 млн. лв. без ДДС или 984 млн. лв. с ДДС. Предвиждаме корабите да бъдат придобити – първият до края на 2023, вторият – до края на 2024 г., каза заместник-министър Анатолий Величков.   Работната група, която ще оценява офертите, е назначена със заповед на министър-председателя. Тя включва представители на Министерството на отбраната, командването на ВМС, Министерството на финансите, Министерството на външните работи, Министерството на икономиката и ДАНС. Председател на работната група е заместник-министърът на отбраната Анатолий Величков, а заместник-председател – командирът на ВМС контраадмирал Митко Петев.    Методиката за оценка на офертите е част от поканата за подаване на офертите и е била изпратена достатъчно рано на участниците, подчерта контраадмирал Митко Петев.    Четири са основните показатели за оценка – „способности“, „цена“ „индустриално сътрудничество“, „интегрирана логистична поддръжка“.    Контраадмирал Петев поясни, че първо ще бъдат оценени техническите характеристики, както и предложенията, свързани с показателите „индустриално сътрудничество“ и „интегрирана логистична поддръжка“.    Вторият етап от работата на комисията е оценка на ценовите оферти, които ще бъдат отворени на 29 май. Ще бъде формирана оценка по показател цена. Работата на комисията ще приключи с подготовката на доклад за оценка на най-добрата и най-изгодна оферта.    Документът ще бъде депозиран в Министерски съвет до 12 юни 2019 г. След приемането на доклада ще бъдат предприети съответните действия за сключване на договор за придобиване на двата кораба с определения победител, каза контраадмирал Митко Петев.", "date": "2019.04.22", "title": "В МО отвориха офертите за придобиване на многофункционален патрулен кораб"}
{"url": "http://epicenter.bg/article/Yordanka-Fandakova--Prez-poslednite-godini-uspyahme-da-restavrirame-38-byust-pametnika/180859/2/0", "text": "През последните години успяхме да реставрираме 38 бюст-паметника. Това каза кметът на София Йорданка Фандъкова по време на официалното откриване на възстановения бюст-паметник на Панчо Владигеров, предаде репортер на Агенция „Фокус“.   „За мен опазването и предаването на паметта са ключови за възпитанието на младите хора и на обществото, като цяло“, заяви Йорданка Фандъкова. Тя подчерта, че паметта на хората, градили България и тези, които я прославят и днес със своето творчество, дават примера и посоката за развитие на младите и талантливите хора и духовните основи за развитието на цялата ни нация.   „Вярвам, че запазването на духа и паметта на града е наш дълг, както пред великите ни предци, така и пред хората в София“, каза столичният кмет.  „През последните години, с усилията на Столична община, музеят за История на София, професионални и родолюбиви организации, успяхме да реставрираме 38 бюст-паметника, със средства, които предоставихме на столична програма „Култура“, посочи кметът на София.  По думите й Столичната община високо цени подкрепата на всички институции, допринесли за възстановяването на бюст-паметника на композитора Панчо Владигеров, като събитие, част от националната програма за честване на 120-годишнината от рождението му.  ", "date": "2019.04.22", "title": "Йорданка Фандъкова: През последните години успяхме да реставрираме 38 бюст-паметника"}
{"url": "http://epicenter.bg/article/Tv-vodeshtata-Petya-Dikova-rodi-parvoto-si-dete/180845/10/100", "text": "Тв водещата Петя Дикова роди първото си дете. Това съобщи гордият баща Илиян Любомиров в предаването \"На кафе\" тази сутрин.   , сподели поетът.   Илиян вече е видял бебето и го е прегърнал. Щастливият татко разказа, че това е най-емоционалният момент в живота му и дори плакал по улиците, прегръщал непознати хора. Той допълни, че Петя се чувства добре и бебето е голямо.   В края на миналата година Любомиров сподели, че двамата са заедно от година, а на него му се наложило да чака Петя година и половина. Те се запознават по време на негово участие в bTV, той ѝ изпраща покана за приятелство, но дълго време нищо не се случва. Когато Дикова решава да се види с него, на първата си среща пият чай, а на втората им среща той я завел да варят ракия. Любомиров сподели, че тя е неговият идеал за красота.   Дикова разкри, че очаква първото си дете в ефира на своето предаване CoolT, докато интервюираше световноизвестния илюзионист Андрю Басо. Тогава той разкри, че тя очаква момче.   Източник: Дир.бг", "date": "2019.04.22", "title": "Тв водещата Петя Дикова роди първото си дете"}
{"url": "http://epicenter.bg/article/Velikobritaniya-zapochva-voyna-sreshtu--quot-pateshkite-ustni-quot--i--quot-brazilskite-dupeta-quot-/180847/10/99", "text": "  Тя е предизвикана от увеличаващи се брой пациенти, подлагащи се на операции като \"бразилско дупе\" в чужбина, при което вече има множество случаи на смърт.   Има също и предупреждения за увеличаване на употребата на самостоятелно инжектирани дермални и устни филъри (пълнители). Те водят до риск от причиняване на усложнения, които след това трябва да бъдат лекувани сериозно.   Тя също се надява да намали броя на \"неуспешните\" процедури и произтичащото от това въздействие върху психическото и физическото здраве на дадено лице.   Лице, представило се с псевдонима \"Грег\", разказа, че е пристрастен към дермалните филъри - ампули за запълване на бръчки и гънки в кожата, въпреки че често се използват и за увеличаване на обема и промяна на формата на устните и бузите.   Той ги купувал онлайн - както и ампули с ботокс - и започнал да самоинжектира лицето си преди три години. \" , споделя Грег.    Самоинжектирането може да предизвика оток и инфекция, а в редки случаи може да се наложи и лечение с операция или медикаменти, ако е причинило образуване на бучки под кожата. То може също да причини слепота. \"Save Face\" - националният регистър на акредитираните лекари, заяви, че е получил 934 жалби на пациенти за практикуващи лекари без лиценз през 2017-18 г. От тях 616 са свързани с употребата на дермални филъри.   Наскоро две британки починаха от т.н. бразилска интервенция за повдигане на дупе.    Източник: Канал 3", "date": "2019.04.22", "title": "Великобритания започва война срещу \"патешките устни\" и \"бразилските дупета\""}
{"url": "http://epicenter.bg/article/Britni-Spiars-se-otteglya-ot-stsenata-zavinagi/180849/10/100", "text": "След 20 години музикална кариера, \"поп-принцесата\" Бритни Спиърс се оттегля от сцената завинаги, предаде БГНЕС.   Тя отново по собствено желание постъпи в психиатрична клиника, тъй като е под голямо емоционално напрежение поради влошеното здраве на баща си. Певицата отмени също и концертите си в Лас Вегас. Нейният баща, Джейми Спиърс, наскоро се озова в болница заради стомашни проблеми. Бритни многократно е заявявала, че \"без него тя ще бъде напълно загубена\".   През 2007 г. Бритни претърпя нервен срив и тогава именно баща й помогна да се върне на сцената.", "date": "2019.04.22", "title": "Бритни Спиърс се оттегля от сцената завинаги"}
{"url": "http://epicenter.bg/article/Maykata-na-Megan-Markal-pristigna-vav-Velikobritaniya--razhdaneto-se-ochakva-tazi-sedmitsa/180857/10/100", "text": "е пристигнала във Великобритания, съобщава английското издание Хелоу.  \r\n \r\n \r\n \r\n Изданието пише, че тъщата на принц Хари е дошла от Америка, където живее, за да посрещне първородното си внуче.  В началото на месеца херцозите на Съсекс се преместих в графство Бъркшър.    не издадоха очакваната дата за раждането на бебето, макар и през януари Меган да каза, че е бременна в шестия месец. Миналата седмица двойката обяви, че няма да съобщи веднага за щастливото събитие.   Източник: Дарик", "date": "2019.04.22", "title": "Майката на Меган Маркъл пристигна във Великобритания, раждането се очаква тази седмица"}
{"url": "http://epicenter.bg/article/z/180853/10/99", "text": "Интригата около отношенията между Меган и останалата част от кралската семейство се заплита все повече. Вчера кралицата Елизабет II посрещна рождения си ден в храма „Сейнт Джордж“, където с Хари, Уилям, Кейт и други членове от фамилията отбелязаха и католическия Великден. Но къде бе Меган? Никой не знае. Защо херцогинята на Съсекс реши да не уважи тази така важна за кралското семейство традиция?   Отговорът на този въпрос може би е очевиден и този път не бихме могли да обвиним Меган в пренебрежително отношение. Тя е бременна вече в 9-и месец и се очаква бъдещият кралски наследник да се появи буквално всеки момент.   Дали херцогинята вече не е в болницата? По всяка вероятност все още не, тъй като принц Хари удостои с присъствието си вчерашната служба. Източници твърдят, че със сигурност той щеше да предпочете да бъде до любимата си, ако тя бе постъпила в родилното отделение.   И все пак, следим зорко всяка стъпка на херцозите и всички представители от кралската фамилия, за да разберем, когато дългоочакваното събитие настъпи. Тъй като наскоро стана ясно, че бъдещите родители ще са по-пестеливи в информацията, която съобщават, относно раждането на бебето. Оказа се, че Меган не само ще запази в тайна подробностите около появата на първата си рожба, но и няма да позира пред болницата с новороденото, както постъпи Кейт и при трите си раждания. Причината? Тази традиция била в разрез с феминистките ѝ принципи.  Източник: woman.bg", "date": "2019.04.22", "title": "Единствено Меган не уважи рождения ден на Елизабет Втора"}
{"url": "http://epicenter.bg/article/Polanski-podade-sadeben-isk-sreshtu-amerikanskata-kinoakademiya/180871/10/100", "text": "\r\n Известният режисьор Роман Полански се е обърнал към съда, за да му бъде върнато членството в американската киноакадемия, от която беше изключен преди около една година. \r\n   \r\n Адвокатите на 85-годишния кинодеец са се обърнали към Върховния съд в Лос Анджелис с иск Американската академия за кинематографично изкуство и наука отново да приеме в състава си Полански като пълноправен член. \r\n   \r\n Агенцията припомня, че Полански беше изключен от престижната организация през месец май миналата година, заедно с комика Бил Козби за сексуални престъпления. Това стана само няколко месеца, след като от киноакадемията беше изключен заради сексуални посегателства продуцентът Харви Уайнстийн. \r\n   \r\n Полански пристъпи към обжалване решението на киноакадемията през месец януари, но то беше отхвърлено. \r\n   \r\n В сегашните претенции на режисьора се изтъква, че Полански не е бил уведомен за изключването си по установения ред. А адвокатите му не са могли да присъстват лично на отхвърлянето на обжалването на режисьора от страна киноакадемията. \r\n   \r\n Киноакадемията отговори от своя страна, че  \r\n   \r\n В новите претенции на адвокатите на Полански се цитират и калифорнийските закони, като според тях изключването му ги е нарушило, пишат от БТА. Местното законодателство задължава управителните тела да не изключват членове на своите организации, без преди това да са ги изслушали. \r\n   \r\n Полански се призна за виновен в сексуално посегателство над 13-годишно момиче през 70-те години на миналия век. Когато разбра, че въпреки споразумението с прокуратурата, ще бъде осъден за по-тежко престъпление - изнасилване, избяга във Франция. \r\n   \r\n Американската киноакадемия изключи Роман Полански заедно с Бил Козби на 3 май, след като прие нов кодекс за поведение в отговор на скандала с продуцента Харви Уайнстийн \r\n", "date": "2019.04.22", "title": "Полански подаде съдебен иск срещу американската киноакадемия"}
{"url": "http://epicenter.bg/article/Zrelishte-v-nebeto--Tazi-vecher-e-pikat-na-Liridite/180886/10/0", "text": "Астрономическо зрелище в небето ще наблюдаваме тази нощ, когато е пика на един от най-отдавна известните на човечеството метеорни потоци Лиридите.    Макар да не поднася впечатляващ спектакъл като прочутите августовски Персеиди и декемврийските Джеминиди, метеорният поток Лириди се явява първият \"по-сериозен звездопад\" след пика на Квадрантидите в началото на януари.   Лиридите се виждат най-добре от северното полукълбо, но могат да бъдат наблюдавани и от южното.   Метеорният поток Лириди е активен между 16 и 25 април. Максимумът му обикновено е в нощта на 22 срещу 23 април.   В пика на Лиридите се наблюдават средно между 15 и 20 падащи звезди на час. При добра видимост тази нощ поклонниците на небесните спектакли могат да видят около 20. Метеорният поток Лириди е образуван от отломки от кометата с дълъг период C/1861 G1 (Тачър), на която са необходими около 415 години, за да обиколи Слънцето.   Източник: Канал 3  ", "date": "2019.04.22", "title": "Зрелище в небето! Тази вечер е пикът на Лиридите"}
{"url": "http://epicenter.bg/article/Tramp-i-Makron-pozdraviha-Zelenski/180816/7/0", "text": "Президентът на САЩ Доналд Тръмп е поздравил в телефонен разговор Владимир Зеленски за победата на изборите за президент на Украйна, предава УНИАН.  Както е заявил говорителят на щаба на Зеленски Дмитрий Разумков пред „Новое время“, американският президент го е поздравил за провеждането на „блестяща кампания.  Френският държавен глава Еманюел Макрон снощи беше един от първите чуждестранни лидери, които се обадиха на победителя на президентските избори в Украйна, комедийния актьор Володимир Зеленски, за да го поздравят, съобщи Франс прес. Макрон се обади на Зеленски, когото прие в Елисейския дворец по време на предизборната му кампания, \"за да го поздрави за неговата победа на 21 април 2019 г.\", съобщи френската посланичка в Украйна Изабел Дюмон в страните си в Туитър.  Зеленски от своя страна помести във Фейсбук снимка, на която държи мобилен телефон пред себе си. \"Моите най-искрени благодарности на президента на Френската република Еманюел Макрон за неговите поздравления\", гласи текстът под снимката на френски език.  Макрон беше единственият чуждестранен лидер, който се срещна със Зеленски преди вчерашния балотаж, отбелязва агенцията. Той прие кандидата от партия \"Слуга на народа\" в Елисейския дворец на 12 април, а малко по-късно същия ден се срещна и със съперника му, действащия президент Петро Порошенко.  Снощи Зеленски получи поздравления и от полския държавен глава Анджей Дуда, който го покани да посети Варшава. Междувременно Централната избирателна комисия (ЦИК) е обработила 80,78% от електронните протоколи на избирателните секции за резултатите от гласуването във втория тур на президентските избори в Украйна, предава УНИАН.  Според данните, публикувани на официалния уебсайт на ЦИК, за кандидата Владимир Зеленски са гласували 73,09%, или 11 036 150 избиратели.  За неговия опонент – действащият държавен глава Петро Порошенко – 24,57%, или 3 709 935.  Според резултатите от Националния екзитпол, на втория тур на изборите за държавен глава за шоумена Зеленски са гласували 73%, а за Порошенко – 25,5% от избирателите. Според данните от 199 избирателни окръга, избирателната активност в неделя е била 62,07%. ", "date": "2019.04.22", "title": "Тръмп и Макрон поздравиха Зеленски"}
{"url": "http://epicenter.bg/article/Fotofinish-v-Makedoniya--Za-Pendarovski-sa-glasuvali-42-84--ot-izboratelite--za-Silyanovska---42-24-/180817/7/0", "text": "И Стево Пендаровски и Гордана Силяновска-Давкова обявиха победа на първия тур на изборите за президент на Македония, като според обявените от Държавната избирателна комисия предварителни резултати, получени по електронен път, първият води с няколко хиляди гласа пред кандидата на опозицията. Двамата ще се изправят един срещу друг във втория кръг на 5 май. Според резултатите след обработването на 99,7% от протоколите, за кандидатът на Социалдемократическия съюз на Македония (СДСМ), Демократичния съюз за интеграция (ДСИ) и останалите партии в управляващата коалиция Пендаровски са гласували 42,84% от избирателите, или 322 605 души, а за Силяновска, която е кандидат на опозиционната ВМРО-ДПМНЕ – 42,24%, или 318 247 души.  И двата лагера обявиха победа и поискаха подкрепа от гласоподавателите на техния опонент Блерим Река, който получи 10,57% от вота (79 687 гласа).  Избирателната активност е 41,78%, най-ниската на президентски избори в Македония до момента. От общо 1 808 131 имащи право на глас, до избирателните секции са отишли 743 267 македонски граждани. 32 703 бюлетини са невалидни.  Пендаровски подчерта, че концепцията \"Заедно напред\" ще спечели във втория кръг и че мнозинството от гражданите са заявили, че искат да продължат напред.  „Мнозинството от гражданите показаха, че искат да вървят напред, а със Заедно напред ще победим и на 5 май. Нямам търпение да се хвана за работа от позицяита на президента, защото десет години тази страна нямаше президент. Изборът във втория тур ще бъде по-лесен. Искам да се обърна към всички, които гласуваха за Блерим Река, неопределените и онези, които гласуваха за Силяновска, но вътрешно са наясно с щетите, които носи тази концепция за разделение и връщане назад. Трябва да продължим да живеем в стабилна и развита държава“, заяви Пендаровски на пресконференция в неделя вечерта. „Всички трябва да вземат участие в европейските промени в Европейска Република Северна Македония“, добави той.  Той каза, че ще бъде европейският президент на всички граждани. Лидерът на СДСМ Зоран Заев отбеляза, че концепцията на Пендаровски е прогресивна и обединяваща, а на Силяновска е разрушителна и разделя хората.  „На тези избори и в първия, и във втория кръг, се решава дали ще продължим напред“, заяви министър-председателят.  „Две изцяло различни концепции ще се противопоставят във втория изборен кръг. Концепцията на Стево Пендаровски е прогресивна и обединява. Другата концепция на Гордана Силяновска е деструктивна и разделя народа. Знам, че на втория тур гражданите ще подкрепят още по-силно напредъка. Победата е в напредъка, в прогреса и в концепцията, която води към НАТО и ЕС. Ясно е, че на вторият тур и концепцията на Стево Пендаровски ще получи още по-голяма подкрепа и още повече граждани ще се присъединят към победата на Пендаровски. Мнозинството видяха разликата и постъпиха отговорно в първия изборен кръг“, заяви Заев.  Той отбеляза също, че ако загубят дори с един глас във втория тур, СДСМ ще отидат на предсрочни парламентарни избори.  Силяновска - Давкова заяви, че опозицията е спечелила изборите, ако се вземат предвид гласовете на Река. Според нея, това означава, че опозицията е успяла да убеди гражданите, че при липса на справедливост могат да се разказват само приказки за ЕС и НАТО.  Кандидатът на ВМРО-ДПМНЕ констатира, че заедно с кандидата Блерим Река, опозицията е получила 70 хиляди гласа повече.  „За някой като мен, който през цялата кампания говореше за нетърпимостта на тази система, на този режим, за неспазването на законите от една система, потънала в престъпност и корупция, това е най-важно. Опозицията успя да убеди гражданите, че в отсъствието на право и справедливост можем само да си говорим приказки за ЕС и НАТО. Само ако изпълним копенхагенските критерии ще може да се стигне до преговори с ЕС“, заяви Силяновска-Давкова.  Тя припомни, че по време на кампанията е казвала, че на Македония й трябва нов профил на лидерство, „европейско, смело и интелектуално, което не импровизира и не лъже“.  „Битката тепърва предстои. Но ако получим същия брой гласове и добавим тези на Блерим Река, всичко е ясно. И двамата говорим за върховенството на закона и правова държава. Приказката е демократична и европейска и само с тази реализация на приказката можем наистина да влезем в ЕС. В противен случай ще останем погребани в прехода. Не случайно свързвам президентските избори с новите предсрочни парламентарни избори. Ако беше демократично правителство, тази вечер то трябваше да обяви предсрочни парламентарни избори. Краят идва. Моите тези са ясни, потвърдени в региона, в страни с европейска демокрация. Македония е не само слаба държава, но и в много елементи е провалена държава. Необходима е радикална промяна. Това, което чуваме тази вечер, е открита подкрепа за това, което сме обещали“, каза Силяновска.  Лидерът на ВМРО-ДПМНЕ Християн Мицковски добави, че е победила справедливостта. Властта, според него, е делегитимирана и е започнало падането на Заев, който влачи назад цялата държава.  „Нека заедно стигнем до тази толкова очаквана крайна победа във втория тур. Да победим Зоран Заев“, призова лидерът на опозицията.  На въпрос за малката разлика в гласовете, Мицковски отговори, че дори и да имат един глас повече, ще обявят победа.  Река оцени изборите като честни и демократични. Според него, избирателният списък не е реален и затова избирателната активност е ниска.  „Ние сме доволни от гласуването, особено в общините с албанско население, а също и в македонските общини. Имаме над 50 хиляди гласа, очакваме, че ще стигнем и до 80 хиляди и това е отличен резултат. Но не е важна бройката, а подкрепата. Това е началото на една нова политическа пролет, която ще бъде затвърдена на следващите президентски избори. Както казахме, че няма да търгуваме с гласове, така и се случи. Това са техните гласове и ние не търгуваме с гласовете на гражданите“, заяви Река, като не даде никаква информация кого ще подкрепи на втория тур.  Че представянето на Река наистина е отлично, си личи от това, че той спечели голям брой общини, в които доминира албанското население и които се смятат за крепост на ДСИ. Най-голямата партия на албанците в Македония подкрепи кандидатурата на Стево Пендаровски, но въпреки това той загуби в традиционните крепости на фракцията, оглавявана от Али Ахмети: Дебър, Гостивар, Тетово, Врабчище, Боговинье, Теарце, Сарай, Липково и Арачиново.  За победител във втория тур от изборите ще бъде обявен кандидатът, който получи мнозинството от гласовете, но при положение, че избирателната активност надхвърля 40% от имащите право на глас.", "date": "2019.04.22", "title": "Фотофиниш в Македония! За Пендаровски са гласували 42,84% от изборателите, за Силяновска – 42,24%"}
{"url": "http://epicenter.bg/article/Islyamistka-grupirovka-stoyala-zad-teroristichnite-napadeniya-v-Shri-Lanka-s-290-zhertvi/180852/7/0", "text": "Бомбените атаки срещу три църкви и четири хотела в Шри Ланка с поне 290 жертви в неделя най-вероятно са осъществени от местната ислямистка групировка „Нешънъл Таухид джамаат“, възможно е тя да е получила помощ от международна мрежа, съобщи днес говорителят на кабинета на страната Раджита Сенаратне, цитиран от АФП и БНР.  Близо 500 са ранените при нападенията, сочат данни на местната полиция.  За радикалната групировка „Нешънъл Таухид джамаат“ не е известно много. Тя е свързана с вандализиране на будистки статуи.  Полицейски източник заяви пред АФП, че 24 души са в ареста за принадлежност към „екстремистка“ групировка, но не даде повече подробности.  По-рано бе съобщено, че заподозрените са били задържани в две различни места в столицата Коломбо и в околностите ѝ.  Седем атентатори камикадзе са извършили бомбените нападения в три църкви и три хотела в Шри Ланка вчера, съобщи съдебно-медицински анализатор от правителството в Коломбо. Части от телата на нападателите са били събрани от местата на експлозиите.  Сред загиналите чужденци са граждани на Индия, Португалия, Турция, Великобритания, САЩ.  Държавният департамент обяви, че „терористични групировки“ продължават да планират евентуални атаки в Шри Ланка.  „Терористите може да атакуват без предупреждение“, се казва в послание към американските граждани.  Президентът на Шри Ланка Маитхрипала Сирисена ще обяви днес извънредно положение от понеделник в полунощ. Той ще поиска чуждестранна подкрепа в разследването.  Междувременно близо до основното летище в Коломбо вчера беше открита и успешно обезвредена самоделна бомба. Според полицейски източник тя е била поставена на шосе, водещо към главния терминал на летището.", "date": "2019.04.22", "title": "Ислямистка групировка стояла зад терористичните нападения в Шри Ланка с 290 жертви"}
{"url": "http://epicenter.bg/article/Pravitelstvoto-na-Shri-Lanka-obyavi-izvanredno-polozhenie/180861/7/0", "text": "Властите на Шри Ланка обявиха въвеждането на извънредно положение от полунощ в понеделник в отговор на вълната от смъртоносни нападения в столицата Коломбо навръх Великден, предава AFP, като се позовава на информация от местните власти.   Специалните мерки се въвеждат, „за да се позволи на полицията и трите сили (армията, флота и Военновъздушните сили) да осигурят обществена сигурност\", се казва в изявление от президента на островната държава, информира агенция „Фокус“.  ", "date": "2019.04.22", "title": "Правителството на Шри Ланка обяви извънредно положение"}
{"url": "http://epicenter.bg/article/Oshte-edna-eksploziya-e-raztarsila-Shri-Lanka/180873/7/0", "text": "Още една експлозия разтърси столицата на Шри Ланка Коломбо при опит на сапьори да обезвредят бомба, предава Reuters, съобщи агенция „Фокус“.   По-рано бе съобщено, че полицията в Шри Ланка е открила 87 бомбени детонатора в столицата Коломбо, ден след поредицата от атаки срещу църкви и хотели, в които загинаха близо 300 души.    В изявление се казва, че полицията е открила детонаторите в автогара, като 12 от тях са били разпръснати на земята, а други 75 в разположено в близост сметище.   Властите на Шри Ланка обявиха и въвеждането на извънредно положение от полунощ в понеделник в отговор на вълната от смъртоносни нападения в столицата Коломбо навръх Великден. Специалните мерки се въвеждат, „за да се позволи на полицията и трите сили (армията, флота и Военновъздушните сили) да осигурят обществена сигурност\", се казва в изявление от президента на островната държава.  ", "date": "2019.04.22", "title": "Още една експлозия разтърси Шри Ланка"}
{"url": "http://epicenter.bg/article/Nay-bogatiyat-chovek-v-Daniya-zagubi-tri-ot-detsata-si-v-Shri-Lanka--Snimka-/180875/7/0", "text": "Най-богатият човек на Дания Андерс Холх Полсен и съпругата му загубиха три от четирите си деца по време на нападенията на католическия Великден в Шри Ланка, съобщи говорителят на модната фирма на Полсен, цитиран от „Ройтерс”.   Той отказа да даде повече подробности. Местните медии съобщиха, че семейството е било на почивка в Шри Ланка.    Няколко дни преди атаките една от дъщерите на Полсен е споделила снимка във Facebook от почивката.    Припомняме, че при серията от бомбени атентати в църквите и луксозните хотели вчера в Шри Ланка загинаха 290 души и бяха ранени около 500. Един от следователите заяви в понеделник, че седем атентатори-самоубийци са взели участие в атаките.   Полсен е собственик на голяма модна фирма. Той притежава повече от 1% от цялата земя в Шотландия, според Forbes.   Източник: Нова.тв", "date": "2019.04.22", "title": "Най-богатият човек в Дания загуби три от децата си в Шри Ланка (Снимка)"}
{"url": "http://epicenter.bg/article/Novata-parva-dama-na-Ukrayna--Bih-predpochela-Mishel-Obama-pred-Melaniya-Tramp/180878/7/0", "text": "Страхувам се от известността. Това е заявила съпругата на победителя в балотажа за украински президент Володимир Зеленски – Олена Зеленска пред Би Би Си.  Новата първа дама на източноевропейската страна в интервю пред украинската редакция на британската медия е посочила, че не й допада ролята на президентша. \"Бих предпочела да стоя настрана от светлините на прожекторите\", е посочила още тя. На въпрос с какво би искала да се занимава Зеленска е отговорила: С това, което правeх и досега – да пиша сценарии за студиото на мъжа ми.  В същото интервю президентшата е посочила, че би предпочела да се срещне със съпругата на бившия президент на САЩ Барак Обама – Мишел Обама, отколкото с настоящата американска първа дама Мелания Тръмп.  ", "date": "2019.04.22", "title": "Новата първа дама на Украйна: Бих предпочела Мишел Обама пред Мелания Тръмп"}
{"url": "http://epicenter.bg/article/Uchilishte-v-Barselona-zakleymi--Chervenata-shapchitsa--bila-seksistka/180893/7/0", "text": "Образователната система в Барселона надигна глас срещу емблематични заглавия от световната литературна класика за деца. Повод за негодуванието е наличието на стереотипи в историите, които според членове на Асоциацията на детски клубове Еspa i Lleure били с подчертано сексистки характер. Специалистите направили проверка в едно от училищата в Барселона и открили сред 600-те книги в нея детска литература със скрито сексистко послание, сред които била и легендарната приказна история на братя Грим за \"Червената шапчица\", пише в. „Гардиън“, цитира woman.bg.  Вече няколко училища в града на Гауди са „запретнали ръкави“, за да изчистят от рафтовете на библиотеките си детските книги с подобно съдържание. Интересното е, че сред тях е и история за легендата за свети Георги – популярно четиво в Каталуня, която отбелязва деня на светията на 23 април. Експертите от асоциацията направили задълбочен анализ на характера и описанията на героите във всяка една книга – от репликите, през мислите и емоциите, до външната им обрисовка. В резултат открили, че 30 на сто от тях били строго сексистки, със стереотипно изложение и „без педагогическа стойност“. Според изследователите темата за подценяването на човек според половата му принадлежност се оказала особено силно застъпена в няколко версии на приказката за Червената шапчица.  Книгите незабавно били премахнати от лавиците, а „по-нестереотипните“ били пощадени. След извършената акция е взето решение едно от училищата да създаде комисия по полова равнопоставеност, която да прави преглед на книгите.", "date": "2019.04.22", "title": "Училище в Барселона заклейми „Червената шапчица“, била сексистка"}
{"url": "http://epicenter.bg/article/Dramata-na-balgarskata-politicheska-presa-razglezhda-prof-d-n--Ivaylo-Hristov-v-novata-si-kniga-/180891/6/0", "text": "    По традиция българското слово е нашата родина и хранилище на историческо ни битие. Неслучайно още през 1842 г. в пробната книжка на сп. „Любословие“ Константин Фотинов посочна, че периодичните издания са „повече потребни, нежели хляба“. Ето защо словесното изкуство е най-ярката форма на българския дух и чрез него може да бъде проследена философията на националната ни съдба. То носи и притежава силнно изразени етникосъзидателни и държавнотворчески функции. В този смисъл един по-задълбочен поглед върху развитието на свободното българско общество след 1878 година показва по убедителен начин, че появата и развитието на демократичния политически печат, без никакво съмнение е едно от най-важните постижения в духовния свят на българина през свободната епоха. На първо място поради факта, че не е познат друг продукт на интелектуалния труд, който да се списва, отпечатва и разпространява всеки ден – и през лятото и през зимата, и в мирно време и през периоди на войни. На второ място, научните монографии, издавани от университетските професори, които разнасят знания главно между интелигенцията, са достигали максимум до най-големите градове на България и като изкючение до някоя провинциална гимназия. И то само защото там просветен местен учител се е интересувал от развитието на академичното знание. Докато вестникът – органът на любимата политическа партия, присъства неизменно и в най-малката и отдалачена хижа по села и паланки. Следователно никой друг – освен демократичният печат, не е разнасял сред българското общество толкова системно и въздействащо знанията за света и случващото се в родината, както това го правела политическата журналистиката. Никъде другаде, освен от вестниците, обикновеният човек не е могъл поне веднъж в седмицата да прочете умно написана статия от един Иван Вазов или Алеко Константинов например, от Петко Каравелов или Стефан Бобчев.  Казано по друг начин, благодарение на демократичния политически печат българите започват да общуват редовно, директно и с най-голям интерес със строителите на своето ново отечество. От страниците му те изучават мъдростта, която им се поднася с държавнотворното мислене. По този най-лесен и естествен път се обогатява политическата култура и гражданската дисциплина на свободния човек в България, вече като равнопоставен гражданин на Европа. Не би било пресилено ако се каже, че демократичната политическа преса е този продукт на свободния интелектуален труд в България, за чието притежание българинът най-малко е жалил своите оскъдни средства. Абонирането за печатния орган на партията, към която гражданинът принадлежи е било задължително. Поради това членската маса, с колкото и оскъдни финансови средства да е разполагала, редовно се е абонирала за изданието, чиито авторитет цени в най-голяма степен. Много примери съществуват и до днес, че продукцията на демократичния български политически печат е била и най-ревниво пазена в лични и семейни архиви. В това число както отделни течения на различни вестници, таки и по-често срещания вариант – на най-важните статии в даден брой. Обикновено те са съхранявани сгънати и скътани между корици на книгите, събирани по домовете на хората. За да се пази онова ценно, което авторите са казали, по най-важните въпроси, засягащи материалния и духовния живот на свободното българско общество. Демократичната политическа преса е средството, от което чрез скромните авторски хонорари с години са се издържали най-великите български поети и писатели на новото време. Затова, когато след Първата световна война, вътрешно обществените отношения в нашата страна се изострят до крайно конфликтна степен, то политсическата преса се превръща и в най-мощния защитник на обикновения народ, попаднал под ударите на новоустановените десни авторитарно-тоталитарни режими. За своята смела гражданска критика по страниците на печата, много от най-видните умове на свободното българско общество заплащат и с цената на живота си. Те просто са унищожавани физически, от овластените на деня. Така че демократичната българска преса е може би този сектор на националния духовен живот, който е дал и най.-много човешки жертви, в хода на националната еволюция през последните 140 години. Важно е да се подчертае също така, че свободната българска политическа преса е споделяла неизменно и непосредствено съдбата на своите читатели. Когато дадена власт посяга на политически свободи (примерно забранява изборите и започва да назначава директно администрацията) тя най-напред или ограничава чрез цензурата съдържанието на вестниците, или спира напълно издаването на опозиционните издания. Така че участта на нацията и съдбата на демократичния политически печат се движат в две успоредни и еднакво зигзагообразни линия на развитие. Факт, който също доказва особената народностна роля на демократичния български печат в съдбата на нашата нация. Тази истина се потвърждава и от неговата история след 9 септември 1944 година. За три години той се възражда и възстановява своя мощен глас, като изразител на реалните надежди и желания на българите от всички социални слоеве. Но конюнктурата на онази епоха е такава, че за свободно и безконтролно развитие на демократичния печат времената изтичат. И то за продължителен период от време! През 1947 година демократичната преса в България е ликвидирана – категорично и безвъзвратно. Да се проследи процесът, свързан с възникването, особеностите, ролята, постиженията и проблемите на демократичната политическа преса в България е основната задача, която авторът си поставя с написването на тази книга. Също така: да се изследва ролята на печата като инструмент първоначално за разрешаване на национално значимите цели на българския народ. А именно: постигане на обединението на нацията, а непосредствено след Втората световна война за изграждането на ново, демократично и социално справедливо общество. Впоследствие, когато започва разпадът в редовете на Отечествения франт (ОФ) да се анализира и противоборството за посоката на националния вървеж, и дейността, свързана с реализацията на дългосрочната стратегия за налагане на еднопартиен режим в България. Монографията не претендира за изчерпателност. Акцент в изследването е централния (столичния) печат, а от изданията, в полето на национално-обединителната проблематика е разгледана частично пресата на македонските българи, без тази на тракийските и добруджанските организации.", "date": "2019.04.22", "title": "Проф. Ивайло Христов: Драмата на българската политическа преса"}
{"url": "http://epicenter.bg/article/Shefat-na-API-Georgi-Terziyski--Pritesnen-sam--Polititsi-i-eksperti-anatemosvat-tsyal-stroitelen-sektor-/180881/11/0", "text": " си.Вероятната причина за решението му е фактът, че в четвъртък прокуратурата го привлече като обвиняем заедно с още шестима в разследването на тежкия пътен инцидент край Своге, при който загинаха 20 души.  - АПИ крие нещо, за да не иска независима експертиза на пътищата. Йончева съобщи, че от БСП са изпратили три писма – второто на 15 март с което са поискали 46 конкретни точки на магистралите на страната, където да бъде извършена независима проверка.   каза Йончева и заключи:     - Във времето, в което работихме заедно с инж. Атанасов, бяхме в добра координация. Решението за оставката е негов личен избор – не мога да се произнеса дали е рано или късно. Това е негово решение, което аз приемам. Винаги е добре органите на съдебната власт да завършат своите действия и чак тогава да се предприемат съответните ходове, свързани с констатациите по съответните производства. Оттам нататък всеки подхожда по личен начин и има своето лично решение по тези казуси с морално значение.    - Абсолютни нищо не крием! Агенцията винаги е била открита както с медии, така и с граждански организации. Винаги е била диалогична страна във взаимоотношенията си с обществени организации. Ще ви дам малко хронология: Още на 14 ноември м.г. група народни представители на БСП внасят искане за експертиза за установяване на евентуални пропуски в получения краен продукт – пътят и дали общественото мнение е подведено. Управителният съвет на АПИ тогава взима решение и изпраща отговор до народните представители, в който много подробно са описани възможностите за такава процедура, тъй като законодателят не е предвидил изрично това. В писмото са обяснени какви биха били възможностите да бъде направена такава процедура.    - Ще ви цитирам само абзац на това писмо: „Предвид широкия обществен интерес, както и политизирането на въпроса, предлагаме на ПГ на „Коалиция БСП за България“ да излъчи работна група от пътни експерти, с която експертите на Агенция „Пътна инфраструктура“ (АПИ)да потърсят варианти и технически решения, съответстващи на законовите рамки, подписаните договори за безвъзмездна финансова помощ и международния опит за търсене на варианти на експертно ниво за провеждане на такъв вид инспекции.“    - Не е проста процедура. Въпреки това, Агенцията има готовност съответните експертизи да бъдат направени.    - Три месеца БСП мълчи над това предложение. В следващото тяхно писмо, от 15 март т.г, те заявяват, че все още търсят лицензирана лаборатория за извършване на такава инспекция. Тоест, те не са все още готови да направим съвместно такава проверка.    - Разбирам. Но ако ние направим сами такава проверка, ще бъде най-малко неприемлива за тях. В писмото от 15 март те отново заявяват, че преговарят с лаборатории, лицензирани в ЕС. Тоест, ние чакаме предложение за лицензирани лаборатории, за да предприемем действия.   -Ние имаме специализирано звено към Агенцията, което извършва подобни проверки – това е Институтът по пътища и мостове. Вярваме на нашия Институт и би било нелоялно към служителите, които управлявам, да подлагам на съмнение техните констатации. Но ние сме готови да приемем предложението на БСП и да приемем специализирана лаборатория да извършва такива интервенции. Като се има предвид, че обектът на интервенция е малко по-специфичен – това е път, което изисква специално отношение. Дори в международната практика се предлагат по-специални процедури, които трябва да се извършват по време на такива инспекции.  Освен всичко друго, много от обектите, които депутатите от БСП са посочили, са изградени по Оперативни програми – това означава, че ние имаме определени задължения по отношение на гаранционните условия, по отношение на устойчивостта на съответния обект, по която в рамките на 5 години върху него не бива да се извършва никаква интервенция, освен евентуално поетите гаранционни условия на изпълнителя.    - Имаме становище на нашите юристи как точно да бъде направена подобна инспекция - тя не може да бъде направена без изпълнителя и възложителя на съответната дейност. Това е! Ние говорим чисто експертно, не сме политически лица – не говорим политически и затова нашите отговори са такива. Тоест, имаме предложение към БСП, нямаме все още отговор на него от тях и затова действаме по процедурите. По отношение на второто писмо, тъй като по него има и елемент по Закона за достъп до обществена информация, там също спазваме стриктно изискванията на закона.    - В хронологията, която следва инцидента в Своге, с отговорността на тази комуникация и действията по нея беше натоварен инж. Дончо Атанасов, който може в детайли да отговори на въпроса. Но, пак повтарям – по принцип ремонтните дейности по пътя се осъществяват от изпълнителя. Да, има кореспонденция между АПИ и изпълнителя по отношение на дейности, свързани с отстраняване на недостатъци по пътните участъци, за която е отговорен инж. Атанасов    - Доколкото аз имам информация, излезе и прессъобщение на Министерския съвет, в което е описана кореспонденцията и съответно ангажиментите, които Агенцията е предприела.    - Да.    - Да. При тогавашния Управителен съвет.    - Като настоящ председател на Управителния съвет на Агенцията съм притеснен от имиджа, който се създава по отношение на дейността на Агенция пътна инфраструктура от политици и гръмогласни експерти. Най-вече защото съм убеден от малкото време, от което съм председател, че в нея работят изключителни специалисти, изключително качествени кадри, в това число и млади хора, които изкарват на гърба си много сериозни процедури, така че както трябва да се случват нещата в пътния сектор. Освен това съм много притеснен, че се хвърлят обвинения и се анатемосва цял сектор. В момента Агенцията е подложена на атаки от неправителствени организации и от политически организации, но съм убеден, че точно тези компетентни, енергични и всеотдайни хора, които споменах, ще направят така, че за агенцията ще започне да се говори по друг начин. Много се надявам на това.    - Към настоящия момент експертите, ангажирани с въвеждането на ТОЛ-системата, работят с хоризонт, заложен в закона – 16 август 2019 г. Ако законодателят реши друго, те ще се съобразят, разбира се, с това.    - Степента на готовност може да се види, след като от 15-ти май започнем да тестваме системата и технически, и с обезпечение от хора. Каквото е решението на законодателя, ние ще го изпълним, ще направим всичко възможно да изпълним заложеното като срок за въвеждане на ТОЛ-системата. Модерно е да се казва, но това може би е най-сериозната промяна в транспортния сектор поне от 20 години насам.    - Утре започва етапното строителство на автомагистрала „Хемус” след пътен възел Боаза в посока Варна.    - Русе-Велико Търново е много важен проект, но в момента сме в съдебна процедура. Агенцията има готовност да започне за два участъка Русе-Бяла и Обход-Бяла процедури обществени поръчки за избор на изпълнители. Но в момента сме в съдебна процедура.  Готвят се промени в законодателството по отношение на отчуждителните процедури и много се надявам процесът да се отпуши по отношение на обжалванията на процедурите. Тъй като обжалванията са само за размери на обезщетенията – това по никакъв начин не влияе върху необратимостта на процедирането на съответните обекти.  -   - Дотолкова, доколкото и дейността на Агенцията е най-вече управленски процес, имайки предвид това, което до момента е моя професионална дейност - да. По отношение на чисто специфичната дейност - навлизам с бързи темпове. Смятам, че Агенцията се нуждае от добро управление, добро администриране и, разбира се, добра експертиза по отношение на пътищата. Разчитам на моите колеги от Управителния съвет, разбира се, високо убеден съм, че ще бъде намерено вярното решение за заместник на инж. Атанасов.", "date": "2019.04.22", "title": "Шефът на АПИ Георги Терзийски: Притеснен съм! Политици и експерти анатемосват цял строителен сектор "}
{"url": "http://epicenter.bg/article/Balgariya-specheli-deloto--vodeno-ot-fonda-na-Oman-zaradi-KTB/180834/4/0", "text": "Арбитражното дело, заведено на 22 октомври 2015 г. в Международния център за разрешаване на инвестиционни спорове срещу България от Държавния резервен фонд на Султаната Оман в качеството му на акционер в „Корпоративна търговска банка“, приключи в полза на България.   Претенциите на Държавния резервен фонд се основаваха на твърдение, че България е нарушила стандартите за третиране на чуждестранни инвеститори, установени в Договора за взаимно насърчаване и защита на инвестициите между България и Султанат Оман, чрез действията на българското правителство, Българската народна банка и българския съд, свързани с поставянето под специален надзор на „КТБ“ АД и отнемането на лиценза на „Корпоративна търговска банка“. Държавният резервен фонд претендираше обезщетение в размер на 80 милиона евро, съобщи БНБ.    В това дело България беше представлявана от експерти на Министерството на финансите и водещи адвокатски кантори.   По време на защитата в Международния център за разрешаване на инвестиционни спорове бяха представени писмени свидетелства от представители на ръководството на БНБ, както и становища от авторитетни световни експерти.    В резултат от успешната защита на българската страна Държавният резервен фонд на Султаната Оман се отказа от исковете си срещу БНБ и другите органи на Република България. Този изход на делото изключва и възможността същите искове да бъдат предявени наново пред този или друг международен трибунал.   Приключването на делото в полза на България доказа законосъобразността на атакуваните от Държавния резервен фонд на Султаната Оман действия и решения на БНБ, свързани с „Корпоративна търговска банка“.", "date": "2019.04.22", "title": "България спечели делото, водено от фонда на Оман заради КТБ"}
{"url": "http://epicenter.bg/article/Temenuzhka-Petkova--S-biznesa-i-sindikatite-pravitelstvoto-ima-otlichen-dialog-v-energetikata/180862/4/0", "text": "С бизнеса и синдикатите правителството има отличен диалог в областта на енергетиката, каза министърът на енергетиката Теменужка Петкова.   Тя застана пред медиите след срещата при премиера Бойко Борисов с представители на работодателски и синдикални организации.   Срещата при премиера днес е била организирана по искане на четирите работодателски организации и на двата синдиката, уточни тя.  Теменужка Петкова информира, че на тази среща представители на работодателските организации са изказали притеснения от покачването на цената на тока на свободния пазар от началото на април. Тя е уверила представителите на бизнеса и синдикатите, че държавата изпълнява поетите ангажименти към енергийната борса. Дружествата от групата на БЕХ, спазвайки Закона за енергетиката, продават електроенергия на свободния пазар. Отделно от това дружествата от държавната енергетика ежедневно предлагат по над 680 мегаватчаса всеки час на платформа \"Ден напред\" на цена от 44.10 лв. \"Това е цена, която е определена от Европейската комисия, и ангажимент, който ние стриктно спазваме\", увери министър Петкова.  На срещата е било обсъдено и състоянието на \"ТЕЦ Марица изток 2\" ЕАД и всички са се обединили за това да се търсят възможности, за да може да се съхрани работата на централата. \"Трябва да намерим баланс, трябва да се намери начин, който да даде възможност на \"ТЕЦ Марица изток 2\" да работи при нормални пазарни условия\", допълни министър Петкова. По думите й капитализацията е един от възможните варианти за спасяването на въглищната централа. Тя припомни, че Българският енергиен холдинг /БЕХ/ закупува емисиите за \"ТЕЦ Марица изток 2\". В резултат на това БЕХ осчетоводява тези разходи като вземане от централата. Това създава предпоставки за декапитализация на дружеството. \"Към настоящия момент около 200 млн. ни делят от декапитализацията на дружеството\", поясни Петкова.  В момента е оправено искане към Европейската комисия /ЕК/ именно с този размер на дълга да бъде увеличен капиталът на \"ТЕЦ Марица изток 2\", за да позволи на дружеството да функционира. Според нея това ще даде възможност на \"ТЕЦ Марица изток 2\" да работи при пазарни условия и да започне дружеството да трупа печалба. След Великден се очаква писмо от ЕК, чрез което по всяка вероятност от Комисията допълнително ще искат да бъдe отговоренf на някои въпроси. От енергийното министерство имат готовност за това. \"Това е изключително важна стъпка, която трябва да предприемем\", добави Теменужка Петкова, цитирана от БТА и Новини.бг.  ", "date": "2019.04.22", "title": "Теменужка Петкова: С бизнеса и синдикатите правителството има отличен диалог в енергетиката"}
{"url": "http://epicenter.bg/article/API--Na-23-april-zapochva-poetapnoto-stroitelstvo-na--Hemus--mezhdu-Boaza-i-patya-Ruse---Veliko-Tarnovo/180866/4/0", "text": "На 23 април започва поетапното строителство на автомагистрала „Хемус“ в участъка между Боаза и връзката с път I-5 Русе - Велико Търново. Това съобщиха от пресцентъра на Агенция „Пътна инфраструктура“.   Проектът ще се изпълнява изцяло със средства от републиканския бюджет от държавното дружество „Автомагистрали“ ЕАД.  Преди символичния старт на новото трасе, ще бъде проверен напредъкът при изграждането на отсечката между Ябланица и Боаза на АМ „Хемус“, която е близо 10 км. Строителството ѝ започна в края на март м. г. и се финансира също с национални средства. Работата по нея напредва и е напълно реалистично да е готова през есента, около половин година по-рано от предвиденото. По договор отсечката трябва да е завършена през март 2020 г. За изграждането на 134,14 км от АМ „Хемус“ в участъка от пътен възел „Боаза“ до пресичането с път I-5 Русе - Велико Търново в края на миналата година правителството осигури от бюджета 1,12 млрд. лв. без ДДС. Трасето, което ще се изгражда от „Автомагистрали“ ЕАД, е разделено на 6 участъка.  ", "date": "2019.04.22", "title": "АПИ: На 23 април започва строителство на „Хемус“ между Боаза и пътя Русе - Велико Търново"}
{"url": "http://epicenter.bg/article/API--Po-OP--Regioni-v-rastezh--sa-rehabilitirani-obshto-okolo-30-km-ot-glaven-pat-II-29/180867/4/0", "text": "Завърши рехабилитацията и реконструкцията на 14 км от път II-29 Добрич – Кардам. Това съобщиха от пресцентъра на Агенция „Пътна инфраструктура“.   Второкласният път е най-кратката връзка между Румъния и курортите по българското Черноморие и свързва Добрич и Варна. Основният ремонт на второкласния път се извършва по проект лот 5 на ОП „Региони в растеж“ 2014-2020 г. и се финансира чрез Европейския фонд за регионално развитие и националния бюджет. Успешното приключване на проекта завърши с водосвет, на който присъстваха директорът на дирекция „Изпълнение на проекти по ОПРР 2014-2020 и по програмите за териториално сътрудничество на ЕС“ в Агенция „Пътна инфраструктура“ Николина Чапанова, заместник-областните управители на Добрич Живко Желязков и Красимир Николов, кметът на Добрич Йордан Йорданов и заместник-кметът на община Добричка Иван Иванов и др. По ОП „Региони в растеж“ са рехабилитирани общо около 30 км от второкласния път. През август м. г. приключи ремонтът на 15,5 км от пътя в участъка Варна - Добрич, включен в лот 4 и на стойност 8,5 млн. лв. С проекта, който днес завършва общата инвестиция по двата обекта достига 23 млн. лв., каза Николина Чапанова.  Началото на рехабилитираната пътната отсечка в лот 5 е на около 300 м след разклона за село Стефаново, а краят е до кръговото кръстовище на Околовръстния път на Добрич и пътят за село Паскалево. Ремонтираното трасе преминава през Източната дъга на обходния път на гр. Добрич.  Рехабилитираният участък е с нова асфалтова настилка, хоризонтална маркировка, мантинели и вертикална сигнализация и е с подменени бордюри. Ремонтирани са 6 големи съоръжения - мост при 49-ти километър и 5 съоръжения в обхвата на пътен възел „Сердика“ при пресичането с третокласният път III-9701 за село Победа.  Последният основен ремонт на участъка е извършен преди повече от 10 години. С успешното завършване на проекта се осигурява бърз транспортен достъп на жителите от с. Стожер, с. Стефан Караджа, гр. Генерал Тошево, с. Кардам и с. Йовково до жп гара Варна, летище Варна, гр. Добрич и до границата с Румъния. Повишава се безопасността на движение, подобрява се връзката между населените места в региона и на всички пътуващи към ГКПП „Кардам“. По-добрата инфраструктура е предпоставка за увеличаване на инвестициите в региона и откриването на нови работни места, увеличат се възможностите за предоставяне на гражданите на качествени и конкурентни здравни, социални и образователни услуги.  ", "date": "2019.04.22", "title": "АПИ: По ОП „Региони в растеж“ са рехабилитирани общо около 30 км от главен път II-29"}
{"url": "http://epicenter.bg/article/Vasil-Velev--Nastoyavame-da-se-razvali-dogovorat-s-amerikanskite-tsentrali--te-izkrivyavat-pazara/180870/4/0", "text": "Когато отпадне таксата за износ на тока от 1 юли, от бизнеса предлагат да отпадне и таксата за внос на енергийната борса. Това каза председателят на Асоциацията на индустриалния капитал в България (АИКБ) Васил Велев пред журналисти на излизане от среща при премиера Бойко Борисов с представители на работодателски и синдикални организации в Министерския съвет.  \"Ние предложихме да отпадне таксата за внос и подкрепихме промените в Закона за енергетиката, които ще бъдат обсъдени на второ четене в парламента\", съобщи Васил Велев. Чрез промените на енергийната борса ще излязат и ВЕИ-тата, които произвеждат между и 1 и 4 мегавата, уточни Велев и допълни, че това не трябва да се отлага и от 1 юли трябва да стане факт.  Васил Велев добави, че на срещата е било предложено в закона да бъде записано, че Комисията за енергийно и водно регулиране (КЕВР) трябва да оповестява решенията си поне един месец по-рано. Това може да стане обаче най-рано от следващия регулаторен период  . По думите му това ще даде възможност да има по-голяма прогнозируемост на цените на тока. Това предложение е било подкрепено и от синдикатите.  Председателят на АИКБ настоява да се развалят договорите с т.нар. американски централи, защото те допълнително изкривяват пазара. \"Ние имаме за регулаторния период, който изтича сега на 1 юли, надплащане над пазара 548 млн. лева за едногодишен период за американските централи\", коментира Васил Велев. По думите му една от американските централи вече е изплатила инвестициите и това е недопустима държавна помощ.  Президентът на Конфедерация на независимите синдикати в България (КНСБ) Пламен Димитров коментира, че през първите 10 дена на април цената на енергийната борса наистина е била малко над цената в сравнение с тази на регионалните борси. Според него причина за това са изтекли договори на големи индустриални потребители, които са приключили в края на март и не са подновени. Според него повишената цена в началото на месеца не се дължи на дефицит, защото дружествата от групата на БЕХ продължава да увеличава предлагането на електроенергия.  Във връзка със състоянието на \"ТЕЦ Марица изток 2\" ЕАД от КНСБ смятат, че дружеството трябва да бъде капитализирано възможно най-бързо. Според Пламен Димитров това ще даде възможност да се запази стабилността на основната електрогенерираща мощност. Той е на мнение, че \"ТЕЦ Марица изток 2\" трябва да може да влезе в т. нар. \"механизъм за капацитет\", който да му позволи да изпълнява договори към НЕК и ЕСО и ще гарантира бъдещото на централата, независимо от пазарните изменения.  По въпроса с високите цени на емисиите Пламен Димитров смята, че единственото решение е след време тези цени да бъдат вкарани в цената на тока. \"Даваме си сметка, че това не може да стане толкова бързо, защото това би повлияло на цените на електрическата енергия както за бизнеса, така и за домакинствата\", добави Пламен Димитров.  Той е категоричен, че няма друг изход. Според него трябва да бъдат разширени подпомаганите лица и въвеждането на дефиниция за енергийно бедни, отбелязва БТА и Новини.бг.    ", "date": "2019.04.22", "title": "След среща с премиера бизнесът настоява да се развали договорът с американските централи"}
{"url": "http://epicenter.bg/article/Menda-Stoyanova-zapisva-v-proektozakon--Nyama-da-ima-po-visoki-danatsi-za-imotite-v-kurortni-selishta/180877/4/0", "text": "За имотите в курортните селища ще се плащат същите местни данъци и такси, както за останалите. Това е записано в проектозакон за промени в Закона за местните данъци и такси, внесен от председателя на бюджетната комисия Менда Стоянова. Промените се налагат, след като Конституционният съд отмени предишните.  От началото на тази година влязоха в сила текстове, които засягат собствениците на \"втори\" жилища в курортните селища.  Общинските съвети трябваше да гласуват по-висок данък сгради - от 5 до 7 на хиляда върху данъчната оценка за имотите в планински и морски курорти от национално значение и от 4,5 до 6 на хиляда за имотите в останалите населени места, определени като курорти.  Още миналата година президентът Румен Радев наложи вето на тези текстове, а след като то бе преодоляно в пленарната зала, беше сезиран Конституционният съд.  В началото на април той ги обяви за противоконституционни. Заради това сега председателят на бюджетната комисия Менда Стоянова предлага нови текстове, според които местният налог се изравнява с този за останалите имоти, а именно - между 0,1 до 4,5 на хиляда от данъчната оценка.  В текстовете са приложени и указания за заварено положение, тъй като част от собствениците вече може да са платили данъка си.  ", "date": "2019.04.22", "title": "Менда Стоянова записва в проектозакон: Няма да има по-високи данъци за имотите в курортни селища"}
{"url": "http://epicenter.bg/article/Porozhanov--Shte-naznacha-resoren-zam-ministar-za--Plodove-i-zelenchutsi--protestite-spirat/180890/4/0", "text": "Поех ангажимент към протестиращите да назнача ресорен заместник-министър за „Плодове и зеленчуци“. Това каза министърът на земеделието, храните и горите Румен Порожанов на пресконференция, предаде Агенция \"Фокус\".   Той уточни, че зам.-министърът ще бъде предложен от производителите. „На този етап те прекратяват своите протести. Започваме да работим в рамките на проблемите, които те поставят. Не всичко, което те смятат може да бъде решено“, заяви Порожанов и изтъкна, че министерството е направило много за „Плодове и зеленчуци“.    По думите му след затварянето на последните мерки Програмата за развитие на селските райони тя ще надхвърли над 1 млрд. лв., а субсидията е към 560 млн.   Надявам се производителите да изберат добър професионалист за ресорен заместник-министър по „Плодове и зеленчуци“, който да бъде полезен, каза Порожанов на пресконференция във връзка протеста на производителите на плодове и зеленчуци.    По думите му идеята е съвместно да се изготви план, който е част от тяхната визия за подобряване на положението в сектора. Министърът посочи, че това не са теми, които са от няколко месеца или от две години.    „ Имахме среща с протестиращите. Разговорът беше делови, рационален. Те са загрижени за сектора, защото считат, че не му се обръща достатъчно внимание. Истина е, че министерството е много широко, с много направления на разходване, на политики, като дори и гори, риби, европейски фондове“, каза министърът.    „ Смея да твърдя, че в рамките на субсидиите, на инвестициите сме направили всичко възможно. Утре ще имаме в 11.00 ч. работна среща за първи стъпки, които да предприемем и вече съм имал и разговор по отношение на опозицията за назначаването на заместник-министър по тези въпроси“, допълни Порожанов.    Темата с виновните за наредбата за биопроизводителите ще я уточняваме – при нарушения, ще има санкции, каза още той във връзка с наредба 5 за биопроизводството.   „ Очаквам малко след нашата пресконференция да проведа разговор с биологичните производители, включително по тази наредба. Тук говорим за две-три неотложни според тях промени, които искат да бъдат направени. Затова искам да ги отговорим още веднъж. Едното е да не се отнема направо или при еднократно нарушение на биологичен производител лиценза, другото е свързано с пробите. Ние трябва да имаме разумен брой проби, така че да се гарантира сигурността на качеството на предлаганата продукция“, допълни Порожанов.", "date": "2019.04.22", "title": "Порожанов: Ще назнача ресорен зам.-министър за „Плодове и зеленчуци“, протестите спират"}
{"url": "http://epicenter.bg/article/ViK-druzhestvata-shte-stroyat-i-rekonstruirat-blizo-350-obekta-v-stranata-/180897/4/0", "text": "Всичките 14 ВиК дружества, в страната, поканени да кандидатстват по Оперативна програма „Околна среда“ 2014 – 2020, подадоха предсрочно проекти за финансиране по процедура „Изграждане на ВиК инфраструктура\" по ОПОС. Това съобщиха от пресцентъра на МРРБ.   Крайният срок, в който те трябваше да представят проектните си предложения пред Управляващия орган на програмата, е 23 април 2019 г., като всички дружества подадоха документи от 15 февруари до 19 април.     Обектите за финансиране са определени с подготвените от МРРБ регионални прединвестиционни проучвания.    До края на програмния период със средства по ОПОС във ВиК отрасъла в страната ще бъдат инвестирани около 1,2 млрд. лв. С тях ще бъдат реконструирани или изградени близо 350 обекта. Това са 19 пречиствателни станции за питейни и отпадъчни води, близо 1300 км водопроводи и канализация, 146 помпени станции и други съоръжения в 51 населени места. Предвижда се да бъдат обявени над 190 обществени поръчки.    От подобрената инфраструктура и ВиК услуги ще се възползват над 2 млн. души.    Инвестициите са ключови за отрасъла, който има огромна инфраструктура, включваща над 90 хил. км ВиК мрежа в страната в момента, над 5430 резервоара, 3370 помпени станции за питейни води, 67 пречиствателни станции за питейни води и още 97 за отпадъчни.    Тази стратегическа инфраструктура трябва да се развива, модернизира и поддържа непрекъснато, за което са необходими огромни инвестиции.", "date": "2019.04.22", "title": "ВиК дружествата ще строят и реконструират близо 350 обекта в страната "}
{"url": "http://epicenter.bg/article/Podpaliha-lichniya-avtomobil-na-kmeta-na-obshtina-Kozloduy/180825/3/0", "text": "Подпалиха личния автомобил на кмета на община Козлодуй. Сигналът за пламналата кола е подаден в полицията тази нощ около 1часа и 50 минути.  Автомобилът е бил спрян на паркинга пред блока на кмета и заради бързата намеса на пожарникарите не са пострадали и други моторни превозни средства. Според разследващи автомобилът е умишлено запален.  Семейният автомобил от години се ползва от кмета на общината Маринела Николова.  По случая е образувано производство.  ", "date": "2019.04.22", "title": "Подпалиха личния автомобил на кмета на община Козлодуй"}
{"url": "http://epicenter.bg/article/Povdigat-obvineniya-na-oshte-6-ot-uchastnitsite-v-prestapnata-grupa-za-telefonni-izmami/180837/3/0", "text": "Специализираният наказателен съд определи най-строгите мерки за неотклонение „Задържане под стража“ на петима от участниците в организирана престъпна група за телефонни измами, задържани в Горна Оряховица и София на 18 април 2019 г. Това съобщиха от пресцентъра на Апелативна специализирана прокуратура.   Други шестима от групата бяха задържани с Европейска заповед за арест в Румъния същия ден. Предстои те да бъдат предадени от румънските власти, да бъдат върнати в страната и да им бъдат предявени обвинения.   Специализираният наказателен съд прие тезата на прокуратурата, че събраните доказателства са достатъчни, за да се направи категорично обосновано предположение, че са съпричастни с деянията, за които са обвинени. Едновременно с това, налице е опасност всеки от тях да извърши друго престъпление и да влияе на свидетели по делото, определи съдът.   Мерките за неотклонение могат да бъдат обжалвани пред Апелативния специализиран наказателен съд.", "date": "2019.04.22", "title": "Повдигат обвинения на още 6 от участниците в престъпната група за телефонни измами"}
{"url": "http://epicenter.bg/article/Blizkite-na-Viktoriya-Marinova-poiskaha-450-000-lv--kravnina-ot-ubietsa---Severin-Krasimirov/180851/3/0", "text": "Близките на жестоко убитата тв водеща Виктория Маринова поискаха 450 000 лв. кръвнина от убиеца ѝ Северин Красимиров. В съда бяха внесени три граждански иска - от майката, от бащата и от дъщерята на убитата.  Подсъдимият за смъртта на Маринова запази пълно мълчание пред журналистите в съда. Пред магистратите обаче той призна вината си. „Съжалявам много!\", бяха думите му.  Майката на Северин - Надежда пристигнала за делото от Германия. В коридора на Русенския окръжен съд тя започнала да се тръшка на земята с викове и писъци: \"Селяйдин, какво стана\". Наложило се е охраната да се намеси и да я изведе, съобщава \"Монитор\".  Защитата на Северин поиска процесът да се гледа при закрити врати, тъй като щяла да бъде изнесена информация свързана с интимния живот на убиеца и жертвата му. Прокуратурата и частните обвинители настояват обаче делото да се гледа в открито съдебно заседание.  Обвиняемият Северин Красимиров ще отговаря пред съда за три деяния - убийство, изнасилване и блудство, като престъпленията са извършени по особено жесток и мъчителен за жертвата начин. Прокуратурата ще настоява за налагането на най-тежката мярка – доживотен затвор без право на обжалване.  Северин Красимиров е единственият обвиняем за убийството на Виктория Маринова. 30-годишната телевизионна водеща беше нападната на 6 октомври 2018 г. посред бял ден, докато тичала по крайбрежната алея в Русе. От прокуратурата обясниха, че мотивът за убийството на Маринова е сексуален. Държавното обвинение категорично отхвърля твърдението, че престъплението е било поръчано или свързано с професията на жертвата, както и версията, че Северин Красимиров е имал помагачи. Назначената петорна комплексна съдебно-медицинска, психологична и психиатрична експертиза на Северин Красимиров, сочи, че той е вменяем и може да носи наказателна отговорност за извършеното.  От Окръжния съд обясняват, че защитата на обвиняемия е внесла искане в съда за разглеждане на делото по съкратеното съдебно следствие. Красимиров е признал всички факти и обстоятелства в обвинителния акт. Ако съдът приеме делото да бъде разгледано по този ред, наложената присъда на Северин ще бъде намалена с една трета.  ", "date": "2019.04.22", "title": "Близките на Виктория Маринова поискаха 450 000 лв. кръвнина от убиеца ѝ Северин Красимиров"}
{"url": "http://epicenter.bg/article/Edin-milion-leva-kravnina-iskat-ot-Lyutvi-Mestan/180856/3/0", "text": "Рекордните един милион лева кръвнина ще търси от Лютви Местан пострадалото в тежката катастрофа край Момчилградското село Загорско семейство Ахмед.   В неделя (14 април) по обяд лидерът на политическа партия ДОСТ предизвика тежък сблъсък на пътя за Гърция, след като изскочи на главното шосе с лимузината си „Фолксваген Фаетон”, отнемайки предимството на движещото се с висока скорост в посока Кърджали БМВ. Последвалата тежка катастрофа загина 6-месечното бебе на семейство Юсеин и Емине Ахмед, а 10-годишният им син също пострада.   Почерненото семейство на 31-годишния Юсеин Ахмед ще търси рекордна компенсация от Лютви Местан за смъртта на бебето си, признаха техни съселяни от кърджалийското село Първица. Общата кръвнина, която семейството ще търси от Лютви Местан, ще е в размер на 1 милион лева. Законът вече дава право всички близки на загинал в катастрофа да търсят финансови компенсации от виновника. Така претенции към Лютви Местан ще отправят не само съпрузите Юсеин и Емине Ахмед, но и техните родители, както и 10-годишният им син. При това положение общият размер на кръвнината може да достигне 1 милион лева, съобщава    „ Покрусен съм и страдам дълбоко. Изразявам съболезнования на близките на починалото бебе. Нека органите безпристрастно и обективно да извършат всички процесуално-следствени действия, да разпитат свидетели, надявам се, не избирателно. Тогава може да се постави въпросът за вината и отговорността“, коментира Лютви Местан след напускането на ареста в Кърджали. Лидерът на ДОСТ прекара близо 20 часа в сградата на полицията в Кърджали, след което бе пуснат под гаранция от 10 000 лева.   Близки до пострадалото семейство Юсеин пък изразиха публично съмненията че Местан ще избегне наказателна отговорност.  ", "date": "2019.04.22", "title": "Един милион лева кръвнина искат от Лютви Местан"}
{"url": "http://epicenter.bg/article/Mestan-si-iska-otnetata-shofyorska-knizhka/180869/3/0", "text": "Лютви Местан е поискал от съда да му бъде върната обратно шофьорската книжка. Това е станало днес, потвърдиха от Окръжния съд в Кърджали, предаде  . До няколко дни съдът ще се произнесе с решение по искането на председателя на ДОСТ.   Според разпоредбите на НК съдът незабавно разглежда жалбата еднолично в закрито заседание и се произнася с определение, с което потвърждава или отменя постановлението на прокурора. Определението е окончателно.   Припомняме, че на 16 април с постановление на Окръжна прокуратура – Кърджали му бе отнето временно свидетелството за управление на моторно превозно средство.   Той е обвинен за причиняване на смърт по непредпазливост за катастрофата край Загоре, в която загина 6-месечно бебе.  ", "date": "2019.04.22", "title": "Местан си иска отнетата шофьорска книжка"}
{"url": "http://epicenter.bg/article/Sadat-otmeni-prisadata-na-bivshiya-zam-ministar-Hristo-Angelichin/180874/3/0", "text": "Апелативният специализиран съд отмени осъдителната присъда на бившия зам.-министър на външните работи Христо Ангеличин по делото за покупката на телефонни централи за 12 български мисии в чужбина, съобщи БНР.   На първа инстанция той беше осъден на 2 години условно.   Христо Ангеличин има 4-годишна ефективна присъда и по друго дело в Спецсъда за това, че е разпоредил Министерството на външните работи да плати половин милион лева за служебни пътувания, без обществена поръчка.   Присъдата се обжалва пред второинстанционния наказателен съд.   По същото дело на първа инстанция беше оправдан бившият министър на външните работи Даниел Митов.", "date": "2019.04.22", "title": "Съдът отмени присъдата на бившия зам.-министър Христо Ангеличин"}
{"url": "http://epicenter.bg/article/Snimki-s-tlasti-pachki-i-zlatni-lantsi-v-neta-izdali-proseshkata-mafiya-vav-Vidinsko/180880/3/0", "text": "На 20 април се проведе акция заедно с ГДБОП и ОДМВР-Видин на територията на село Дреновец. Групата е влязла в полезрението на службите за сигурност преди около два месеца. Лица от ромски произход демонстративно са се заснемали и са качвали свои снимки в различни социални мрежи, от които е видно наличието на огромно количество пари.   Това каза на брифинг по повод неутрализираната престъпна група във Видинско за трафик на хора и пране на пари изпълняващият функцията ръководител на Специализираната прокуратура Димитър Петров, предаде репортер на Novini.bg  При извършването на процесуално-следствените действия тези хора са засечени. Устаноява се, че става дума за група от седем лица, които към момента са задържани. Действали са на територията на Кралство Швеция. Предлагали са на малоимотни хора от въпросното село и от област Видин да просят в Швеция, като са им обещавали половината от изпросеното през деня. Лицата са транспортирани на територията на Швеция, където просели, живеейки в скотски условия в микробуси, превозвани са от град на град по определена схема, изкараните пари са предавали на членовете на групата с обещанието, че ще им ги пазят и ще им ги върнат на територията на България. Връщайки се в България, са им представили \"сметката\" за транспорт, спане, за храна и са получили изключително ниски суми за извършената от тях дейност, заяви Петров.  Другата линия, по която е действала групата за вербуване на т.нар. просяци, е чрез лихварство. Искали са връщане на дадените назаем суми в двоен и троен размер. Хората, които не можели да върнат дълга, се оказвали просяци доживот, посочи Димитър Петров.  Той уточни, че конкретната сума, която са заделили задържаните, все още се уточнява, тъй като при просията получавали пари в шведски крони, които са обменяни по пътя през Европа. От Швеция към България в момента на акцията са транспортирани 20-на души, добави той.  В самото село се установи имущество, което не съответства по никакъв начин на доходите им. Това са лица, които никога не са работили. Сградите, които обитават, са несравними с другите в селото, каза още Димитър Петров.  Информацията е придобита от ОДМВР-Видин, уточни директорът на ГДБОП Ивайло Спиридонов. Колегите са работили известно време и са уведомили Специализираната прокуратура. Оперативната работа продължи изключително кратко, около месец. Използвани са СРС-та. Денят за реализацията беше изтеглен с една седмица по-рано, тъй като едно от лицата беше задържано на територията на Швеция по един друг казус и останалите от групата се прибраха по-рано. Решихме да подходим към реализация, тъй като имаше опасност да изпуснем част от парите, с които се връщат, заяви той.  Групата е емблематична с това, че с дейността си живеят на гърба на хора в неравностойно положение. От кадрите се вижда в какви къщи живеят и какви коли карат, без да имат един работен ден, каза Спиридонов, като отбеляза, че освен с крупни суми пари, задържаните се хвалили в социалните мрежи със златни накити.  Усилията на МВР ще продължи в посока да елиминираме групи, които тормозят хората в различни крища на страната. Хората в селото изпратиха с аплодисменти колегите ни, които работеха в този ден там. Рано или късно възмездието идва при тези, които се занимават с престъпна дейност, подчерта шефът на ГДБОП. ", "date": "2019.04.22", "title": "Снимки с тлъсти пачки и златни ланци в нета издали просешката мафия във Видинско"}
{"url": "http://epicenter.bg/article/Prokuraturata-poiska-30-godini-zatvor-za-Severin-Krasimirov/180884/3/0", "text": "30 години затвор поиска прокуратурата за Северин Красимиров – сочен за убиец на телевизионната водеща Виктория Маринова.   Той ще избегне най-тежкото наказание доживотен затвор, след като се призна за виновен и делото тръгна по съкратената процедура. Адвокатът му поиска само 15 години лишаване от свобода, предаде Нова телевизия. Три са обвиненията срещу Северин Красимиров- за блудство, за изнасилване и за убийство по особено жесток и мъчителен начин.   Близки на убитата Виктория заведоха и граждански искове за общо 450 хиляди лева кръвнина. Роднини на Северин дойдоха в съда, а майка му изпадна в истерия. Той запази мълчание. Близките на убитата Виктория Маринова, пък поискаха законодателни промени.", "date": "2019.04.22", "title": "Прокуратурата поиска 30 години затвор за Северин Красимиров"}
{"url": "http://epicenter.bg/article/Sadat-varna-knizhkata-na-Mestan/180896/3/0", "text": "Кърджалийският съд отмени постановлението на прокуратурата, с което беше отнета книжката на лидера на ДОСТ Лютви Местан, обвиняем за причиняването на катастрофа, при която загина бебе, предаде bTV.   „ В настоящия случай от събраните до момента данни по делото не се установява разследваното деяние да се отличава с по-висока от типичната за този вид престъпления обществена опасност, и в обжалваното постановление не е налице яснота извършването на какво друго престъпление ще бъде осуетено с отнемането на свидетелството за правоуправление на обвиняемия”, пишат от съда в официално съобщение.   Инцидентът стана на 14 април близо до прохода „Маказа”, при разклона за село Загорско. Според разследващите и близките на пострадалите, политикът е отнел предимството на друг автомобил, в който се е возело цяло семейство. Местан обаче твърди, че другата кола се е движела в насрещното с голяма скорост и го е ударила челно.   Лидерът на ДОСТ първоначално беше арестуван, а след това му беше определена гаранция от 10 000 лв., която падна отново в кърджалийския съд, като тогава мотивът беше, че размерът на сумата не е оправдан от прокурорите с ясни данни за имотното състояние на политика. По-късно това беше прецизирано и гаранцията беше наложена.", "date": "2019.04.22", "title": "Съдът върна книжката на Местан"}
{"url": "http://epicenter.bg/article/30-godini-zatvor-i-450-000-lv--kravnina-za-Severin-Krasimirov/180900/3/0", "text": "30 години затвор и 450 000 лв. кръвнина.  Това е наказанието за 21-годишният Северин Красимиров за убийството на телевизионната водеща Виктория Маринова. Присъдата беше прочетена от състав на Русенския окръжен съд в същия ден, в който делото тръгна пред Темида.  Съдебният състав с председател Юлиян Стаменов прие, че са изпълнени изискванията за гледане на делото по процедурата на съкратеното съдебно следствие, както поиска защитата на обвиняемия, и така 21-годишният ром избегна доживотната присъда, съобщи \"Монитор\".  Наказанието му за изнасилването, блудството и убийството на младата жена бе намалено с една трета, каквато възможност дава законът при съкратената процедура.  ", "date": "2019.04.22", "title": "30 години затвор и 450 000 лв. кръвнина за Северин Красимиров"}
{"url": "http://epicenter.bg/article/Zadarzhani-sa-trima-dushi-pri-spetsaktsiya-sreshtu-narkorazprostranenieto-v-kv---quot-Strelbishte-quot--/180901/3/0", "text": "Специализирана полицейска акция срещу наркоразпространението се провежда в столичния квартал \"Стрелбище\", съобщава Нова.тв   На място има 10 патрулни автомобила на полицията. До момента за задържани 3 души, потвърдиха от МВР.   ", "date": "2019.04.22", "title": "Задържани са трима души при спецакция в кв. \"Стрелбище\" "}
{"url": "http://epicenter.bg/article/SGS-potvardi-iztsyalo-prisadata-na-Konstantin-Kamenarov/180903/3/0", "text": "Софийски градски съд потвърди изцяло присъдата на първоинстанционния съд, с която подсъдимият Константин Каменаров бе признат за виновен в това, че е шофирал с 1,6 промила алкохол в кръвта.   С решение от 22 април, Х-ти въззивен състав на СГС потвърди и наложеното наказание от 1 година и 3 месеца „лишаване от свобода“ с 3 години изпитателен срок и 600 лв. глоба.   Решението е окончателно и не подлежи на обжалване и протест.", "date": "2019.04.22", "title": "СГС потвърди изцяло присъдата на Константин Каменаров"}
{"url": "http://epicenter.bg/article/Frenskiyat-poslanik-blagodari-na-Balgariya-za-saprichastnostta-za--Notr-Dam-/180879/2/0", "text": "Френският посланик у нас Ерик Льобедел благодари на българската държава и гражданите за съпричастността за възстановяването на парижката катедрала „Нотр Дам“ и определи предложената помощ като много щедра. Във Велико Търново Льобедел посочи, че конкретната подкрепа ще бъде заявена след приключване на оценката на щетите.  Дипломатът припомни думите на френският президент Еманюел Макрон, че катедралата „Нотр Дам“ ще бъде възстановено до пет години. „За да се случи това ще имаме нужда от огромна подкрепа“, посочи посланик Ерик Льобедел:  „Ние ще имаме нужда от помощта на всички творци и занаятчии, работещи в съответната област, за възстановяването на „Нотр Дам“, не само във Франция, но в цяла Европа“.  Във Велико Търново Ерик Льобедел връчи на университетски преподавател и учител ордена на френското просветно министерство „Кавалер на академичните палми“.  ", "date": "2019.04.22", "title": "Френският посланик благодари на България за съпричастността за „Нотр Дам“"}
{"url": "http://epicenter.bg/article/Stanishev-otgovarya-na-Borisov-za-troynata-koalitsiya--Uvelichihme-dohodi-i-pensii-100--vlyazohme-v-ES-/180882/2/0", "text": "След като в събота премиерът Бойко Борисов отново отвори дума за Тройната коалиция, министър-председателят от 2005 до 2009 г. Сергей Станишев пусна във фейсбук пост за основните \"Грехове\" на ръководеното от него правителство.    ", "date": "2019.04.22", "title": "Станишев отговаря на Борисов за Тройната коалиция: Увеличихме доходи и пенсии 100%, влязохме в ЕС!"}
{"url": "http://epicenter.bg/article/Vasil-Vasilev-pita--Ne-probutvat-li-upravlyavashtite-Istanbulskata-konventsiya-prez-zadniya-vhod-/180883/2/0", "text": "Рязкият спад на чуждите инвестиции може да се компенсира с инвестициите на български граждани и фирми в националната икономика. Но за това трябват правила и закони, които да се спазват, трябва сигурност и враждебна за корупцията среда. В състояние ли е и иска ли правителството да направи това?  В предаването си \"Не се страхувай\" довечера по ТВ Евроком Васил Василев дава конкретен пример как властите могат да осигурят минимум 15 % доходност на български вложители, но предпочитат да дадат сладките хапки на чужденци.  Не пробутват ли управляващите Истанбулската конвенция през задния вход? Държавната стратегия за детето съдържа редица обезпокояващи елементи, тя подражава на враждебни на семейните ценности практики на страни със значително хомосексуално и педофилско влияние. Не случайно родители се вдигат на протести в цялата страна против извратените вносни порядки.  Стои ли Бойко Борисов зад твърденията на своя съветник Харалан Александров, че турското робство било метафора, а потурчването било доброволен опит за измъкването от данъчното бреме ? Не знае ли той, че изтреблението на българския народ по време на робството е предтеча на Холокоста, но докато геноцидът над българите се прикрива и омаловажава, отричането на Холокоста се наказва със затвор в Израел, Германия, Франция и други страни. Ако Борисов не изхвърли Александров от периметъра на властта, ще значи ли, че той приема твърденията му и се солидаризира с тях?  Предаването поставя и въпроса защо властта пренебрегва да почете паметта на хилядите софиянци, загинали при англо-американските бомбардировки през 1943 – 1944 г.? Защо подминава подвига на българските летци – защитници на София, за чиято безпределна храброст свидетелстват дори свалените над столицата американски авиатори?   Откъси от изключителната книга на Вера Мутафчиева \"Бомбите\", посветена на зловещите за столицата събития през Втората световна война.  Гост в студиото ще е Костадин Костадинов – лидер на набиращата скорост партия \"Възраждане\".          ", "date": "2019.04.22", "title": "Васил Василев пита: Не пробутват ли управляващите Истанбулската конвенция през задния вход?"}
{"url": "http://epicenter.bg/article/Prokuror--Elena-Yoncheva-da-dade-zapisa-na--quot-Alo--Banov-sam-quot--ne-samo-da-prikazva-pred-kamerite-/180885/2/0", "text": " Така временно изпълняващият ръководител на Специализираната прокуратура Димитър Петров, коментира изказването на водачката на листата на БСП Елена Йончева.  Днес тя атакува прокуратурата с обвинения, че се опитва да потули информация по случая с Боил Банов. „Трябва да се направи сравнение, дали това, което е дадено, вече го имаме. Ще чуем какво има в този запис“, каза още той.   \" каза днес  водачът на листата за евроизборите на БСП Елена Йончева, на специална пресконференция от централата на партията.   \"  С наличните документи можем да докажем, че това, което е казал г-н Банов се е случило, а самият запис е оригинален\", заяви още Йончева.   \"Според нас документите, които ще предоставим, са напълно достатъчни, за да се докаже, че това, което Боил Банов е казал в записа, наистина се е случило\", каза от своя страна депутатът от БСП Пенчо Минков.   . Имаме изключително много доводи в тези документи, с които доказваме неуредиците. Този анализ ще го предоставим и на прокуратурата, като внесем нашата жалба\", добави той.   \"  Аз няма да издам моя източник.   категорична беше Елена Йончева.", "date": "2019.04.22", "title": "Прокурор: Елена Йончева да даде записа на \"Ало, Банов съм\", не само да приказва пред камерите "}
{"url": "http://epicenter.bg/article/Dimitar-Ganev--Radikalizira-se-konfrontatsiyata-mezhdu-prezidenta-i-premiera-/180887/2/0", "text": "Радикализира се конфронтацията между президента и премиера! Така анализира текущата политическа ситуация социологът Димитър Ганев, който бе гост в предаването \"Плюс - минус\" по Нова телевизия. Той коментира, както изказването на премиера Борисов за преврат, така и остро критичното интервю на президента Радев по БНТ.   „Няма нова политическа линия нито от страна на президента, нито от страна на премиера. Това поведение демонстрира поддържане на старата линия на конфронтация между двете институции. В последните няколко дни може да говорим за радикализиране на линията от двете посоки. Президентът Радев също каза в публичното пространство неща, които все още не са доказани”, бяха точните думи на Димитър Ганев.   От ГЕРБ отдавна обвиняват Румен Радев, че действа в синхрон със социалистите, припомня той. Присъствието на Иво Христов като №4 в листата на БСП дава реално измерение на критиките на ГЕРБ към Радев, че работи заедно с БСП, анализира Ганев.   \"Присъствието на Иво Христов дава повод за интерпретациите и критиките, че има връзка между позициите на Румен Радев и БСП. Така можем да разглеждаме и репликите за контрола на армията и военен преврат. Разбира се, никой не може да очаква преврат в днешно време, това е част от противопоставянето между БСП и ГЕРБ\", бяха точните му думи в ефира на Нова.   Конфронтацията ГЕРБ - БСП ще продължи, последните социологически изследвания са моментни снимки, не са прогноза за изборите, посочи Ганев. И припомни данните, както на изследователски център \"Тренд\", към който принадлежи, така и на други агенции.   Очакванията са за ниска избирателна активност, скандалите водят до отлив, смята той. \"Активността на изборите ще бъде една от най-ниските дори от 2014 г. Скандалите не нанасят само щета върху управляващите, а отдалечава обществото от цялата управляваща класа\", подчертава Димитър Ганев.   \"Няма никакво съмнение, че скандалът с апартаментите нанесе имиджова щета на ГЕРБ. Очакваната активност на тези избори ще бъде една от най-ниските, поне според нас от \"Тренд\". Тези скандали, за които говорим, не нанасят щета само на управляващите, но отдалечават обществото от цялата политическа класа. Това няма как да не доведе до отлив на избирателите. Разликата между ГЕРБ и БСП на този етап е много малка, в рамките на статистическата грешка\", подчертава той.        ", "date": "2019.04.22", "title": "Димитър Ганев: Радикализира се конфронтацията между президента и премиера!"}
{"url": "http://epicenter.bg/article/VMRO-podpisva-sporazumenie-sas-ZNS-za-evroizborite/180888/2/0", "text": "Утре, 23 април – вторник, в 13.00 ч. в конферентната зала в централата на ВМРО на ул. „Пиротска“ 5, ет. 5 ще бъде подписано споразумението за подкрепа на листата на ВМРО – Българско национално движение с водач Ангел Джамбазки от Земеделския народен съюз.   Това е първата декларирана официално подкрепа от политическа партия, съобщиха от пресцентъра на ВМРО. Както вече лидерът на ВМРО Красимир Каракачанов заяви официално, ние оставаме отворени за разговори и за намиране на съюзници в битката срещу сбъркания модел на ЕС – моделът на евробюрократите, които искаха да приемем Истанбулската конвенция, а с нея и джендър идеологията; искаха да подпишем Пакта за миграция и с него да дадем работните места на нашите сънародници на съмнителни хора от Африка и Близкия Изток; искаха да вземат бизнеса на българските превозвачи; искаха да признаем, че циганите имат повече права от честните данъкоплатци в България, които ги издържат чрез социални помощи. Ние няма да допуснем това.   Ето, че моментът на истината наближава. Приканваме всички, които искат чистата и свята република на Васил Левски, а не размитата гранично, религиозно и културно България, която пожелаха от Брюксел, да се присъединят към нас.   Пътят за България днес е един – градивен, действен патриотизъм. Европа на нациите и отечествата. Нашата листа е листата на обединените български патриоти, предвождани от най-успешния български представител в ЕП Ангел Джамбазки.  ", "date": "2019.04.22", "title": "ВМРО подписва споразумение със ЗНС за евроизборите"}
{"url": "http://epicenter.bg/article/Iliyana-Yotova--Svrahregulatsiite-udaviha-ideyata-za-Evropa/180892/2/0", "text": "„Свръхрегулациите удавиха идеята за Европа. В Лисабонския договор има текстове, които излишно регулират определени сфери от живота на европейците. Същевременно твърде хлабави са или изобщо липсват текстове, които да регулират сфери като здравеопазване, социална политика, сигурност.“ Тази теза изрази вицепрезидентът Илияна Йотова пред студенти в Нов български университет. Оттам вицепрезидентът започна поредица от Студентски лаборатории „Тема: Европа“, чиято цел е да се чуе гласът на младите хора за развитието на европейския проект и мястото на България в него.  Европейският съюз се намира в ситуацията минути преди земетресение, когато се чува особен тътен – така Илияна Йотова определи настоящето състояние на съюза. По думите на вицепрезидента големият въпрос е какво предстои – статуквото ще се промени от смели хора визионери или процесите ще бъдат оставени на инерцията.  Илияна Йотова е убедена, че в навечерието на европейските избори е изключително важно да се водят дискусии в обществото по тези проблеми. „Промяната в ЕС е необходимост, а не заплаха. Важно е от кого и как ще се извърши тя“, посочи вицепрезидентът.  Илияна Йотова е на мнение, че е отминало времето на т.нар. „йес“ политика и България не трябва да чака някой друг да решава вместо нея. „С Българското председателство на Съвета на ЕС показахме, че можем да налагаме политики“, отбеляза вицепрезидентът.  В изказването си Илияна Йотова посочи основните предизвикателства пред Европейския съюз, едно от които е неяснотата около напускането на Великобритания. „Продължаващата агония по „Брекзит“ забавя приемането на Многогодишната финансова рамка на ЕС и спъва страните членки да определят своите приоритети“, заяви Илияна Йотова.  Вицепрезидентът определи като безпомощна политиката на ЕС по мигрантската криза, а предприетите мерки за справяне – като неработещи и вредни. „Решаването на тази криза европейските институции, поради липсата на кураж, оставиха за следващия мандат. В интерес на България като държава по външната граница на ЕС е да се промени Дъблинският регламент. Трябва да имаме синхронизирана позиция с другите държави по външните граници на съюза“, убедена е Илияна Йотова.  По въпроса с общата отбрана вицепрезидентът посочи, че липсва ясна национална позиция на България как ще участва в тази политика. Илияна Йотова посочи опасността от създаването на втори Шенген – този път в областта на отбраната.  Вицепрезидентът е убедена, че са необходими реформи на европейските институции, начина, по който те работят и как се избират еврокомисарите. „Не може да се търси ресор за човека, а не точният човек с неговите компетенции за този ресор“, заяви Илияна Йотова и определи като изключително слаби последните два мандата на Европейската комисия.  По думите на вицепрезидента България трябва да определи своите приоритети в ЕС и адекватния на тях ресор на следващия български еврокомисар. Той трябва да се избира между няколко кандидати, които да бъдат изслушани в българския парламент.  „Европейските граждани обърнаха гръб на Европа, на традиционните европейски партии, защото не предлагат работещи и смели политики. Липсата на резултати превърна много хора в лесна плячка в ръцете на политически жонгльори, които дават красиви обещания, предлагат лесни решения, които на практика са трудно осъществими или невъзможни“, подчерта вицепрезидентът.  Поставените от вицепрезидента теми зададоха тон на последвалата оживена дискусия, в която студентите изложиха своите виждания за развитието на ЕС.  Първата Студентска лаборатория по европейска тема Илияна Йотова организира през юни 2018 г., в края на Българското председателство на Съвета на ЕС.  ", "date": "2019.04.22", "title": "Илияна Йотова: Свръхрегулациите удавиха идеята за Европа"}
{"url": "http://epicenter.bg/article/Iznesenata-informatsiya-za-apartamenta-na-Karakachanov-e-nevyarna/180895/2/0", "text": "Изнесената от различни медии информация, свързана с апартамента на силовия вицепремиер, отговарящ за отбраната, и лидер на ВМРО-БНД, се оказва невярна и крайно неточна, твърдят различни потребители във фейсбук, написа сайтът \"Биг файф\".  Сериозен повод за това им дава несъответствие в изнесените в публичното пространство документи по казуса. Според публикации \"В същия блок, същата фирма “Софметал 07” е продала апартамент от 70 кв. м. през 2017 г. за 176 024 лв. или над двойно по-скъпо – 2514 лв. на кв.м., при това не става дума за мезонет с огромна тераса.\"   Само че в издадената от Служба по вписванията справка не фигурира \"Софметал 07\", а \"Сити Медико Груп\", като очевидно това са две различни юридически лица, отбелязват в социалните мрежи.   И задават резонния въпрос защо не е осъществен контакт с фирмата, реализирала строителния надзор на сградата за подробна информация. Освен това, подчертават те, има разлика между данъчна оценка и цена на придобиване, вписана в Нотариалния акт. „Знаят ли какво се декларира в КПКОНПИ?“, ядосват се те, като са категорични, че изнесената медийно информация е манипулирана.  Фейсбукарите са учудени и от „изтеклия“ днес нотариален акт на сем. Каракачанови, защото не e публикувана в цялост т. II от същия, в който следва да бъде описано какво прехвърля в замяна вицепремиерът, както и подробности относно уравняването на заменените имоти.   Друго, което буди съмнение в изнесеното разследване е, че сем. Каракачанови притежават 5 тераси защото видно от нотариалният акт е, че те са четири.  В документа за собственост е посочено също, че извън данъчната оценка сем. Каракачанови са били кредитирани, защото са поели задължение да заплатят на „Софметал 07“ ЕООД сума в размер на 150 000 лв., т.е. публикуваната цена е отново неправилно сметната, пресмятат също интернет ползвателите.  И заключават, че това означава само едно - сделката е сключена на пазарен принцип, тъй като има уговорена лихва върху годишните вноски, които следва да се заплащат.  Някои пък напомнят, че съгласно чл. 147 от Наказателния кодекс: \"Който разгласи позорно обстоятелство за другиго или му припише престъпление, се наказва за клевета с глоба от три хиляди до седем хиляди лева и с обществено порицание.\"  ", "date": "2019.04.22", "title": "Изнесената информация за апартамента на Каракачанов е невярна"}
{"url": "http://epicenter.bg/article/VMRO--Iskame-vsichki-evrodeputati-da-zashtitavat-natsionalniya-interes--nezavisimo-ot-koya-partiya-sa/180898/2/0", "text": "Г-н Каракачанов не е в България, но сделките му са изрядни. Той има замяна на жилище с доплащане плюс допълнителни действия. Това, което той е платил до колкото аз знам е, че е платил 900 евро на квадратен метър, каза в предаването \"Всичко коз\" по Канал 3 Юлиан Ангелов от ВМРО.  Когато някой подеме инициатива да защити българските интереси е нормално да ги подкрепим. Ние искаме да помогнем особено на Ангел Джамбазки повече, отколкото искаме място в Европейския парламент, каза още той.  За съжаление в България кампаниите започнаха да се пълнят с компромати. Ние не сме атакували никой опонент, защото искаме да покажем друго лице на политиката в България. Ние искаме всички евродепутати да защитават националния интерес, независимо от коя партия са, заяви Ангелов.  Ген. Димитър Шивиков допълни:  Преди 4 години и аз преминах през този етап и 3 дела компилирани с много обвинения. Едното приключи на последна инстанция. Решенията са каквито трябва да бъдат – невинен. Явно просто нещата се случват по-бавно. Аз се водя от чувството да бъда полезен на отечеството, а към онзи период като бях в активна служба няма как да мисля за злоупотреби.  След излизането ми от активна служба, аз следях в детайли как се развиват събитията, изградих си мнение и от всички партии прецених, че ВМРО е най-близо до моите виждания. Лично Красимир Каракачанов ми се обади и взехме решението за мястото ми в листата. Дори му казах, че нямам претенции на коя позиция да съм, все пак се знае кой е на лидерското място.  ", "date": "2019.04.22", "title": "ВМРО: Искаме всички евродепутати да защитават националния интерес, независимо от коя партия са"}
{"url": "http://epicenter.bg/article/4-500-detsa-pozhelaha-da-uchastvat-v-sastezanieto--Pazim-ezika-si--pod-patronazha-na-Desislava-Radeva/180899/2/0", "text": "Деца от училища в 27 области премериха сили в първия кръг на националното състезание по правопис „Пазим езика си“ на 20 април. Конкурсът, който се превръща в традиционен, е организиран от гражданското сдружение „Живата вода на България“.  Ученици от V и VI клас от цялата страна имаха възможност да се съревновават с връстниците си, като покажат знания за езиковите норми и синонимното богатство на родната реч. Включиха се деца от всички области на страната, с изключение на област Силистра. Най-много участници имаше от областите Бургас, София и Пловдив.  „Радостно е, че толкова много деца пожелаха да участват в състезанието. Както казвахме по време на кампанията по записването - „Пазим езика си“ е за всички, не само за отличници. Имаше ученици, чиито училища отказваха да участват. Съумяхме да не ги разочароваме. Пренасочвахме ги към други училища в населеното място. Защото всяко дете е важно. Особено в нашия случай, когато искаме да ги насърчим да пазят, да съхраняват, да се грижат за българския език. За да ни има като българи“, сподели г-жа Десислава Радева, председател на сдружението.  Резултатите от първия тур ще бъдат публикувани на 7 май на сайта на „Живата вода на България“ www.zhivatavoda.bg  Вторият кръг ще се проведе в СУ „Св. Климент Охридски“ на 11 май и за него ще се класират първите седем деца от всяка възрастова група. Тогава проверката на знанията ще се извърши на място пред родители, учители и гости от експертно жури с председател проф. Владимир Атанасов от Факултета по славянски филологии в СУ „Св. Климент Охридски“.", "date": "2019.04.22", "title": "4 500 деца пожелаха да участват в състезанието „Пазим езика си“ под патронажа на Десислава Радева"}
