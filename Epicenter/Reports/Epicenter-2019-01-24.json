{"url": "http://epicenter.bg/article/101-vi-Alpiyski-polk-prati-voenna-tehnika-sreshtu-snezhnata-stihiya-v-Smolyansko-/173686/2/0", "text": " и по искане на Областното управление – Смолян днес е задействан модул за действие при зимни условия от 101-ви Алпийски полк на Сухопътните войски. Това съобщиха от военното формирование.  Военните оказват съдействие чрез специализирана техника –  , вследствие на обилния снеговалеж в област Смолян, който започна на 23 януари. Изпратено е искане за съдействие на 24 и 25 януари 2019 г.   съобщи за Агенция „Фокус“ областният управител на Кърджали Никола Чанев. Водата е около половин метър над моста. До залетия мост има друг т. нар. въжен мост, по който могат да минават леки автомобили. Няма бедстващи хора в областта, няма интензивни валежи.  С оглед прогнозите за усложняване на метеорологичната обстановка и очакваните обилни валежи от сняг и дъжд,   и проблемите, които биха могли да възникнат в следващите дни. От ГД „Пожарна безопасност и защита на населението“ са изпратили предупреждение и указания за мерки до областните управители и кметовете на общини, както и до ОДМВР и структурите на ГДПБЗН в страната. Ситуацията се наблюдава и екипите са в готовност за реакция и оказване на съдействие при необходимост.  Мерките и обстановката към момента бяха обобщени на пресконференция в МВР, в която участие взеха     да посрещнат лошото време. Той обобщи, че са направили преглед и анализ на готовността за реакция с оглед прогнозите и очаквано усложняване на метеорологичната обстановка в страната. Младенов припомни и, че още в сряда от ГД „Пожарна безопасност и защита на населението“ са изпратили предупреждение и указания за мерки до областните управители и кметовете на общините, както и до ОДМВР и структурите на ГДПБЗН в страната. Министър Младен Маринов призова водачите на моторни превозни средства да шофират със съобразена с условията скорост и да спазват указанията, разпоредени от институциите, за да не се допускат тежки инциденти и затруднения по пътната инфраструктура.   в предвид прогнозите за усложняване на метеорологичната обстановка. Тя уточни, че стопанисваните от Националната енергийна компания 19 язовира са поддържани добре, а що се отнася до сигурността на енергийната система, дружествата от държавната енергетика и всички останали енергийни предприятия, съобразно нормативите, разполагат с необходимите запаси от въглища и мазут за подобни ситуации. „Язовирите, които се намират в непосредствена близост до ТЕЦ „Марица Изток 2“ и „Мини Марица Изток“ - яз. „Ковачево“ и „Овчарица“ също са на нива, които са далеч над максималните обеми, за това всички необходими действия са предприети и в непрекъсната комуникация сме с електроразпределителните предприятия, а те разполагат с необходимите екипи, които да могат да предотвратят всяко едно действие съобразно метеорологичната обстановка“, заяви министър Петкова.   „Ние от министерство на околната среда и водите следим и язовири, свързани с водоснабдяването на гражданите и за напояване. И двете групи имат достатъчно обеми към този момент, като тези за отводняване са средно около 5%, което е съвсем нормално за този период от годината“, заяви министър Димов.  , че са обезпечени необходимите количества материали за справяне с усложнена пътна обстановка, като подчерта иq че от вчера заседава щабът към АПИ. „Единствените утежнени ситуации са в Смолянска област. Затворен бе проходът \"Превала\" за превозни средства над 12 тона заради снегопочистване“, посочи министър Нанков. По думите му при продължаване на снеговалежите пътят отново може да бъде затворен за около час за всички автомобили, за да бъде опесъчен и изчистен.  , увери, че ситуацията в страната към момента е спокойна. По думите му вече регистрирани инциденти в Кърджали, Кюстендил, Благоевград и Смолян, но те са незначителни, защото касаят само отводняване на частни домове и два промишлени обекта - гатер и шивашка фабрика. „Високият приток на яз. \"Кърджали\" е залял един от мостовете при с. Песнопой и Русалско. Създадена е организация, така че въженият мост да бъде използван от Бърза помощ, полиция, пожарна и на стоки от първа необходимост“, заяви гл. комисар Николов, като отбеляза че във високите части на Родопите валежите от мокър сняг са създали проблеми при Пампорово и Превала.   отбеляза, че до края на месеца времето ще е динамично, като ще има валежи от дъжд, които са над нормалните за месеца.  През нощта валежите в повечето райони на страната ще спрат, над югозападните райони и облачността за кратко ще се разкъса.  . Преобладаващите минимални температури ще са от минус 1° до 4°.   най-късно, вечерта в Източна България: в по-голямата част от Северна България и в планинските райони - сняг, в Южна България и по Черноморието - дъжд. Вятърът ще бъде от изток-североизток, слаб до умерен. Дневните температури ще са в широки граници: от около 0° в Северозападна България до около 10° в югоизточните райони.  Над Черноморието ще е облачно.   По-късно през деня валежите временно ще спрат, но вечерта и през нощта срещу петък отново ще завали, предимно слаб дъжд. Ще духа умерен североизточен вятър. Максималните температури ще са 7°-10°. Температурата на морската вода е около 6°. Вълнението на морето ще бъде 3 бала.  , под около 1000 метра - дъжд и сняг. Отново интензивни ще са валежите в много райони, на отделни места в Рило-Родопската област, надхвърлящи 50 л/кв.м. Ще духа силен вятър от юг. Максималната температура на височина 1200 метра ще е около 2°, на 2000 метра – около минус 2°.   все още по-съществени ще са в Югозападна България. Вятърът ще се ориентира от северозапад и с него температурите слабо ще се понижат. В неделя в по-голямата част от страната вече ще е без валежи; преди обяд на места все още ще превалява: в Североизточна България - сняг, в югоизточните райони - дъжд. Облачността от северозапад ще се разкъса.  През нощта срещу неделя и в неделя ще духа предимно умерен запад-северозападен вятър.   Облачността постепенно ще се увеличи, ще бъде предимно висока и средна. Минимални температури - между минус 5° и 0°, максимални - между 4° и 9°.   ", "date": "2019.01.24", "title": "101-ви Алпийски полк прати военна техника срещу снежната стихия в Смолянско "}
{"url": "http://epicenter.bg/article/Poreden-opit-za-pomirenie--VMRO-i-NFSB-pak-sa-pokanili-Siderov/173641/2/0", "text": "Пореден опит за помирение в Обединените патриоти. ВМРО и НФСБ бързо намериха път едни към друго след вчерашното извинение на войводите.   Каракачанов и Симеонов са се разбрали за нова коалиционна среща, на която отново са поканили Волен Сидеров и Атака, предаде Канал 3.   Предварителните очаквания са, че атакистите вероятно пак ще бойкотират коалиционния съвет.   Тайната за медиите коалиционна среща ще се проведе в бившия Партиен дом.   В нея ще участват освен двамата лидери на ВМРО и НФСБ, и заместниците им Искрен Веселинов и Борис Ячев.", "date": "2019.01.24", "title": "Пореден опит за помирение: ВМРО и НФСБ пак са поканили Сидеров"}
{"url": "http://epicenter.bg/article/Parlamentat-prie-okonchatelno-promenite-v-Zakona-za-lichnite-danni-/173642/2/0", "text": "Парламентът прие окончателно промените в Закона за личните данни, предаде Агенция „Фокус“. Законопроектът с вносител Министерски съвет беше приет на първо четене на 19 септември 2018 г. В срок до 1 година след влизането в сила на закона Комисията за защита на личните данни трябва да приеме наредбите за акредитация по европейската директива за защита на личните данни.  Вчера депутатите решиха администратор или обработващ лични данни да може да копира документ за самоличност, свидетелство за управление на МПС или документи са пребиваване, само ако това е предвидено със закон. Лични данни, предоставени без правно основание и противоречащи на европейския регламент за защита на личните данни, ще трябва да се връщат или унищожават. Обработването на данни на ненавършили 14 години ще може да става само след съгласие на родителя. Работодателите няма да могат да държат лични данни на участници в процедура за избор на персонал за срок по-дълъг от 6 месеца, освен ако не им е дадено съгласие за по-дълъг срок.  Според промените обработването на лични данни за журналистически цели е законосъобразно, когато се извършва за осъществяване на свободата на изразяване и правото на информация, при зачитане на неприкосновеността на личния живот. Разкриването на личните данни се преценява във основа на 10 критерия. Сред тях са влиянието, което разкриването на данните, би оказало върху неприкосновеността на личния живот; значението на разкриването за изясняването на въпрос от обществен интерес; целта, съдържанието, формата и последиците от изявлението, чрез което се упражнява правото на достъп до данните.  С промените гражданите ще могат да сезират Комисията за защита на личните данни, ако правата им са били нарушени. В 3-месечен срок комисията трябва да ги информира за напредъка по жалбите. В случай на нарушение, което може да доведе до риск за правата на субектите на данни, администраторът трябва да уведоми комисията в срок до 72 часа.  Образуваните до 25 май 2018 г. и неприключили до влизането в сила на закона производства за нарушения ще се довършват по досегашния ред. По закона за МВР се разрешава обработването на лични данни, разкриващи расов или етнически произход, политически възгледи или религиозни убеждения. Митническите служители ще могат да обработват лични данни, получени от други органи.  При обработване на данни по отношение на задължения за ДДС от внос и акцизи митническите служители могат да не искат съгласието на физическото лице и да не го информират преди и по време на обработването на личните му данни. По закона за ДАНС субектите на данни могат да поискат да им се предостави информация за обработваните за тях лични данни.  Това искане може да се ограничи, да се забави или да не се предостави, ако би засегнало разкриването на терористични или тежки престъпления. Срокът за произнасяне по искането е 60 дни. Обработването на лични данни за превенция на изпирането на пари и финансирането на тероризма ще се смята за въпрос от обществен интерес.  „Това е един от малкото закони, в който всички политически формации гласуваха единодушно, без да има възражения. Благодаря на всички колеги, в това число и на опозицията“, заяви след приемането на закона председателят на ПГ на ГЕРБ Цветан Цветанов.   С приетите промени значително се разширяват правомощията на Комисията за защита на личните данни, като тя ще има и разследващи функции. С окончателно приетите изменения се дава и възможност държавни органи и администрацията да проверяват медийни публикации, както и да отказват достъп до информация, съобщава БНР.  Според приетите текстове ще се преценява дали журналистите законово имат достъп до данните, дали имат право да ги обработват и да ги изнасят, без да нарушават баланса със защитата на личните данни. Проверките за защита на личните данни могат да са както планови, така и по сигнали, включително от медиите.  Асоциацията на европейските журналисти в България изразява сериозните си притеснения и критика към решението на парламента да приеме в тази му форма Законопроект за изменение и допълнение на Закона за защита на личните данни, се казва в разпратено до медиите писмо.  Асоциацията призовава президента Румен Радев да използва правото си на вето и да върне закона за допълнително обсъждане в Народното събрание. Одобрените от депутатите текстове ограничават правото на изразяване, което противоречи на целта на европейския регламент за защитата на личните данни, се подчертава в писмото, цитирано от БНТ. ", "date": "2019.01.24", "title": "Парламентът прие окончателно промените в Закона за личните данни "}
{"url": "http://epicenter.bg/article/EK-prikanva-Balgariya-i-oshte-shest-darzhavi-ot-ES-da-prilozhat-pravilata-za-zashtita-na-dannite/173645/2/0", "text": ", предаде БТА.   Държавите в ЕС трябваше да приложат правилата до 6 май миналата година.    Тъй като седемте държави от ЕС не успяха да приложат правилата в националното си законодателство, през юли миналата година ЕК им изпрати официални уведомителни писма.   Чехия и Португалия също получиха писма заради частичното прилагане на правилата. Държавите разполагат с два месеца, за да предприемат съответните действия. В противен случай ЕК може да отнесе въпроса до Съда на ЕС, се посочва в съобщението.     От 2008 г. насам България поддържа национален регистър на географските означения за селскостопански стоки и храни.    В съответствие с последователната съдебна практика правната уредба на ЕС предвижда единна и изчерпателна система на закрила на географските означения от нейното приложно поле.   .   Комисията започна производството за установяване на нарушение с изпращането на официално уведомително писмо през януари миналата година.  , се посочва в съобщението.   .    Пострадалите получават по-лесен достъп до доказателствата, от които се нуждаят, за да обосноват претърпените вреди, както и повече време, за да предявят исканията си.    Седем държави са направили това преди изтичането на крайния срок. След като заради липса на съобщаване на предприетите мерки бяха образувани наказателни процедури, 18 държави въведоха правилата през 2017 г.   се посочва в съобщението.", "date": "2019.01.24", "title": "ЕК приканва България и още шест държави от ЕС да приложат правилата за защита на данните"}
{"url": "http://epicenter.bg/article/Borisov-naredi-proverka-na-obekta-za-avariyno-vodosnabdyavane-na-Haskovo/173649/2/0", "text": "По разпореждане на министър-председателя Бойко Борисов Министерството на регионалното развитие и благоустройството започва проверка за изпълнението на обект “Допълнително аварийно водоснабдяване на гр. Хасково”, съобщиха от правителствената информационна служба.   Той предвижда строеж на дублиращи кладенци за питейна вода, който да гарантират безопасността на здравето на жителите в региона и решаване на проблема с питейната вода. За целта през май 2017 г. Министерският съвет отпусна 1,93 милиона лева на община Хасково за финансирането на обекта.   По нареждане на премиера Борисов възложената проверка ще обхване всички аспекти на строителните дейности на обекта, цялата налична документация, както и сроковете, заложени в сключеното между МРРБ и община Хасково споразумение за финансиране на обекта.   Проверката ще се извърши от екип на Агенцията за държавна финансова инспекция, Дирекцията за национален строителен контрол, Дирекция ВиК, както и „Вътрешният одит“ на МРРБ.", "date": "2019.01.24", "title": "Борисов нареди проверка на обекта за аварийно водоснабдяване на Хасково"}
{"url": "http://epicenter.bg/article/Kmetat-na-Bansko--Kakvo-oshte-iskate---zeleni--gospoda--/173659/2/0", "text": "С остра позиция срещу \"зелените\", които спряха строежа на втория лифт в Банско, излезе кметът на общината Георги Икономов. Повод за възмущението му е докладът, внесе вчера от екоактивисти в Министерски съвет, с който те призовават да се разработи визия за опазване на природното богатство.  Какво още искате, \"зелени\" господа?  Вчера стана ясно, че екоактивисти са внесли в Министерски съвет доклад, с който призовават да се разработи визия за опазване на природното богатство. Нима не знаят, че имаме действаща Националната стратегия за устойчиво развитие на туризма с хоризонт до 2030 година, приета от Министерски съвет през 2014г.?  Нима не знаят, че има изработени планове за развитие на нашия регион на общинско, областно и регионално ниво в изпълнение на Закона за регионалното развитие? Ако не знаят, да прочетат!  Или просто хвърлят в пространството поредната манипулация, с която да продължат да държат в режим на „изчакване” развитието на планинските региони в България? И в тези стратегии е казано всичко!  Стратегии имаме предостатъчно! Имаме и съдебни дела, протести, безспирно говорено без чуваемост, имаме изгубени години....СТИГА!  Това наистина е преломен момент, в който ще стане ясно дали България иска да има планински туризъм или не. Не е нужно да откриваме топлата вода. Имаме примера на редица близки и по-далечни планински държави. Нека стартираме процеса на здрава основа с адекватни закони!  За да не остава място за спорове! За да не остава място за „зелен” популизъм!  ", "date": "2019.01.24", "title": "Кметът на Банско с остра позиция: Какво още искате, “зелени” господа? "}
{"url": "http://epicenter.bg/article/Desislava-Atanasova-za-razdorite-v-OP--Upravlenskata-programa-se-izpalnyava-/173661/2/0", "text": "За ГЕРБ всеки избор е важен, дори в най-малкото село, заяви депутатът от ГЕРБ Десислава Атанасова. Тя бе гост в предаването \"Плюс минус\" по Нова телевизия. „За ГЕРБ всеки избор е важен. Винаги сме полагали максимални усилия и за това говори фактът, че вече имаме над 10 победи. И сега структурите ни са в кондиция”, бяха точните думи на Десислава Атанасова.  Тя изрази надежда, че преди вота „ще си говорим за послания и политики, а не за скандали”.  „Като че ли българите малко неглижират участието си в евроизбори. Надявам се, че сега, когато става ясно, че Европа е във всеки български дом, хората ще бъдат доста по-заинтересовани”, каза още Атанасова.  \"Политическият опит, който има ГЕРБ, говори в посока, че винаги преди избори социолозите дават различни оценки. Виждали сме прогнози, които говорят за това, че ГЕРБ изпуска първата позиция, но това се опровергава винаги във вечерта на изборите\", заяви народният представител в началото на предаването. Тя коментира така социологическите изследвания, според които разликата между ГЕРБ и БСП е в рамките на статистическата грешка. \"При провежданите досега Евроизбори никога не е имало някаква сериозна избирателна активност. За голяма част от хората тези избори са по-отдалечени, но се надявам всички да разберат, че Европа е във всеки български дом и ще бъдат доста по-заинтересовани и ще излязат да гласуват\", посочи Атанасова.  \"Нашият опит е показал, че структурите ни са в кондиция. Ние всяка седмица се срещаме с нашите избиратели, така че не мога да кажа, че има проблем в структурите по места. Да, по време на Националното ни събрание премиерът Борисов имаше критика, но я отчитам като градивна. В ГЕРБ си служим с най-силното оръжие и това е истината. Премиерът дефинира много ясно целта и посоката и беше искрен\", коментира още тя и допълни, че към края на месец февруари ще станат ясни номинациите на ГЕРБ за евродепутатии.  \"Номинираните ще са хора с достойнство, като сред тях ще има и нови лица\", каза Атанасова. Депутатът от ГЕРБ заобиколи питанията, свързани с раздорите в Обединени патриоти, като подчерта, че управленската програма се изпълнява. \"Всяка партия има своя програма, а ние имаме управленска програма, която след сериозен дебат между нас и Патриотите е приета и се изпълнява. Вярно е, че има някои разминавания относно новите изтребители между ГЕРБ и Обединените патриоти, но този въпрос не е заложен в подписаната управленска програма\", каза Атаасова.   Запитана за мнение за данък \"лукс\", който според ВМРО трябва да бъде въведен, Атанасова отговори, че управленската програма не предвижда промяна в данъчното облагане.   В президентската институция г-жа Йотова има по-голяма тежест, каза Атанасова, анализирайки двете години на \"Дондуков\" 2 на президента Румен Радев и вицепрезидента Илияна Йотова. Депутатът от ГЕРБ разкритикува президента Румен Радев за това, че упражнява само някои от правата си – като това да налага вето. От близо година обаче не бил свиквал Консултативен съвет по национална сигурност. \"Активността на президента я разглеждам по няколко направления. Той изпълнява своето право да налага вето, но забравя друго свое право, а именно свикването на Консултативния съвет по национална сигурност. Това означава, че или няма никакви проблеми в държавата, или покрай усилията му да налага вето след вето пропуска другите си ангажименти по Конституция. В този смисъл вицепрезидентът Илияна Йотова сякаш има по-сериозна институционална тежест от Румен Радев\", каза тя.   Сигналът срещу Елена Йончева е по-стар от сигнала й за магистралите, смята депутатът от ГЕРБ. Според Десислава Атанасова Елена Йончева е била журналист, докато е била извън парлмента. Вече е политик.   \"Елена Йончева беше в ролята на журналист до момента, когато беше избрана за народен представител. За нея вече трябва да се говори като политик, а не като журналист. Но наистина не разбирам защо цялата БСП се опитва да създаде различен имидж на българската прокуратура, която работи в името на българската държавност. Защо се пришиват такива епитети като „поръчкова прокуратура“? При нас нещата са ясни – има ли съмнения за каквото и да е, процедираме по един начин и сме последователни!\", каза Атанасова.    ", "date": "2019.01.24", "title": "Десислава Атанасова: Йотова сякаш има по-сериозна институционална тежест от Радев"}
{"url": "http://epicenter.bg/article/Predsedatelyat-na-SBZh-Snezhana-Todorova--Presledvaneto-na-Elena-Yoncheva-e-vazmutitelno--/173662/2/0", "text": "Преследването на Елена Йончева е възмутително. Това заявява по повод повдигнатото срещу известната журналистка и депутатка обвинение за пране на пари в особено големи размери председателят на УС на СБЖ Снежана Тодорова  .  Преследването на Елена Йончева е възмутително. Ударът по такава емблематичната журналистка и депутатка, смело разобличаваща властови злоупотреби, е брутална разправа със свободата на словото и с политически опонент. Нищо друго, освен дълбока тревога за демокрацията у нас и категорично осъждане не могат да предизвикат подобни действия, казва още председателят на СБЖ.  Кампанията по дискредитиране на една от най-ярките представителки на журналистическата гилдия се води отдавна и СБЖ нееднократно досега остро е осъждал това посегателство. Потвърждаваме тази наша принципна позиция и вярваме, че в съда абсурдността на обвиненията срещу Елена Йончева ще излезе наяве и ще възтържествува справедливостта, заявява Тодорова.  Изразяваме пълна подкрепа на Елена Йончева и настояваме практиката на преследване на „неудобни” журналисти и опоненти да бъде прекратена! Призоваваме цялата ни гилдия и цялото общество да се опълчи на това, защото тези удари са срещу всички ни, завършва Снежана Тодорова.  ", "date": "2019.01.24", "title": "Председателят на СБЖ Снежана Тодорова: Преследването на Елена Йончева е възмутително! "}
{"url": "http://epicenter.bg/article/Vlak-blasna-13-godishno-dete-kray-Sofiya/173612/3/0", "text": "Тежък инцидент край гара Кумарица. Влак е блъснал дете на 13-години, което е пресичало, съобщи Нова телевизия.   Информацията беше потвърдена от МВР.  Инцидентът е станал в 6.20 часа сутринта.   Момичето се опитвало да пресече, когато въздушното течение от преминаващия влак го блъснало.   Детето е настанено в \"Пирогов\" без опасност за живота и е контактно, съобщиха от МВР.   Движението на влака в района между гарите Илиянци и Курило е било спряно за около два часа, за да могат разследващите да свършат работата си:   Момичето е в реанимацията на \"Пирогов\" с травми, но е без опасност за живота, съобщи д-р Благомир Златков, детски анестезиолог в болницата, предаде БНР.   \"Детето е докарано от екип на центъра за спешна помощ и е обслужено в нашата противошокова зала. Родителите са пристигнали на по-късен етап. Има травми, които са установени след образни изследвания и които са направени от мултидисциплинарен наш екип. Има фрактура на клавикулата и един дискретен кръвоизлив в главата. То е в реанимация, не защото има някаква пряка опасност за живота, а защото сравнително често при подобен род инциденти не всички усложнения биха могли да бъдат видени в първият момент\".", "date": "2019.01.24", "title": "Влак блъсна 13-годишно дете край София"}
{"url": "http://epicenter.bg/article/Ogromni-zaplati-za-direktorite-na-banki-10-godini-sled-golyamata-kriza/173604/4/0", "text": "Десет години след голямата криза на Уолстрийт, заплатите на директорите на банки отново са огромни, съобщава АФП.   Въпреки редица тревожни процеси, като колебания на борсите, по-слаб ръст на световната икономика, търговски войни и неясноти около Брекзит, директорите на големите банки получават все повече.   Заплатата на Джейми Даймън, който ръководи американската банка с най-много активи Джей Пи Морган Чейс, е била 31 милиона долара за 2018 г. Това е повишение от 5.1 процента спрямо предходната година и най-високата му заплата от кризата през 2008 г. Джеймс Горман, директор банка Морган Стенли, е получил 29 милиона през изминалата година. Това е увеличение от 7 процента спрямо 2017 г. Тези огромни възнаграждения идват след силни резултати на шестте най-големи американски банки през изминалата година. Те са отчели рекордната печалба от 117.6 милиарда долара. Силните финансови резултати на банките не са довели до голямо увеличение на заплатите на средния персонал или работниците по долните стъпала на йерархичната стълбица.   В Джей Пи Морган Чейс е имало увеличение от 4.4 процента, но в Морган Стенли заплатите на 60 300 работници на банката са били понижени с 2 процента. В друга от шестте най-големи, Голдман Сакс, намалението на заплатите е достигнало 3 процента. Разликата между това, което получават шефовете и средните заплати на персонала е астрономическа. Джейми Даймън получава 364 пъти средната заплата, която взимат 256 000 служители на Джей Пи Морган Чейс. Шефът на Морган Стенли Джеймс Горман взима \"само\" 192 пъти повече от средното във фирмата.    ", "date": "2019.01.24", "title": "Огромни заплати за директорите на банки 10 години след голямата криза"}
{"url": "http://epicenter.bg/article/-quot-El-Pais-quot--Globalizatsiya-na-politicheskata-polyarizatsiya-/173633/11/33", "text": "Правителството на световната суперсила е в застой, докато правителството на бивша суперсила - Обединеното кралство - седи парализирано след страдание от самонараствани рани. Ангела Меркел, която доскоро беше най-влиятелният европейски лидер, върви към пенсиониране. Френският ѝ колега е изправен пред изненадващото социално въстание на „жълтите жилетки“.  Междувременно испанският премиер дори не беше избран на длъжност благодарение на парламентарното мнозинство на собствената си партия, а вместо това дойде на власт с помощта на испанското законодателство. В Израел, единствената демокрация в Близкия изток, премиерът е обвинен в корупция, измами и други обвинения. През следващите месеци Бенямин Нетаняху може да бъде или преизбран или изпратен в затвора.  Всички тези страни изглежда страдат от тип „политическо автоимунно заболяване” - част от обществото води война с останалата част от социалното тяло. Основната причина за болестта е поляризацията на обществото и, в крайна сметка, политиката. Ясно е също, че болестта се разпространява и е много заразна.  Това не означава, че поляризацията не е съществувала и преди, а само че става все по-остра и може да се окаже смъртоносна, както се вижда от всички тези крайни примери на правителствена дисфункция. Затварянето на важни части от американското правителство е само последното и най-ярките последствия от разпространението на болестта. Наистина, по всяка вероятност този тип правителствена парализа и хаос може скоро да се превърне в норма.  Преди демократичните правителства успяваха да постигнат споразумения с опонентите си или да организират коалиции, които им позволяваха да вземат решения и ефективно да управляват. Сега политическите съперници често мутират в непримирими врагове, което прави невъзможни споразуменията, компромисите или коалициите. Поляризацията е пандемия, която стана глобална и в момента се проявява в повечето от световните демокрации  На какво дължим тази фрагментация на толкова много общества на различни групи, които са напълно нетолерантни едни към други? Увеличаването на икономическото неравенство, нарастващата икономическа несигурност и чувството за социална несправедливост са несъмнено някои от причините за политическата поляризация.  Популярността на социалните мрежи и кризата на журналистиката и традиционните медии също помагат за насърчаването му. Социалните мрежи като „Туитър“ и „Инстаграм“ позволяват само кратки съобщения. Такава краткост привилегирова екстремизма, тъй като колкото по-кратко е посланието, толкова по-радикално трябва да бъде то. Всичко е или много бяло или много черно. И, разбира се, това благоприятства сектантството и прави по-трудно постигането на споразумения.  Но има още. Поляризацията не е причинена само от войнствените публикации в социалните мрежи и недоволството от неравенството. Повишаването на анти-политиката - или пълното отхвърляне на политиката и традиционните политици - е друг важен катализатор за поляризация. Политическите партии сега са изправени пред множество нови конкуренти („движения“, „колективи“, „приливи и отливи”, „фракции”, НПО), чийто дневен ред се основава на отхвърлянето на миналото и които търгуват с реториката на непримиримост.  По ирония на съдбата, за да запазят последователите си и да бъде конкурентоспособни сред избирателите, традиционните политически партии също трябва да приемат позиции, оформени от анти-политика. Освен това много от тези нови играчи набират последователите, които са привлечени от идеята за принадлежност към политически организации, съставени от хора, с които споделят определена идентичност. Тази идентичност може да бъде религиозна, етническа, регионална, езикова, сексуална, поколенческа, селска, градска и т.н.  Предполага се, че идентичността, която обединява привържениците на политическата група, генерира подобни интереси и предпочитания. Тъй като идентичността обикновено е по-постоянна и по-малко гъвкава от „нормалните” политически позиции, този тип политическа група е по-трудно да прави отстъпки по въпроси, които засягат идентичността на нейните членове. Това естествено ги прави негъвкави и, както знаем, твърдостта и поляризацията са склонни да вървят заедно.  Политическата поляризация няма да бъде облекчена много скоро. Много от причините за нейната проява са мощни и неудържими. И сега тя е глобализирана.  Надеждата е, че по същия начин, по който поляризацията поражда парализа в правителствата или в токсична политическа среда, тя може да доведе до промени и пробиви в страни с корумпирани, посредствени и неефективни политически системи.  Подобно на холестерола който може да бъде добър и лош, има случаи, в които политическата поляризация може да има положителни ефекти.   ", "date": "2019.01.24", "title": "\"El Pais\": Глобализация на политическата поляризация "}
{"url": "http://epicenter.bg/article/Fotografska-izlozhba-za-veteranite-vav-Voenniya-klub/173617/6/0", "text": "Уникална фотографска изложба, представяща спомена и респекта към ветераните се представя във Военния клуб в София, организирана от Българското национално самоуправление гр. Кечкемет (Унгария) и със съдействието на Министерство на отбраната на Република България и Съюз на ветераните от войните на България.   Проектът се реализира по повод 75-та годишнина от края на Втората световна война.   Изложбата е резултат от неуморния и всеотдаен труд  на един достоен българин д-р Йордан Бочков, наследник на български градинар в унгарските земи.   Художествената концепция е на фотографа от сирийски произход Бахгет Искандер, който от дълги години живее в Унгария, но е и с пристрастно отношение към българската история и култура. Фактът, че негова самостоятелна изложба „Шепа свят“ бе включена в ХХI –то издание на Салон на изкустватав Националния дворец на културата през 2016 е многозначителен за отношениението му към българското.   Идеята за  увековечаване на българските войници и офицери се заражда преди три години в гр. Харкан, по време на честването на 70-та годишнина от Дравската епопея. Там ежегодно се възпоменават събитията от битките на българските войски край река Драва.   Тази мащабна фотографска изложба освен документална, е и твърде емоционална, тя ще докосне зрителя до това, което носи като памет и история, до националната ни идентичност. Чрез монументалните фотоси творецът Искандер търси послания, показва тяхната психология, но и ежедневни трепети, радости и болки, тяхното минало, но и бъдеще.   В реализиране на проекта участва и художникът доц. д-р Венелин Шурелов, работещ в областта на дигиталните изкуства, за да се осъвремени с нови медии темата и  се популяризира подвига на ветераните сред младото поколение. В рамките на откриването ще бъде излъчен специален филм за ветераните от доц. Шурелов. Изложбата ще продължи до 15 февруари във Военния клуб, след което ще бъде показана в страна и чужбина.   Бахгет Искандер е роден в гр. Ел-Баразин, Сирия, а от 1967 г. живее в гр. Кечкемет, Унгария.По професия е инженер, по призвание - фотограф. Характерна за него е черно-бялата фотография със социална тематика, портретите, пустинните пейзажи и майчинството.Искандер го занимава философията на човека, чувствителен е към човешката съдба и е ангажиран от вечните човешки ценности. Фотографията му е не само изкуството на момента, а и изкуството на мисленето. Увековечавайки радостта, смеха, тъгата, сълзите, любопитството, възприемчивостта към хубавото, връзките между хората, той става мост между културите.  ", "date": "2019.01.24", "title": "Фотографска изложба за ветераните във Военния клуб"}
{"url": "http://epicenter.bg/article/Ronaldo-se-perchi-s-luks-vav-vazduha-v-denya-na-samoletnata-katastrofa-s-napadatelya-Sala/173632/8/16", "text": "Поредната фукня на осъдения в Испания вчера за данъчна измама Кристиано Роналдо взриви социалните мрежи. Ухиленият португалец си пусна снимка в Туитър от своя луксозен частен самолет на връщане от Мадрид в Италия, докато футболните фенове със свити сърца очакват вести за аржентинския нападател Емилиано Сала, за когото има опасения, че е загинал в самолетна катастрофа при полет между Франция и Уелс.  Малкият аероплан изчезна някъде в Ламанша, а неговите последни гласови съобщения към приятелите му да изпратят някой да го открие, разтърсиха публиката.  Точно в такъв момент Роналдо реши да се перчи с лукса в собствения си самолет, а снимката си в Туитър той гарнира с 3 иконки - ухилена, на самолетче и с вдигнат палец. \"Това не е денят за този туит. Наистина не е\", написа Линекер и добави: \"Сигурен съм, че той (Роналдо) го е пуснал без да знае (за Сала), но може би някой трябваше да го информира\".  Сала се връщаше от Франция, където отиде да се сбогува с досегашните си съотборници от Нант след трансфера му в уелския Кардиф Сити. Самолетът \"Пайпър Малибу\" едва излетял, а аржентинецът се обадил на баща си колко много се страхува от полета.   Източник: Канал 3", "date": "2019.01.24", "title": "Роналдо се перчи с лукс във въздуха в деня на самолетната катастрофа с нападателя Сала"}
{"url": "http://epicenter.bg/article/Maykata-na-zhestoko-ubito-dete-otvratena-ot-nominatsiite-za--quot-Oskar-quot-/173615/10/99", "text": "Майката на убития през 1993 година Джеймс Бългър заяви, че е отвратена от номинациите за \"Оскар\", в които е включен филм за убийците на детето й.     През 1993 г. в Англия Джеймс, който след месец трябва да навърши  , е отвлечен, изтезаван и  Робърт Томпсън и Джон Венабъл. Майката на Бългър го губи от поглед за секунди в местен мол и в този момент той е отвлечен от двете момчета. Обезобразеното му тяло е намерено два дена след убийството му на железопътна линия.   \"Задържането\", номиниран тази година за \"Оскар\" за \" \", пресъздава полицейските разпити на невръстните убийци, използвайки оригиналните показания.    написа майката на жертвата - Денис Фъргюс, в Туитър.   \"Задържането\" е творение на ирландския режисьор Винсънт Ламби. По-рано той се извини, че не е предупредил г-жа Фъргюс за подготвянето на подобна лента. Филмът показва също какво са правили убийците преди и след отвличането на 3-годишното момче.   Преди номинациите за \"Оскар\" във вторник 90 000 души се включиха в   за дисквалифициране на 30-минутния филм.   Вчера обаче   Майкъл Хигинс поздрави в Туитър създателите му за \"ирландската номинация\". Според г-жа Фъргюс Ламби се опитва да направи кариера, гаврейки се с личната й трагедия. Тя отдавна настоява филмът да бъде изтеглен от разпространение и моли зрителите да го бойкотират.   Майката години наред се бори и за удължаване на присъдите на двете момчета, които получиха минималните осем години затвор. Наскоро издаде книгата си \"Оставих го да си отиде\".   Преди време режисьорът на лентата се извини на семейството на убития Джеймс и увери, че не е искал да причини още болка на близките му:   Ламби добави:  ", "date": "2019.01.24", "title": "Майката на жестоко убито дете отвратена от номинациите за \"Оскар\""}
{"url": "http://epicenter.bg/article/Osadiha-Alek-Bolduin-zaradi-skandala-za-parkomyasto/173616/10/100", "text": "Манхатънски съд постанови американският актьор Алек Болдуин да премине курс за контрол на гнева, след като при спор за паркомясто през ноември миналата година, той удари друг паркиращ, предадоха световните агенции. Шейсетгодишният актьор, известен с превъплъщенията си в ролята на Доналд Тръмп в телевизионното комедийно шоу \"На живо в събота вечер\", се призна за виновен и бе осъден за хулиганство.   Съдът реши Алек Болдуин да плати глоба от 120 щатски долара и да премине през споменатия курс, след което отново да се яви в съда на 27 март.   Болдуин беше арестуван на 2 ноември миналата година заради инцидента с мястото за паркиране. Тогава беше обвинен за хулиганство, а на 26 ноември бе призован и се яви в съда. Тогава актьорът отрече обвиненията.   \"Обикновено не коментирам толкова колосално скалъпени неща като днешната история,\" написа в Twitter той след инцидента. \"Твърдението, че съм ударил някого с юмрук, заради място за паркиране, е невярно. Искам да заявя това най-официално\".    Алек Болдуин получи награда Еми през 2017 година за комичните си превъплъщения в ролята на американския президент Доналд Тръмп в телевизионното шоу.   Актьорът е известен с избухливия си характер. През 2014 г. бе съдебно призован заради разправия с полицай в Ню Йорк, а през 2011 г. бе свален от самолет, защото отказал да изключи телефона си.   Източник: Канал 3", "date": "2019.01.24", "title": "Осъдиха Алек Болдуин заради скандалa за паркомясто"}
{"url": "http://epicenter.bg/article/Azis-i-Karleusha-s-nominatsii-za-srabskite-Grami/173618/10/99", "text": "Родният изпълнител Азис намери място в номинациите за сръбските грами. Песента, която изпя в дует със скандалната поп звезда Йелена Карлеуша O.S.T.A.V.LJ.A.M.T.E, е номинирана в категория \"Колаборация на годината\", пише в. \"Телеграф\".  Наградите ще се състоят на 29 януари, а домакин на грандиозната музикална церемония MAC е най-голямата зала в Белград Арена Stark.   Сред номинираните са най-популярните изпълнители от Сърбия, Хърватия, Босна и Херцеговина., Черна гора и Македония. Феновете за тези, които ще определят призьорите в 13-те категории, а сред тях са \"Поп хит\", \"Рок хит\", \"Денс хит\", \"Фолк хит\", \"Хип-хоп хит\", \"Най-добър млад изпълнител\", \"Музикален клип на годината\", \"Концерт на годината\" и други.  Всички меломани ще могат да гласуват в интернет платформата на МАС или чрез есемес. Първоначално са номинирани около 200 изпълнители, а след първия етап на гласуването , ще останат по 6 номинации във всяка една категория.", "date": "2019.01.24", "title": "Азис и Карлеуша с номинации за сръбските Грами"}
{"url": "http://epicenter.bg/article/Anna-Uintur-nay-posle-progovori-za-svatbenata-roklya-na-Megan--Beshe-brilyantna-/173629/10/99", "text": "Главната редакторка на модната библия Vogue най-после даде своята присъда за булчинската рокля на херцогинята на Съсекс Меган Маркъл осем месеца след кралската сватба, състояла се на 19 май 2018 година. \r\n \r\n По всичко личи, че Меган е успяла да спечели на своя страна Уинтур, която отговори на въпроси във видео рубриката на Vogue Go Ask Anna. Един от въпросите засягаше темата какво мисли Анна Уинтур за херцогинята Съсекс. Тя се върна към големия ден на кралската сватба, като описа избора на рокля като \"брилянтен\".   , каза Уинтур, обръщайки внимание и на това, че Меган бе избрала дизайнерката Клеър Уайт Келър    В допълнение на високото си мнение за фантастичната визия на Меган, Уинтур оцени факта, че Маркъл тръгна сама към олтара, преди да се срещне с принц Чарлз, който я предаде в ръцете на сина си принц Хари. Принцът на Уелс влезе в тази роля, след като стана ясно, че бащата на булката - Томас Маркъл, не е в състояние да изпълни тази част от ритуала заради проблеми със сърцето.   Уинтур също обърна внимание и на снимката на Дория Рагланд - майката на Меган, от църквата \"Сейнт Джордж\", която според главната редакторка на Vogue била  .   казва Уинтур през смях и допълва.   Уинтур изглежда е почитателка и на двете кралски снахи - и на Меган, и на Кейт. , споделя Уинтур.   Източник: Дир.бг", "date": "2019.01.24", "title": "Анна Уинтур най-после проговори за сватбената рокля на Меган: Беше брилянтна!"}
{"url": "http://epicenter.bg/article/Pamela-Andersan-otnovo-izbuhna--Loshite-lyubovnitsi-gledat-porno-/173671/10/100", "text": "Памела Андерсън е категорична, че мъжете, които гледат порно, се много слаби любовници. Блондинката е на мнение, че филмите за възрастни нямат нищо общо с реалния любовен акт.   Памела довери, че я привличат „смелите и радикални мъже“, които са ангажирани с реални каузи. Точно такъв типаж би я впечатлил.   „Най-лошите любовници са тези, които гледат порно“, отсича Пам. Това, което смята тя за порно актьорите, е, че: „Те са сковани, безчувствени, фанатично търсят различното и понякога прибягват до насилие. Най-добри в леглото са вегетарианците. Доказано е.“ Източник: woman.bg", "date": "2019.01.24", "title": "Памела Андерсън отново избухна: Лошите любовници гледат порно!"}
{"url": "http://epicenter.bg/article/Kucheto-ot-parvi-red-na-Shanel---geroy-v-blagotvoritelen-kalendar/173680/10/0", "text": "В последните години кучето и модата стават все по-свързани. Четириногите често са важен аксесоар на модния подиум. Облечени в миниатюрни копия на тоалетите от колекциите или в своя натурален вид, те допълват моделите  и създават истинско настроение. Много известни личности разнообразяват своя стайлинг и имидж именно с домашните си любимци.   Едно куче, което живее във Варна, е истинска звезда по време на световните седмици на модата. Френският пудел Александра (Саша) е домашния любимец на Светлана Хънт, която създаде Lucky Hunt Projects, истински оазис за приютяване и лечение на бездомните животни в България.   Предпочитаните дефилета на Саша са тези на Шанел, а нейното присъствие на първи ред буди симпатии и усмивки у хора като Карл Лагерфелд, Ана Уинтур, Ана Дел Русо и куп модни икони.   Кучетата са тренди аксесоар не само на модния подиум, доказва го и Александра, която е звездата в благотворителния календар на Lucky Hunt Projects за 2019 година. За поредна година екипа на фондацията реализира този творчески проект, а всички средства от продажбата му ще отидат за приютените животни.    „Когато със Саша сме на ревю на Шанел, тя не е просто с мен, тя се вълнува. Изключително умна и комуникативна е. Не случайно я избрахме на корицата на благотворителния календар на Lucky Hunt, защото съм сигурна, че тя би направила всичко, за да живеят по-добре другите животни в нашите три проекта. Саша би искала да помогне да се спасят повече животни, защото парите никога не са достатъчни. Животните се увеличават, а желанието ми всички да са добре е неизчерпаемо“, споделя Светлана Хънт.   Цената на календара е 25 лв., може да го поръчате онлайн чрез сайта и социалните мрежи на Lucky Hunt Projects.    ", "date": "2019.01.24", "title": "Кучето от първи ред на Шанел - герой в благотворителен календар"}
{"url": "http://epicenter.bg/article/Maduro--Prekasvame-otnosheniyata-si-sas-SASht--te-iskat-darzhaven-prevrat/173600/7/0", "text": "Президентът на Венецуела Николас Мадуро обяви, че страната му скъсва дипломатическите си отношения със САЩ, след като Доналд Тръмп призна опозиционния лидер Хуан Гуайдо за временен държавен глава, предаде Франс прес. \"Реших да скъсам дипломатическите и политическите отношения с империалистичното правителство на САЩ. Вън! Да си ходят от Венецуела, тук имаме достойнство\", заяви Мадуро, който даде срок от 72 часа на дипломатическите представители на САЩ да напуснат Венецуела.   В реч пред хиляди привърженици от балкон на президентския дворец в Каракас Мадуро обвини САЩ и опозицията, че се опитват \"да извършат държавен преврат и да докарат на власт марионетно правителство\".   Председателят на венецуелския парламент Хуан Гуайдо се самопровъзгласи за временен президент на Венецуела пред десетки хиляди свои поддръжници, които протестираха в Каракас срещу втория мандат на Мадуро, който е оспорван от опозицията и не е признат от САЩ, ЕС и голяма част от международната общност.   Николас Мадуро поиска от държавните институции \"да затегнат редиците в подкрепа на демокрацията\" и отново призова армията, смятана за негов основен поддръжник, да му гарантира лоялността си. \"Призовавам армията, военните на нашата родина, националните въоръжени сили, към най-голяма вярност, единство и дисциплина. Ще спечелим и тази битка. Лоялни винаги, предатели никога!\", заяви Мадуро. Хуан Гуайдо пък заяви в Туитър, че Венецуела ще поддържа дипломатически отношения с всички държави по света и изрази решимост да възстанови конституционния ред в страната, отбелязва ТАСС. В писмо до посолствата на всички държави, които имат дипломатически представителства във Венецуела, Гуайдо ги призова да запазят дипломатическото си присъствие в страната.   До момента подкрепа на Гуайдо като временен президент на Венецуела освен САЩ са изразили Канада, Аржентина, Бразилия, Чили, Колумбия, Парагвай, Перу, Коста Рика и Организацията на американските държави. Мадуро е подкрепян на президентския пост от Мексико и Боливия.    ", "date": "2019.01.24", "title": "Мадуро: Прекъсваме отношенията си със САЩ, те искат държавен преврат"}
{"url": "http://epicenter.bg/article/Erdogan-e-izrazil-podkrepa-za-Nikolas-Maduro-v-telefonen-razgovor/173605/7/0", "text": "Tурският президент Реджеп Тайип Ердоган се е обадил по телефона на венецуелския си колега Николас Мадуро и му е предложил подкрепата си, след като венецуелски опозиционен лидер се самопровъзгласи за и.д. президент, предаде Ройтерс, позовавайки се на говорителят на турския президент.   \"Нашият президент се обади и изрази подкрепата на Турция на венецуелския президент Николас Мадуро и заяви: \"Братко Мадуро! Дръж се, ние сме с теб!\", написа Ибрахим Калън в Туитър.   Председателят на контролирания от опозицията парламент Хуан Гуайдо се самопровъзгласи за и.д. президент на Венецуела в сряда, получавайки подкрепа от Вашингтон и много латиноамерикански страни. Това накара социалиста Мадуро, който ръководи богатата на петрол държава от 2013 г., да скъса отношения със Съединените щати, отбелязва агенцията.      ", "date": "2019.01.24", "title": "Ердоган подкрепи Николас Мадуро в телефонен разговор: Братко Мадуро! Дръж се, ние сме с теб!"}
{"url": "http://epicenter.bg/article/Sastavkite-za-zhivot-na-Zemyata-sa-doshli-ot-udar-s-druga-planeta-/173621/7/0", "text": "Съставките за живот на Земята са дошли от удар с друга планета преди милиарди години, сочи ново изследване.  Според учени ударът е станал преди около 4,4 млрд. години и благодарение на него е формирана и Луната. Откритието ще помогне на хората и за търсенето на извънземен живот, предаде бТВ.  Според хипотезата за “огромния удар” Луната е формирана от отломки от Земята, която се е сблъскала с планета с размерите на Марс. Проучването сочи, че въпросната планета е била “донор” на важни съставки за живот, тъй като е имала богато на сяра ядро. Експериментите доказват, че голяма част от азота и въглерода на Земята са в следствие на този удар.  Проучването доказва, че е възможно друго небесно тяло да пренесе важни за живот съставки през космическото пространство, които да оцелеят и след удар – нещо, което до момента не беше сигурно.  Това би увеличило шансовете ни за търсене на извънземен живот, защото ако учените успеят да предположат точно при какви удари се получават тези съставки, ще бъде много по-лесно да ги откриваме.  ", "date": "2019.01.24", "title": "Съставките за живот на Земята са дошли от удар с друга планета "}
{"url": "http://epicenter.bg/article/Kristalina-Georgieva--/173627/7/0", "text": "\"2019 година няма да е толкова добра, колкото предходната. Растежът е стабилен 2,9%, но е по-малък отколкото прогнозирахме преди 6 месеца\", заяви изпълняващият длъжността президент на Световната банка Кристалина Георгиева. Тя даде интервю за Нова телевизия от Давос, където се провежда Световният икономически форум. В швейцарския град всяка година се събира световният политически, бизнес и финансов елит, за да очертае тенденциите за годината и пипне пулса на ситуацията.   Според Кристалина Георгиева най-големият проблем е напрежението между Китай и САЩ. \"Вече има признаци на финансов стрес. Лихвите вървят нагоре, има други признаци. Заради това вярвам, че големите сили ще направят всичко възможно да се разберат\", допълни тя. Най-голямата заплаха е за малките икономики. \"Когато големите кихнат, малките хващат пневмония\", обясни тя.   \"България е добре имунизирана. Ние сме с малък дълг, с голям излишък. Това ни поставя добре. Но трябва да мислим за бъдещето. Повече внимание на инвестиционния климат. Стоим на едно място. Българите сме бързо адаптивни и трябва да използваме това\", допълни тя. \"Не чувам от никого намерение да се оставят на самотек. Здравият разум ще надделее\", заяви Георгиева по повод на Брекзит.   Въпреки че заради блокиране на правителството американската делегация не пристигна в Давос, 1300 частни самолета паркираха на близкото летище и 3000 гости пренаселиха и без това трудно достъпния швейцарски град. 50 милиона е печалбата на малкия кантон само за 4-те дни на Световния форум, но пък и поканата за участие струва над 50 000 евро. А Белият дом си иска обратно парите за резервации и запазени хотели и логистика, възлизащи на почти 3 милиона долара..  ", "date": "2019.01.24", "title": "Кристалина Георгиева за кризата в икономиката: Когато големите кихнат, малките хващат пневмония"}
{"url": "http://epicenter.bg/article/Ot-SDS-otkazaha-na-Mareshki-da-se-yavyat-zaedno-na-evroizborite/173599/2/0", "text": "Съюзът на демократичните сили (СДС) няма да се яви на евроизборите в коалиция с партия \"Воля\". Това каза за \"Фокус\" главният секретар на СДС Илия Лазаров. Той уточни, че са имали предложение от политическата сила, ръководена от Веселин Марешки, но не са го приели заради идеологически различия на тема европейска и атлантическа интеграция. Утре \"Воля\" ще обяви формирането на широка коалиция \"Родолюбци\", с която партията ще участва на предстоящите избори за Европейски парламент тази пролет. Засега от \"Воля\" не съобщават имената на другите формации, които ще участват в коалицията. Марешки заяви преди дни, че е \"разговарял с различни социалдемократически и земеделски формации, както и с такива с център дясно, които са били разочаровани и измамени от т.нар. патриоти\". От СДС уточниха, че към днешната дата не са започнали официални преговори с нито една политическа сила за предстоящите избори. Разговори обаче са водени. Досега са проведени такива с \"Демократична България\", Движение \"България на гражданите\" и \"редица малки партии, които са произлезли от СДС\". \"Реши се да се продължат разговорите с представители на \"Демократична България\" и с представители на близките до нас като възгледи патриотични сили в парламента\", обясни Илия Лазаров.  ", "date": "2019.01.24", "title": "От СДС отказаха на Марешки да се явят заедно на евроизборите"}
{"url": "http://epicenter.bg/article/Meka-zima--snyag-shte-ima-v-Zapadna-Balgariya/173601/2/0", "text": "Днес и в петък валежите в страната ще са най-значителни. Ще вали интензивно почти в цялата страна без най-източните райони.   \r\n На северозапад и в района на София ще вали мокър сняг. Количествата ще са до 15-20 литра на квадратен метър за денонощието. На югозапад – предимно дъжд с количества до 35-40 литра на квадратен метър за денонощието. \r\n   \r\n В областите по поречието на река Дунав – Плевен, Русе и Силистра с падането на температурите дъждът ще преминава в сняг. Там ще има условия за поледици. Предупреждения в жълто и оранжево са в сила за почти цялата страна без източните райони. \r\n   \r\n Дневните температури на запад ще са в интервала от 0 до 3 градуса, а в Източна България – до 10-11 градуса. Освен по Черноморието, топло ще е и в Предбалкана и в Югоизточна България. \r\n   \r\n В планините ще вали обилен сняг. Вятърът ще е силен със скорости до 40-50 километра в час. По планинските проходи ще има условия за снегонавявания и усложнения в трафика. \r\n   През следващите часове се очертава дестабилизиране на атмосферата на Балканите, поради преминаване на серия от средиземноморски циклони, които се очертава да компенсират сравнително сухият за по-голямата част от страната до момента януари, пише meteobalkans.com.   Голям Сечко не е сред най-влажните месеци, средно за страната вали под 50 литра, само над крайните южни райони, които са със зимен максимум на валежите, поради средиземноморското влияние е по-влажно.    Най-много сняг ще има в Западна България и западно от долината на река Искър. Най-дебела снежна пелена ще натрупа на северозапад, тъй като именно оттам студът ще се опитва да се наложи.   Валежите ще са комбинирани и със силен вятър не са изключени и навявания най вече по проходите на Стара планина.   Валежнитеа зони ще достигне и България, като повече дъжд се очертава на юг от Балкана, а от сняг над Рило-Родопски масив и над Беласица и Малашевска планина.   Първо ще завали още в ранния следобед над Беласица и Славянка и над Санданско-Петричката котловина. На север към Осогово очакваните валежни количества са доста по-малко, както и в Средна Стара планина.   Най-малко от предстоящата обстановка се очертава да вали източно от долината на Искър, в Средната Дунавска равнина. Там до понеделник очакваните валежни количества са в порядъка на 2-5 литра.   Серията циклони няма да обърнат сериозно внимание и на Сакар и Странджа. В този район все пак се очертава да вали, но не толкова екстремно като Родопите, като в Ардинския дял се очертават над 170 литра до понеделник.   На второ място като дъжд се очертава Беласица.  Най-значителни снеговалежи се очертават между 23-24 януари над Западната Дунавска равнина и в прилежащия Предбалкан, и на запад над Централна Сърбия.   Интензитетът на снеговалежа над оградената област ще е между 5 до 10  см на час, като има опасност и за силно намалена видимост. Степен 2 – се издава за значителни валежи от сняг, очакванията са да се образува снежна покривка между 16-30 см.     Шансовете за София за сняг се подобриха. Студът ще навлезе по-рано, още в събота, когато Софийското поле може и да натрупа до 10 см сняг, който да започне да вали още в петък. Но без да трупа, а в неделя ще грее слънце, според последните обновления, и ще омекне.   А в понеделник максимумът се очертава да надмине 5 градуса, което си е топло за студеното Софийско поле към края на разгара на зимата.  Атмосферата над региона ще е силно неустойчива, като са възможни внезапни усилвания на вятъра. Обявява се и 3 степен за опасно време.   Засега неделя се очертава валежите да спрат и над цялата страна да се установи облачно време, но има голяма вероятност и слънцето да се показва, температурите ще са по-високи от обичайните за края на януари. Има 50% вероятност в неделя да е подходящо за туризъм, но в пояса на средната и ниската планина. Дебелият сняг ще е над 1500-1600 метра по всяка вероятност, който трудно ще се гази.", "date": "2019.01.24", "title": "Мека зима, ще вали мокър сняг в цялата страна"}
{"url": "http://epicenter.bg/article/Anton-Kutev--Obvinenieto-sreshtu-Elena-Yoncheva-e-sinyata-lampichka--koyato-Borisov-svetva/173607/2/0", "text": "БСП не е в реанимацията и няма нищо драматично във вътрешнопартиен план. Корнелия Нинова няма алтернатива и това го знаят много добре, дори и от вътрешната опозиция в партията. Някои социологически агенции даже показват данни, че БСП вече води на ГЕРБ. Едва ли опозицията ще атакува на конгреса, защото знае, че няма да успее. На конгреса няма да се разглежда темата за водач на листата за евроизборите. Това каза в сутрешния блок на БТВ Антон Кутев, който коментира предстоящото в събота заседание на 49-ия конгрес на партията и темата за повдигнатото обвинение за пране на пари на Елена Йончева.   \"Атаката срещу Елена Йончева е политическа. Аз съм убеден в това. Факт е, че тази атака ще ѝ попречи да води листата за евроизборите. Факт е, че тя осъди Бойко Борисов и това според мен също допринася за тази атака. Според мен в доводите на прокуротурата няма никакви престъпни основания. Аз не знам как спят тия прокурори. Думата прокурор стана мръсна. това е политическа игра. Най-сериозният въпрос е защо прокуратурата провежда тази игра. Това според мен е синята лампичка, която Бойко Борисов каза, че ще им праща и светва. Когато Борисов се изказва, той лъже по два пъти. Не се притеснявам от думите си. Нека заведе дело срещу мен. думите му за синята лампа означават - внимавайте, че ще има арестувани. Сигурно ги е предупредил и да не крадат, но това предупреждение трябваше да бъде направено преди 10 години. За тези десет години имаше в неговия кръг Паши, Султани, Суджуци, какви ли не и никой не им каза да не крадат\", обяви депутатът от БСП. \"Бойко Борисов е нарцис и не може да преживее, че президентът Румен Радев има по-висок рейтинг и доверие от него. Ние не сме срещу F-16, а срещу потъпкването на закоността и правилата\", каза още Кутев.    ", "date": "2019.01.24", "title": "Антон Кутев: Обвинението срещу Елена Йончева е синята лампичка, която Борисов светва!"}
{"url": "http://epicenter.bg/article/Asen-Agov--Ot-ES-i-SASht-zavisi-otkade-shte-mine--Turski-potok-/173608/2/0", "text": "От Европейския съюз и САЩ зависи откъде ще мине „Турски поток”, обяви в предаването „Тази сутрин” по БТВ журналистът и бивш депутат от ДСБ Асен Агов. По думите му „Северен поток 2” вероятно няма да се реализира заради твърдата позиция на САЩ срещу зависимостта на Европа от руския газ.   „Турски поток” и „Северен поток” ще се решават с геополитически средства, не със средствата на обикновената търговия, обобщи Агов.   Според журналиста Мехмед Юмер и Русия, и Турция са амбицирани да се реализира „Турски поток” и има перспектива той да стане. Юмер смята, че е рано за прогнози дали след Турция тръбата ще има през България или през Гърция. Агов и Юмер коментираха и последната среща между турския президент Реджеп Ердоган и руския Владимир Путин в Москва. Според Агов по същество не е постигнато нищо при тези разговори.   „Турското искане за създаване на буферна зона на сигурност не получи одобрението на Москва и то беше ясно, че няма да получи това одобрение. Затова не е ясно защо Ердоган отиде в Москва”, уточни журналистът. Факт е, че Турция и Русия имат големи противоречия, но вижте какво се получава – Турция уверено се откъсва от евроатлантическия кораб, коментира Юмер.    ", "date": "2019.01.24", "title": "Асен Агов: От ЕС и САЩ зависи откъде ще мине „Турски поток”"}
{"url": "http://epicenter.bg/article/Gratski-fermeri-vdigat-protest-na-granitsata-s-Balgariya/173609/2/0", "text": "Селскостопанските производители от област Серес планират провеждане на символичен протест и блокиране на движението в района на ГКПП „Кулата-Промахон” ,  съобщи БГНЕС . По информация на Генералното консулство на България в Солун шествието се очаква да започне днес в 14:00 часа в района на град Сидeрокастро, след което протестиращите ще се отправят към граничния пункт.   Протестът е обвързан с гласуването на Споразумението от Преспа от гръцкия парламент и производителите приканват всички свои колеги от цяла Гърция да организират протести по места, за да се изпрати ясно съобщение към правителството.   Министерството на външните работи на България предупреждава, че е възможно образуване на колони от чакащи автомобили в района на ГКПП „Кулата-Промахон.   От ГД „Гранична полиция“ съобщиха, че са в постоянен контакт с колегите си от гръцка страна. При евентуални затруднения в движението през пункта своевременно ще бъде предоставяна информация на пътуващите.   Най-близкият граничен пункт е ГКПП Илинден – Ексохи.", "date": "2019.01.24", "title": "Гръцки фермери вдигат протест на границата с България"}
{"url": "http://epicenter.bg/article/Dots--Stalyanova--Promenite-za-dzhendar-neutralnost-ne-sa-prilozhimi-v-nashiya-ezik/173610/2/0", "text": "  Хановер отмени обръщенията \"господин\" и \"госпожа\". Германският град оглави движението за полово равенство в езика като въведе нови правила сред администрацията си. Административният език става джендър неутрален.   Тези промени за момента не са приложими в нашия език, защото в българския език има ясно разграничаване в родовете. Това заяви в студиото на Сутрешния блок на БНТ доц. Надежда Сталянова, преподавател по съвременен български език и лексикологиа в СУ.   По думите и за сега ни се струва крайно и неприемливо решението за джендър неутралност в езика, но след години може да се наложи в обществото.   Тези промени за момента не са приложими в нашия език. Но не винаги това, което казват езиковедите, е в хармония с това, което казват администратори и власт и т.н. В българския език има ясно разграничаване в родовете - има мъжки и женски род и за нас е изкуствено да се обърнем към един човек като - \"човеко\" или \"вие, личност\", а не \"господин\" или \"госпожо\", казва доц. Надежда Сталянова.   В западноевропейските езици трябва да се елиминира половата принадлежност на човек, изпълняващ някаква функция - не \"гласоподавател\" или \"гласоподавателка\", а \"избиращ\", не \"преподавател\" и \"преподавателка\", а \"преподаващ\".   По отношение на названията на професии има т.нар престижни професии в българския език, когато мъжката форма е възприемана за престижна - като премиер, доцент и т.н.   В другите славянски езици има равнопоставеност на формите и тези неща са исторически обусловени. Политическата коректност в целия неин спектър, трябва да е национално съобразена. Не можем да кажем, че една дума, название, механично трябва да се пренесат във всички страни. Там, където нещо се възприема добре, в други страни звучи смешно и може да има недоволство, дори бойкот, категорична е доц. Сталянова.  ", "date": "2019.01.24", "title": "Доц. Сталянова: Промените за джендър неутралност не са приложими в нашия език"}
{"url": "http://epicenter.bg/article/VMA-otvarya-bezplaten-gripen-kabinet/173611/2/0", "text": "В цялата страна броят на болните от грип расте.   Във ВМА откриват специален грипен кабинет, когато броят на болните достигне критичният праг. На 29 и 30 януари Катедрата по инфекциозни болести към ВМА ще приема и консултира безплатно пациенти със съмнения за грип. Това каза в Сутрешния блок на БНТ д-р Магдалена Баймакова от ВМА.   Идеята е ВМА да бъде максимално в полза на населението по време на пика на грипната епидемия в София-град. Кабинетът е спешен и пациентите не е необходимо да минават през личния лекар, а по време на кампанията могат да дойдат направо в кабинета. Изисква се обаче предварително записване.   Безплатни консултации и прегледи за грип и остри респираторни заболявания ще се извършват при лица над 12-годишна възраст.   Прегледите ще се провеждат от 09:00 до 14:00 ч., в кабинет 108 на Катедра \"Инфекциозни болести\". За целта е необходимо да бъде направено предварително записване на тел.: 02 / 92 25 989 и 02 / 92 26 125. Не се изисква направление от личния лекар.   Грипът е остро инфекциозно заболяване, което се проявява с токсикоинфекциозен синдром и остър трахеит. Основните характеристики на грипната инфекция са нейната склонност към епидемично разпространение и висока смъртност, свързана обикновено с различни белодробни усложнения.", "date": "2019.01.24", "title": "ВМА отваря безплатен грипен кабинет"}
{"url": "http://epicenter.bg/article/Tsatsarov-se-otbi-nabarzo-pri-Karayancheva-v-parlamenta/173613/2/0", "text": "Главният прокурор изненадващо се отби в парламента преди началото на пленарния ден, предаде Канал 3.   Той дойде за бърза работна среща с председателя на Народното събрание Цвета Караянчева.   След срещата Цацаров уточни, че разговорът му с парламентарната шефка няма никаква връзка с искане на депутатски имунитети. Идването му било работно и свързано със съгласуване на международни ангажименти.   Нищо, което да е свързано с имунитети или нещо друго, успокои развълнуваните медии Цацаров.", "date": "2019.01.24", "title": "Цацаров се отби набързо при Караянчева в парламента"}
{"url": "http://epicenter.bg/article/Borisov-se-sreshta-s-Balgarskata-petrolna-i-gazova-asotsiatsiya-v-MS-/173614/2/0", "text": "Министър-председателят Бойко Борисов провежда среща с представители на Българската петролна и газова асоциация в Министерския съвет. Темата на разговорите са промените в Закона за горивата. Това съобщиха от Правителствената информационна служба.  Влизането в сила на поправките в законопроекта бяха отложени с 6 месеца, а наредбата за закона да е готова на 1 август, решиха вчера депутатите с приемането на промените в Закона за горивата на първо четене. От БПГА настояват всички бензиностанции в страната да се регистрират, за да се извадят на светло всички играчи на пазара на горивата.    ", "date": "2019.01.24", "title": "Борисов се среща с Българската петролна и газова асоциация в МС (ВИДЕО)"}
{"url": "http://epicenter.bg/article/V-Mineralni-bani-obsazhdaha-poseshtenie-na-grupi-ot-Yakutiya/173619/2/0", "text": "Представители на Националното сдружение на малкия и средния бизнес проведоха втора среща с бизнеса от община Минерални бани. Тема на разговора бе подготовка за поемане на туристически групи от Якутия, които имат желание да посетят националния курорт.   Целта е да подготвим пакет от услуги, върху който след това да уточняваме детайлите, каза Иван Тошев от Националното сдружение на Малкия и средния бизнес.   Наскоро той посети Якутия като представител на община Минерални бани. До момента якутите посещават руски туристически обекти и всички ги натискат да ходят в Крим, но там няма минерална вода, а само такава, отговаряща на категорията трапезна.   Хората, които биха посетили Минерални бани са от две прослойки. Първата е тази, която ще ни подаде тяхната здравна система, а втората са тяхната средна класа, които могат да си платят и нашата задача е да ги накараме да предпочетат Минерални бани пред Тайланд например, поясни още Иван Тошев.   Коментирани бяха и евентуални въпроси във връзка с визовите проблеми, както и езиковата бариера при самото лечение. Повечето от днешните лекари не говорят руски, но можем да решим този проблем като докараме медици от български произход от Молдова. Така те ще могат да осъществяват лечението и да контактуват с тях директно на руски.   В момента държавата ни има такова споразумение за уреждане на работа на специалисти с български произход, но все още никой не го прилага.   След седмица ще бъде проведена и втора среща по този въпрос.", "date": "2019.01.24", "title": "В Минерални бани обсъждаха посещение на групи от Якутия"}
{"url": "http://epicenter.bg/article/Chestvame-pametta-na-Sv--Kseniya---blagochestiva-pravednitsa/173623/2/0", "text": "Православната църква чества Света преподобна дякониса Ксения Римлянка. Тя била дъщеря на сенатор и носила името Евсевия, което означавало \"благочестива\". Нейните родители я сгодили за един сенатор. Тя била решила да посвети живота си на Исус Христос, затова избягала от дома си. Установила се на остров Коа, където наела бедна къща и помолила да я наричат Ксения (странница). По-късно била посветена за дякониса. Тя водила възвишен живот. Колкото била строга към себе си, толкова била милосърдна и нежна към своите сестри. Имен ден празнуват: Аксения, Аксиния, Ксения и Oкcaнa", "date": "2019.01.24", "title": "Честваме паметта на Св. Ксения - благочестива праведница"}
{"url": "http://epicenter.bg/article/-quot-Sova-Haris-quot--Poddrazhnitsite-na-GERB-i-BSP-iskat-razvitie-na-ski-turizma/173626/2/0", "text": "Темата за развитието на ски-туризма в България от дълго време е във фокуса на общественото внимание. Природните дадености на страната ни предполагат развитието на този отрасъл, което не само ще осигури поминък на значителна част от населението, но и може да развие имиджа на държавата ни по аналогия с алпийските държави. Противопоставянето на застъпниците за дивата природа у нас на тези, които искат да спортуват здравословно и през зимата, засега води до задънена улица, коментира Васил Тончев от \"Сова Харис\", представяйки проучването си по въпроса.   Резултатите от изследването на \"Сова Харис\" показват, че в обществото ни са се обособили две групи, които подкрепят едната или другата теза. Около една трета от хората, живеещи в големите градове на страната, дават приоритет на ограниченията, които възпрепятстват развитието на ски туризма. Другата група, която счита, че валидните към момента мерки са прекалени и трябва да се променят, според различните индикатори консолидира над 50% от гражданите. Казусът с построяването на втори кабинков лифт в Банско стана емблематичен за този спор и получава още по-голяма подкрепа (60%) за практикуващите ски-спорта и препитаващите се от планински туризъм.   През последните три десетилетия у нас бяха извършени редица безобразия по отношение на природните ни дадености. Очаквано това подхранва аргументите на единия полюс. От друга страна, имаме естествено развитие на взаимоотношенията между човека и природата, което някои се опитват да възпрепятстват с крайни мерки. Засега баланс между развитието на планинския туризъм и опазването на природата в България все още не е намерен. Застъпниците и на двете тези не са доволни. Еколозите, макар и значително по-малко на брой, проявяват пълно недоверие към опонентите си и застъпват позиции на тотален бойкот срещу всяка тяхна инициатива. От друга страна, групата на защитниците на интересите на хората, които живеят или работят в планинските общини, е не само по-голяма, но става все по-мотивирана.   Очевидно е, че е належащо институциите у нас да намерят решение на болезнения проблем. Не е ли естествено, че там, където е изграден национален курорт, където има дадена концесия, нещата да трябва да се направят така, че да сме конкурентни на най-добрите?   Зимният туризъм е едно от красивите лица на България. При това става дума за усвояване на малка част от територията, заемана от нашите гори. Дивата природа, която заема огромната част от нашите планини и гори, е друго наше красиво лице и трябва да я съхраняваме по най-отговорен начин. Създаденото противоречие е изкуствено. То е налице просто защото липсва дългосрочна национална стратегия. Последното съдебно решение за Банско показва, че законодателството ни позволява законите да се тълкуват по различен начин от спорещите страни. Очевидно е, че трябва да се направят промени в правилата, които да доведат до трайно решение на случая.   Тъй като въпросът се превърна в политически, интерес предизвиква и политическата окраска на привържениците на двете противостоящи си страни. Симпатизантите на градската десница черпят вдъхновение от тезите на еколозите. Може да се каже, че темата играе обединителна роля в техните среди. Не така обаче стоят нещата сред привържениците на двете най-масово подкрепяни партии у нас - ГЕРБ и БСП. Сред симпатизантите и на двете преобладава становището, че развитието на ски-туризма и планинските общини е важно за България и трябва да намери своето разрешение. А идват избори и, както знаем, нещата у нас се решават тогава, когато ножът е опрял в кокала.          ", "date": "2019.01.24", "title": "\"Сова Харис\": Поддръжниците на ГЕРБ и БСП искат развитие на ски туризма"}
{"url": "http://epicenter.bg/article/Borisov--Spazihme-obeshtaniyata-si-kam-balgarite-s-uvrezhdaniya--prodalzhavame-s-reformata-v-TELK/173628/2/0", "text": "Министър-председателят Бойко Борисов проведе среща с представители на майките на деца с увреждания от Националната гражданска инициатива „Системата ни убива“.   Водещ акцент в разговорите бе реформата в ТЕЛК с цел средствата за системата да отиват наистина за нуждаещите се българи, а чрез строг контрол да бъдат прекратени злоупотребите и течовете от пенсионно-осигурителната система. Тема на дискусията бе и изпълнението на Плана за действие по приемането на законодателство за хората с увреждания. Чрез заложените в него мерки държавата гарантира по-добра подкрепа, съобразена с индивидуалните потребности на българи в неравностойно положение.   В срещата участваха още министърът на труда и социалната политика Бисер Петков, министърът на здравеопазването Кирил Ананиев и министърът на вътрешните работи Младен Маринов. „Ние спазихме обещанията си за осигуряването на допълнителен ресурс за по-добър живот на българите с увреждания. Продължаваме диалога по темата, а сега се фокусираме върху реформата в ТЕЛК“, посочи министър-председателят Бойко Борисов пред майките на децата с увреждания, цитиран от правителствената пресслужба. Той подчерта, че компетентните органи ще прилагат цялата строгост на закона при нарушаването му, защото това означава още повече финансови средства за реално нуждаещите се.   Майките от Националната гражданска инициатива „Системата ни убива“ връчиха на премиера Борисов писмо, в което му благодарят за спазения ангажимент да инициира проверки за документни престъпления, отнасящи се за инвалидни пенсии. „Оставаме в готовност за съвместна работа по разрешаване на проблемите, касаещи правата на хората с увреждания и в частност неефективната и морално остаряла методика за ТЕЛК“, отбелязват още в писмото си майките.", "date": "2019.01.24", "title": "Борисов: Спазихме обещанията си към българите с увреждания, продължаваме с реформата в ТЕЛК"}
{"url": "http://epicenter.bg/article/Dragomir-Stoynev-pred-BSTV--Elena-Yoncheva-stana-podsadima--zashtoto-iznese-fakti-/173630/2/0", "text": "„Елена Йончева стана подсъдима, защото изнесе факти. Подкрепяме я и вярваме в българското правосъдие“. Това заяви зам.-председателят на ПГ на „БСП за България“ Драгомир Стойнев в сутрешния блок на Българска свободна телевизия.   Той подчерта, че Елена Йончева от две години е политик, но преди всичко тя е разследващ журналист, който винаги е търсел истината и не се е страхувал да се бори за нея.   „Тя е била в най-отдалечените точки в света, където има огромни конфликти, била е отвличана, ранявана. За две години, като политик, тя разкри доста афери на управляващите, като започнем с „Кумгейт“, оградата, която пада при дъжд, въпреки че Валери Симеонов я представи като Великата китайска стена. Има и филм на Йончева, който показва как нелегалните имигранти преминават тази ограда. Тя показа, че са изхарчени огромни средства за нещо, което е изпълнено некачествено“, подчерта Стойнев. Според него това се случва и с пътищата – един месец след откриването започват ремонтите.   „Елена Йончева беше и тази смела жена, която заяви, че искаме проби от изградените магистрали, имаме проблем с качеството и искаме проверка. Проблем с качеството има, защото трябва да се дават комисионни и съответно да се пести от материала“, категоричен е народният представител. Той е на мнение, че се изразходват не само национални средства, но се краде и от европейски.   „Стигна се до безумието да се протестира против опозицията. Месец след този протест разбрахме, че по един изключително непрозрачен начин, без обществена поръчка, 1 млрд и 300 млн. лв от парите на българските граждани, ще бъдат дадени на приближени до властта фирми, а не на тези, които са най-добри и могат да изпълнят проектите качествено“, каза още Стойнев. „Има уплах в управляващите. Самият Борисов призна, че има изравняване на очакванията за евровота. От ГЕРБ са притеснени“, коментира зам.-председателят на ПГ на „БСП за България“. „Ние искаме в Брюксел да имаме хора с достойнство, които да отстояват националните интереси. Хора, на които, като им се казва, че трябва да приемат Истанбулската конвенция, те да казват не, защото противоречи на нашите семейни ценности. Хора, които да възвърнат достойнството ни като европейски граждани“, заяви той. Стойнев припомни, че борбата срещу двойните стандарти при храните е започнала още преди три години. „Тогава заявихме категорично, че искаме по-широко предлагане на български стоки в големите търговски вериги. От ГЕРБ ни обвиниха, че това е антиевропейско. Искахме българските семейства и деца да ядат колкото се може по-чиста продукция без консерванти“, обясни народният представител. Той подчерта, че единствено БСП се бори срещу това. „Ние сме болна нация, нямаме добро здравеопазване. Важно е каква храна консумираме“, каза още той. Стойнев подчерта, че председателят на НЗОК, който е избран от ГЕРБ, дори подкрепя идеята на БСП за пълна реформа в системата на здравеопазването. По повод предстоящия Конгрес на БСП, Стойнев посочи акцентите на събитието. „Политическият доклад на Корнелия Нинова ще даде началото на предизборната кампания. „Визия за България“ - стратегически и важен документ, с който очертаваме основните реформи по сектори и показваме готовността БСП да управлява България. Вторият документ е политическата европейска платформа – „Визия за Европа“, в която очертаваме това, за което се борим – солидарна, равнопоставена Европа, в която няма държави в центъра и държави в периферията. Европа, която да се съобразява с мнението на по-малките държави“, каза още той. Стойнев обясни, че на Конгреса няма да се утвърждава евролистата, а ще се даде старт на номинациите. „Листата ще бъде утвърдена в средата на март месец“, уточни Драгомир Стойнев.  ", "date": "2019.01.24", "title": "Драгомир Стойнев пред БСТВ: Елена Йончева стана подсъдима, защото изнесе факти!"}
{"url": "http://epicenter.bg/article/Karanikolov--Pravitelstvoto-ne-pravi-kompromis-sas-Zakona-za-gorivata/173635/2/0", "text": "Днес при премиера Бойко Борисов се проведе среща във връзка с отлагането на Закона за горивата с шест месеца. В срещата участие взеха вицепремиерът Томислав Дончев, икономическият министър Емил Караниколов и представители на Българската петролна и газова асоциация (БПГА). Срещата бе по искане на БПГА. На брифинг след срещата министър Караниколов обяви категорично, че правителството не прави компромис със Закона за горивата. \"Той е важен за фискалната политика. Необходим е за държавата и ще го има. Чисто технологичен е въпросът кога ще влезе в сила този закон, дали след 6 месеца или по-рано. Това ще реши парламентът\", каза той, цитиран от Канал 3.  Емил Караниколов обясни, че на срещата е станало ясно още, че има изготвени компромисни варианти от Камарата на строителите в България и Минно-геоложката асоциация, като те вече са качени на страницата на парламента за обсъждане. \"Тези искания покриват част от исканията и на малките търговци на горива. Предстои ми да се срещна и с тях, за да разговаряме и да направим необходимите уточнения по закона. Хубаво е, че исканията на бизнеса започват да се уеднаквяват. Така е много по лесно за нас да работим и да изпълним желанията на всички\", каза още министърът.  Радско Стаменов от БПГА заяви, че законът е важен за всички в държавата. \"Всеки трябва да си плаща данъците и ДДС. Ние стоим твърдо зад борбата със сивия сектор\", категоричен беше той.  Основното недоволство на малките търговци е изискването на висок уставен капитал – 20 хил. лв. за търговци на дребно, до 3 млн. за собственици на складове. Изисква се още банкови гаранции, както 10 хиляди налични оборотни бутилки във всяка малка бензиностанция или търговски обект.  С тези текстове малките търговци заявиха, че не са съгласни, обричат ги на фалит и са готови да облекат жълти жилетки и да вдигнат безсрочни мирни протести.  ", "date": "2019.01.24", "title": "Големите петролни фирми се разбраха с Борисов и Караниколов за закона за горивата"}
{"url": "http://epicenter.bg/article/Mareshki-blenuva-Bryuksel-v-kompaniya-sas-Spas-Panchev-i-Orhan-Ismailov/173636/2/0", "text": "Червени земеделци и десни останки от разпадналия се Реформаторски блок пристанаха на Веселин Марешки за обща атака на европейския парламент.   Така под знамето на бизнесменската партия Воля се събраха досегашни идеологически противници - изключеният от ПГ на \"БСП за България\" лидер на БЗНС \"Александър Стамболийски\" Спас Панчев, сега независим депутат, и бившият зам.-министър на отбраната Орхан Исмаилов от Народна партия \"Свобода и достойнство\", предаде Канал 3.   Исмаилов обясни защо е влязъл в тази коалиция - защото модерният граждански патриотизъм бил да обединяваш хората, а не да буташ хора на границата, с намек за акцията на лидера на НФСБ на предишния вот. Марешки пък добави, че патриотичната идея досега е била узурпирана от хора във властта, които лъснали, оплака се Марешки.   Към шарената политическа компания от политически аутсайдери се присъедини и Обединена социалдемокрация на Йордан Йорданов.   Коалицията е отворена и за други партии, каза самият Марешки на представянето й пред медиите в парламента.   Бившият червен земеделец Спас Панчев пък призна, че се събирали заедно, защото прагът от 5,8 на сто бил трудно преодолим за самостоятелни малки формации. Локомотивът очевидно е Марешки, който се надяват да ги изтегли, след като той самият се похвали, че разчита на големия си личен рейтинг.   Нямало значение дали били ситуирани вляво или вдясно, обединявало ги родолюбието, разтълкува безпринципността на коалицията Марешки, докато ортаците му замълчаха и не пожелаха да отговорят на въпроса дали само процентите са ги събрали заедно. Марешки разкри още, че ще е водач на листата, но това не означавало, че той ще е евродепутатът, ако изобщо имат такъв.   В същото време днес социолозите от Тренд дадоха на Марешки нищожните 1,6 на сто в последното си проучване, което оставя Воля вън от Брюксел.  ", "date": "2019.01.24", "title": "Червени земеделци, десни останки и отцепници от ДПС се прегърнаха с Марешки"}
{"url": "http://epicenter.bg/article/Televiziyata-na-BSP-startira-utre/173578/2/0", "text": "Българска свободна телевизия стартира днес, 24.01.2019 г., от 7:30 ч, съобщиха от пресцентъра на БСП.   Програмата на телевизията на БСП започва  .    Тя и нейните гости ще коментират интересни и полезни теми от всички сфери на живота.   .   Във вечерния блок са заложени предаванията    В ефира на телевизията зрителите ще могат да видят и много от любимите български филми, стойностна музика и документалистика.", "date": "2019.01.24", "title": "Телевизията на БСП стартира днес в 7.30 часа"}
{"url": "http://epicenter.bg/article/Dete-na-1-godinka-e-pochinalo-vsledstvie-na-tezhka-virusna-infektsiya-v-Pleven/173602/2/0", "text": "Дете на 1 годинка е починало вследствие на тежка вирусна инфекция. Това съобщи за Агенция „Фокус“говорителят на УМБАЛ „Д-р Георги Странски“ – Плевен Момчил Цветков. Той обясни, че детето е постъпило в болницата на 23 януари през нощта и уточни: „С дихателна и сърдечна недостатъчност, вследствие на мълниеносна и тежка вирусна инфекция“. По думите му детето преди това е било лекувано, но се влошава. Цветков обърна внимание, че екип от лекари са се борили за живота му 15 часа. ", "date": "2019.01.24", "title": "Дете на 1 годинка е починало вследствие на тежка вирусна инфекция в Плевен"}
{"url": "http://epicenter.bg/article/Oshte-dve-oblasti-sa-v-gripna-epidemiya---Kardzhali-i-Vidin/173603/2/0", "text": "Още две области на страната са в грипна епидемия от днес – Кърджали и Видин. Така вече броят им е 16. В първите области с обявена епидемия – Бургас и Стара Загора, децата вчера се върнаха на училище. От Министерството на образованието съобщиха, че учебните занятия са преустановени в над 900 училища. Пред епидемиологична е обстановката в Плевен, Русе и Кюстендил.    ", "date": "2019.01.24", "title": "Още две области са в грипна епидемия – Кърджали и Видин"}
{"url": "http://epicenter.bg/article/Mihail-Mirchev--Prokuraturata-pravi-usluga-na-BSP--s-atakata-sreshtu-Yoncheva-shte-vzeme-plyus-2-mandata-/173606/2/0", "text": "Прокуратурата прави услуга на БСП с атаката срещу говорителя на партията Елена Йончева, без кампания социалистите ще спечелят два мандата повече на евроизборите.   Това заяви социологът Михаил Мирчев в ефира на Нова телевизия. Няма нужда социалистите да правят кампания за евровота, скандалът е достатъчен, смята социологът.   Според Мирчев атаката на държавното обвинение срещу острието на БСП прилича на политическа репресия.   Елена Йончева е най-активният опозиционер в парламента, но не с думи, а с документи. \"Кум-гейт\", проблемите с границата и магистралите са част от големите и разработки. Възможно е това да е нападение срещу нея. Парите идват от КТБ, които няма как да са престъпни, защото всичко минава през БНБ, каза в началото на гостуването си в предаването „Здравей, България“ социологът Михаил Мирчев.   „Следствието за КТБ тече 5 години и нищо не е доказано още. Прокуратурата прави най-хубавия подарък на Йончева преди евроизборите. Няма нужда от кампания, сега скандалът и прави достатъчна реклама“, категоричен е Мирчев.    ", "date": "2019.01.24", "title": "Михаил Мирчев: Прокуратурата прави услуга на БСП, с атаката срещу Йончева ще вземе плюс 2 мандата!"}
{"url": "http://epicenter.bg/article/Tsvetan-Tsvetanov--Tramp-i-SASht-ne-mogat-da-badat-vragove-na-Evropa--nie-sme-strategicheski-partnyori--/173637/2/48", "text": "За Европа е ясно, че без САЩ трудно може да гарантира сигурността си. Доналд Тръмп и САЩ не могат да бъдат врагове на Европа. Напротив – САЩ са били и ще продължат да бъдат стратегически партньори на Европа. Това заяви председателят на ПГ на ГЕРБ и зам.-председател на партията Цветан Цветанов по време на дискусията „Възможна ли е Европа на първо място“, която се проведе днес в Дома на Европа в София. Събитието бе организирано от Европейския съвет за външна политика, съобщиха от пресцентъра на ГЕРБ.  „За да запазим демокрацията и правовия ред, на първо място трябва да гарантираме сигурността. Тя също така е гаранция и за стабилност и икономически просперитет“, коментира Цветанов, който е и председател на Комисията по вътрешна сигурност и обществен ред в Народното събрание. По думите му в момента на територията на Европа не се водят тежки конфликти, но отвъд Стария континент има много тежки такива, които неизменно рефлектират върху него.  „Всички си спомняме каква миграционна вълна се насочи към Европа и предизвика сътресения в иначе стабилни държави“, отбеляза той.  Цветанов обясни, че членките на НАТО, включително и България, са поели ангажимент 2% от БВП да отива за отбрана. В тази връзка той посочи, че решението на Народното събрание да даде мандат на правителството да води преговори за закупуването на самолети F-16 е извело на преден път важността от това България и Европа да имат стратегическо партньорство със САЩ.  „Помощта на Съединените щати е ключова в решаването и на Черноморския въпрос. Европа трудно би могла да се справи с влиянието на Русия без САЩ, както и обратното“, каза още той.  Председателят на ПГ на ГЕРБ заяви, че изборите за членове на Европейския парламент през месец май ще бъдат ключови, защото те ще покажат накъде отива Европа и дали дългогодишните отношения със САЩ ще продължат да се надграждат.  „Очаквам Брекзит да бъде използван от различни движения в страни-членки на ЕС като призив и те да последват техния път. Фалшивите новини, прокарващи антиевропейски и антиамерикански настроения, провокират дебат нужно ли е това партньорство Европа-САЩ, а това е единствено в полза на трети страни“, обясни Цветанов.  Според него някои онлайн медии твърде очевидно искат да манипулират общественото мнение и изрази мнение, че България е подложена на хибридна атака.  ", "date": "2019.01.24", "title": "Цветан Цветанов: Тръмп и САЩ не могат да бъдат врагове на Европа, ние сме стратегически партньори! "}
{"url": "http://epicenter.bg/article/Obilen-snegovalezh-i-uslozhnena-obstanovka-v-Smolyansko/173638/2/0", "text": "Свлачище отнесе бус в района на Мадан. Река Чая е покачила нивото си с 50 см. Микробусът е на куриерска фирма. Бил е паркиран на площадка за скрап. Няма пострадали хора, съобщи Нова телевизия.   Обилен снеговалеж в Смолянско. Новата снежна покривка в някои части на областта е над 80 сантиметра.   Неподготвени шофьори тази сутрин закъсаха на прохода Рожен в района на Пампорово. Полицията вече регулира движението в опасния участък. Заради продължаващите валежи в областта през проходите се преминава задължително с вериги.   От областната управа съобщиха, че нивата на реките са отбелязали повишаване. Критичните точки се наблюдават 24 часа. Следи се и нивото на язовир Пловдивци, като е възможно в следващите часове да се наложи неговото изпускане. Валежите вече активираха и няколко свлачища в областта.    ", "date": "2019.01.24", "title": "Свлачище отнесе бус край Мадан, обилен снеговалеж и усложнена обстановка в Смолянско"}
{"url": "http://epicenter.bg/article/Sad-v-Kiev-prizna-Viktor-Yanukovich-za-vinoven-v-darzhavna-izmyana-/173634/7/0", "text": "Районният съд в Киев призна бившия президент на Украйна Виктор Янукович за виновен в държавна измяна, предадоха Асошиейтед прес и ТАСС, цитирани от БТА.  Според съда вината на експрезидента е доказана по първите два пункта от обвинението, отнасящи се до събитията в Крим и до съучастие във водене на агресивна война срещу Украйна.  Процесът срещу Янукович се води задочно, защото след събитията в Украйна през 2014 г., при които бунтът на киевския Майдан доведе до свалянето на властта, той избяга от Украйна и по-късно се появи в Русия.  Макар че не е в съдебната зала, той публично е заявил, че не признава вината си.  Очаква се съдът да се произнесе и по другите обвинения срещу него.  ", "date": "2019.01.24", "title": "Съд в Киев призна Виктор Янукович за виновен в държавна измяна "}
{"url": "http://epicenter.bg/article/Anatoliy-Chubays--Deglobalizatsiyata-e-sledstvie-na-globalnata-kriza-na-liberalizma-/173639/7/0", "text": "Процесът на деглобализация е само една от последиците от един по-голям процес - глобалната криза на либерализма. Това становище бе изразено от руския бизнесмен и вицепремиер от времето на Борис Елцин Анатолий Чубайс, който говори пред Световния икономически форум в Давос, цитиран от TACC и Агенция \"Фокус\".  „Деглобализацията е една от последиците от един по-глобален и сложен феномен - глобалната криза на либерализма. Това се случва днес и проявленията, които се опитваме да осъзнаем и оценим, ще ни помогнат да разберем какво ще се случи по-нататък”, каза Чубайс, който е президент на руската корпорация \"Роснано\".  Според него човечеството все още не разбира какво е деглобализацията и какви последици може да има в бъдеще.  \"Най-глобалната проява на това е Брекзит, но това вероятно е само началото. Деглобализацията е удар за милиони хора, който коренно ще промени живота им. Всички злини на глобализацията вече са видяни, доброто не е забелязано, а злото на деглобализацията предстои да се види,\" подчерта Чубайс.  \"Сега започва процес на обучение на човечеството\", обобщи руският политик и бизнесмен.  ", "date": "2019.01.24", "title": "Анатолий Чубайс: Деглобализацията е следствие на глобалната криза на либерализма "}
{"url": "http://epicenter.bg/article/Putin-ne-planira-uchastie-v-Myunhenskata-konferentsiya-po-sigurnostta-/173644/7/97", "text": "Президентът на Русия Владимир Путин не планира участие в тазгодишната конференция по сигурността в Мюнхен. Това обяви пред журналисти прессекретарят на Кремъл Дмитрий Песков, цитиран от ТАСС.  \"Не, за тази година не е планирано участие на президента в Мюнхенската конференция\", заяви Песков.  Форумът ще се проведе от 15 до 17 февруари. Както по-рано съобщи председателят на конференцията Волфганг Ишингер, сред главните теми ще бъдат самоопределението на Европа и отношенията със САЩ в рамките на трансатлантическото сътрудничество.  Русия участва във форума от края на 90-те години на ХХ век. От 2010 г (с изключение на 2016 г) руската делегация се оглавява от министъра на външните работи Сергей Лавров. През 2016 г (52-та конференция) в Мюнхен бе тогавашният министър-председател Дмитрий Медведев. В речта си пред форума той говори за отношенията между Русия и НАТО.  Президентът на Русия Владимир Путин участва в 43-та конференция през 2007 г. Тогава той произнесе реч, в която подложи на критика политиката на САЩ и НАТО. Тогава той се обяви срещу разширяването на алианса и плановете за разполагане на елементи от американската ПРО в Чехия и Полша и изграждането на военни бази на НАТО в Румъния и България, припомня ТАСС.   ", "date": "2019.01.24", "title": "Путин не планира участие в Мюнхенската конференция по сигурността "}
{"url": "http://epicenter.bg/article/Broyat-na-ubitite-pri-teroristichni-napadeniya-minalata-godina-e-nay-niskiyat-ot-2009-g-/173646/7/0", "text": "Броят на убитите при терористични нападения миналата година е най-ниският от 2009 г., предаде Франс прес, като се позова на доклад на Международния център за анализ на тероризма \"Джейн\".   \"За цялата минала година центърът е регистрирал по света общо 15 321 атаки, извършени от недържавни въоръжени групировки, които са причинили смъртта на общо 13 483 души\", заяви директорът на изследователския център Матю Хенмън, предаде БТА.   Това е най-малкия брой жертви от 2009 г., а броят на извършените нападения е най-малък от 2011 г.   Една от основните причини за този спад са териториалните загуби на \"Ислямска държава\" в Ирак и Сирия, които значително намалиха свободата на действие на терористичната организация. \"Ислямска държава\" е отговорна за 1327 атаки, причинили смъртта на 3151 души.   Като друг фактор за намаляване на атентатите в Сирия се изтъква повторното минаване на голям брой територии под контрола на сирийския режим.   В Афганистан през миналата година при терористични нападения са убити 4180 души, което го прави най-опасната страна на света, се посочва в доклада.    ", "date": "2019.01.24", "title": "Броят на убитите при терористични нападения миналата година е най-ниският от 2009 г."}
{"url": "http://epicenter.bg/article/Armiyata-vav-Venetsuela-otkaza-da-podkrepi-samoprovazglasiliya-se-za-prezident-opozitsionen-lider-/173647/7/0", "text": "Военните във Венецуела отказаха да подкрепят самопровъзгласилия се за президент председател на парламента и опозиционен лидер Хуан Гуайдо. Това съобщи министърът на отбраната в Каракас Владимир Падрино Лопес.   Върховният съд на страната обяви за незаконни действията на парламента и призова прокуратурата да предприеме съответните действия срещу опозиционните депутати, предава \"Комерсант\".  Самият Мадуро нарече действията на опозицията опит за държавен преврат и     признаха Гуайдо за легитимен държавен глава.   \"Надяваме се, че диалогът е възможен, за да бъде избегната политическата криза, която ще доведе до катастрофа за народа на Венецуела и целия регион\", призова той.  , в това число и трети държави, които се опитват да се намесят във вътрешните работи на Венецуела.   на републиката, съобщи прессекретарят на президента на Руската федерация Дмитрий Песков. Говорителят на президента подчерта, че Русия счита за незаконен опита за узурпиране на властта във Венецуела от страна на опозицията.  \"Смятаме, че   и нарушава принципите на международното право\", заяви говорителят на Кремъл. Венецуела не се е обръщала за помощ към Русия, каза още Песков.   на президента Николас Мадуро.  Европейският съюз обяви в сряда, че „не може да се пренебрегва“ гласът на венецуелския народ и призова за „свободни и справедливи избори“.  Еврокомисарят за външната политика  , че „народът на Венецуела масово призова за демокрация и за възможност свободно да определя собствената си съдба“.  \"Този глас не може да бъде пренебрегнат.   който да доведе до свободни и справедливи избори в съответствие с конституционния ред“, се пояснява в нейното изявление.  \"Гражданските права, свободата и сигурността на всички членове на Националното събрание, включително и на неговия председател Хуан Гуайдо трябва да се спазват и изцяло да се уважават“, се казва в изявлението на Могерини. „  и не могат да разрешат кризата“.  ЕС и неговите страни, членки „са готови да подкрепят възстановяването на демокрацията и управлението на закона във Венецуела чрез мирен политически процес в съответствие с венецуелската конституция“.  Преди това председателят на Европейския съвет Доналд Туск написа в Туитър, че „се надява цяла Европа да се обедини в подкрепата си за демократичните сили на Венецуела“.   които разтърсват Венецуела, заявиха пред AFP представители на неправителствена организация, занимаваща се с правата на човека.  Тези смъртни случаи, най-вероятно от огнестрелно оръжие, са регистрирани в столицата Каракас и в други части на страната. Данните са публично обявени от венецуелската Обсерватория на социалните конфликти (OVCS), опозиционна на президента Николас Мадуро неправителствена организация.   ", "date": "2019.01.24", "title": "Армията във Венецуела отказа да подкрепи самопровъзгласилия се за президент опозиционен лидер "}
{"url": "http://epicenter.bg/article/Meteorit-e-udaril-Lunata-po-vreme-na-lunnoto-zatamnenie-na-21-yanuari/173651/7/0", "text": "Метеорит е ударил Луната по време на лунното затъмнение на 21 януари 2019 година. Това е първото подобно събитие наблюдавано някога по време на пълно лунно затъмнение.   Метеоритът е бил с големина около 2 кг. Той е ударил лунната повърхност в самото начало на затъмнението. Първоначално е бил забелязан от потребители на социалните мрежи, които не били сигурни дали не си въобразяват или е дефект на оборудването, с което наблюдават затъмнението. След постове в социалните мрежи, водещи астрономи бързо се събрали за да изследват случая, след което потвърдиха за рядкото небесно събитие.   Анимирана версия на удара е публикувана в Туитър от Christian Froschlin – астроном-любител от Холандия, чието видео от метеоритния удар е най-ясна. \r\n   \r\n Хосе Мария Мадиедо, астроном от университета Huelva в Испания, потвърди, че наистина става въпрос за падане на метеорит на Луната, след като и осемте телескопа на университета са засекли удара.   Източник: Нова.тв", "date": "2019.01.24", "title": "Метеорит е ударил Луната по време на лунното затъмнение на 21 януари"}
{"url": "http://epicenter.bg/article/Frenskite--quot-zhalti-zhiletki-quot--izdigat-kandidati-za-evrovota--stavat-treta-po-sila-partiya-/173653/7/0", "text": "Френските \"жълти жилетки\" обявиха намерението си да се явят със своя листа от кандидати на изборите за Европейски парламент, която ще бъде водена от 31-годишната санитарка Ингрид Льовавасьор, предадоха Франс прес и Ройтерс, цитирани от БТА.  Останалите девет кандидати са на възраст от 29 до 53 години и с професии като ръководител на малко предприятие, юрист, електрокарист или чиновник.  Движението за гражданска инициатива на \"жълтите жилетки\" обяви списък от десет имена, като целта е до средата на февруари да се състави списък от 79 кандидати за вота на 26 май.  За другите места в листата ще се проведе вътрешно гласуване между вече обявените кандидати. Представител на \"жълтите жилетки\" увери, че всички граждани на Франция могат да предлагат имена на кандидати.  \"Гражданското движение показа, че е необходимо гневът да се преобрази в политически проект, който може да даде отговори на подкрепящите го французи\", се казва в изявление на движението.  Според публикувано вчера допитване на института Елаб листа на \"жълтите жилетки\" може да получи 13 процента подкрепа на европейските избори, на трето място след партията на президента Макрон \"Република, напред\" с 22,5 процента и крайнодесния Национален сбор на Марин льо Пен със 17,5 процента.  Анкетата е направена, преди да бъдат обявени първите десет кандидати на \"жълтите жилетки\".  ", "date": "2019.01.24", "title": "Френските \"жълти жилетки\" издигат кандидати за евровота, стават трета по сила партия "}
{"url": "http://epicenter.bg/article/Gotvyat-noviya-ruski-boen-dron--quot-Lovets-quot--za-parvi-izpitatelni-poleti--VIDEO-/173656/7/97", "text": "В Мрежата бяха публикувани снимки на тежкия ударен дрон \"Охотник\"  , съобщават руски медии. Апарат се готви за първи изпитателни полети.  \"Ловец\"-ът е с корпус тип \"летящо крило\", със шаси, унифицирано с изтребителя Су-57, турбореактивен двигател, изработен е по технологията \"стелт\" и е с тегло при излитане 20 тона.  Първият прототип на машината е изработен в авиационния завод в Новосибирск, вече са проведени първите предполетни тестове.  Дронът е оборудван с оптично-локационна станция за търсене на цели в оптическия и инфрачервения диапазони. Подобно оборудоване имат и изтребители на концерна \"Сухой\", като се започне от Су-27. Пред тях технологиите \"стелт\" са безсилни.  Бойният апарат ще развива скорост до 1000 км/ч и ще използва високоточно оръжие, монтирано във фюзелажните отсеци. Известно е също така, че при работата над проекта е бил задействан един от летящите прототипи на Су-57 — предполага се, че именно от такъв изтребител безпилотникът ще бъде управляван дистанционно.    ", "date": "2019.01.24", "title": "Готвят новия руски боен дрон \"Ловец\" за първи изпитателни полети (ВИДЕО)"}
{"url": "http://epicenter.bg/article/Chestito----238-mln--plati-novodomets-za-nay-skapiya-dom-v-SASht/173657/7/0", "text": "Милиардер извади 238 милиона долара за нов дом с изглед към Сентръл Парк в Манхатън, Ню Йорк. Създателят на фонда \"Citadel\" Кен Грифин без да се колебае плати сумата, която е рекордна в САЩ за нов дом. Само преди 2 дни милиардерът, чието състояние се оценява на около 10 милиарда долара, се сдоби с най-скъпия имот във Великобритания на крачка от Бъкингамския дворец с покрит басейн и подземни помещения на стойност над 100 милиона долара.  Последната му придобивка в Ню Йорк включва най-високите 4 етажа на строящ се небостъргач, който със своите 70 етажа ще бъде най-високият в града.  Собствениците на сградата предварително са подбрали хората, на които предлагат жилищата в нея, като сред тях е и певецът Стинг и съпругата му Труди Стайлър.   Източник: Канал 3", "date": "2019.01.24", "title": "Честито! $ 238 млн. плати новодомец за най-скъпия дом в САЩ"}
{"url": "http://epicenter.bg/article/Guterish-predupredi-v-Davos-da-ne-badat-prenebregvani-natsionalistite/173660/7/0", "text": "Системата на ООН няма да бъде спасена с критикуване на онези, които не вярват в международното сътрудничество, а трябва да се обърне внимание и на хората, пострадали от глобализацията, призова днес генералният секретар на ООН Антониу Гутериш, цитиран от ДПА.   \"Не е достатъчно само да заклеймяваме онези, които не са съгласни (. . .) и просто да ги смятаме за националисти и популисти\", подчерта Гутериш в изказване на Световния икономически форум в Давос.   Проблемът има по-дълбоки измерения, освен политическите лидери, които издигат националните интереси над международните решения, каза той, без да назове конкретно правителство в Северна Америка или Европа.   \"Смятам, че трябва да разберем тревогите на хората и да осъзнаем дълбоките причини за това големи групи от населението в различни части на света сега да не са съгласни с нас\", подчерта Гутериш.   Политическият елит и международните институции изоставиха хората в световните \"ръждиви пояси\", където индустрията стана жертва на глобализацията и технологичните промени, изтъкна генералният секретар на ООН, предаде БТА. \"Трябва да покажем на тези хора, че ни е грижа за тях\", призова той.   ООН трябва да мобилизира подкрепа от гражданското общество, за да се справи с климатичните промени и въпроса за човешките права, отбеляза Гутериш. Той отчете, че \"възможностите на правителствата да влияят на обществата и да решават проблеми сега са много по-ограничена от преди\".   Ефективното международно сътрудничество е от съществено значение за глобалния мир в момент, когато светът преминава от система, доминирана от САЩ, към друга, доминирана също от Русия и Китай, посочи Гутериш.   Той припомни положението в Европа преди Първата световна война, когато на континента е имало няколко сили, но е липсвал механизъм за сътрудничество между тях.  ", "date": "2019.01.24", "title": "Гутериш предупреди в Давос да не бъдат пренебрегвани националистите"}
{"url": "http://epicenter.bg/article/Bil-Geyts-predupredi-za-golemi-problemi--pred-koito-chovechestvoto-e-izpraveno-/173667/7/0", "text": "Това заяви съоснователят на Microsoft Бил Гейтс в интервю пред Франсин Лакуа от Bloomberg, което беше излъчено днес по Bloomberg TV Bulgaria.  Гейтс обясни, че най-важното нещо, което една технологична компания трябва направи още със старта си, е да спечели доверието на потребителите. „Важно е, за да получиш разрешения от потребителите. Защитата на личните данни... не може просто да кажеш на хората: „Хей, купете си защита“. Трябва да им кажете: „Ето я услугата, с която ще ви помогна да си организирате по-добре нещата, да разберете кое съобщение е важно и кое - не. Но в същото време, въпреки че моделирам и наблюдавам поведението и активностите ви, няма да споделям информация за тях с други компании“, заяви той.   Бил Гейтс обсъди още финансирането на глобалните здравни инициативи, кога може да очакваме първите ваксини срещу малария и СПИН и бъдещето на работния процес на фона на загубата на работни места за сметка на технологиите.     Минаха 20 години откакто основахме две организации – едната за ваксините за бедните деца по света и другата – за заличаване на ХИВ и малария дори в най-тежките райони на Африка. Тези две организации се справиха изключително добре. Фондацията ни вля над 10 млрд в двете каузи. Като цяло сумата е 100 млрд. Повечето пари дойдоха от бюджета за чуждестранна помощ. Така че в общи линии това, което казваме тук, в Давос, е – вижте този опит, това постоянно трупане на знания. Въпреки всички неща, които ни разсейват, нека да запазим този ангажимент, защото можем да стигнем още по-далеч. Новият кръг на финансиране на двата фонда предстои, глобалният стартира през октомври във Франция. Всеки път, когато някой се вгледа в тях и работата, която е свършена, е ентусиазиран. Затова мисля, че избягваме факта, че това е далеч, че има опасност от разсейване.      В много от тези случаи става дума за грантове. Няма пряка възвръщаемост. Но икономическата полза идва от това, че децата оцеляват, че участват в икономиката и помагат... Възвръщаемостта като цяло е огромна. Просто вадиш страни, които не са стабилни, където много деца, до 15% от децата умират, преди да навършат 5 години. Ти помагаш на тези страни да се стабилизират. С времето страни като Индия, Индонезия и Виетнам от бенефициенти на помощ се превръщат в участници в световната икономика. И получават стабилност. Това означава, че там вече не е необходимо да се харчат пари за отбрана, знаеш, че не предстои пандемия, защото здравните им системи вече са се задействали и са спрели болестта, преди да се разпространи. Така че с правилната перспектива – а тя е дългосрочна, това са много ефективни действия.      Да, дроновете се използват за доставка на храна, в някои от местата до които е трудно да се стига, заради наводнени пътища, например. В много от тези страни е така. В Руанда, например, вече започнахме с този тип доставки и резултатът е добър. Най-важното нещо, обаче, е осигуряването на новите ваксини. Нямаме ваксина против ХИВ, нито срещу туберкулоза или малария. Организациите ни доставят това, с което разполагаме. Със сумата, която нашата фондация отделя, а също и правителството, опитваме се да намерим нови инструменти за създаване на такива ваксини и заедно с доставките с дронове да изградим първична здравна система. Тоест, това означава, че благодарение на тези доставки веднага щом получим нещо – например нови мрежи за легла, които да предпазват от комари, те ще стигнат веднага дори и до най-труднодостъпните райони.      Ами, за съжаление не става за един ден. Новите мрежи за легла, с които решаваме проблема с устойчивостта на настоящите, ще пристигнат тази и следващата година. Това е много скоро. Чудодейната ваксина, която ще ни помогне с тези болести, може да очакваме в по-скоро след между 6 до 10 години. Трудно се оказа създаването на ваксина за ХИВ. Но тя е суперважна, защото все още много хора се заразяват. И за да се спре разпространението, трябва да има ваксина.      Различните правителства имат различни програми. Технологията, в широкия смисъл на думата означава, че вече няма нужда да сме единствено или основно фермери. Постоянно в страните със средни и високи доходи се появяват нови нужди, за които са необходими кадри. Така че, ако оставим икономиката да бъде динамична, тези нови работни възможности ще продължат да се появяват. А междувременно, ако говорим конкретно за спиране на нечия кариера, която е изисквала специално обучение, то в този смисъл някои правителства са по-добри от други в предоставяне на възможност на този човек да си намери друга работа и да получи нови умения (...). Цялостната картина е добра, но за да сте сигурни, че няма много губещи, трябва да имате иновативни програми.      Всъщност нивата на помощи продължават растат умерено. Помощта от Великобритания се увеличи доста, от Германия също. Американският конгрес поддържа същото ниво. Частният сектор не иска да се включи с пари за помощ. Компаниите по-скоро са склонни да помагат с това, в което са добри. Например, срещнах се с големи химически компании, които са ни нужни, за да се сдобием с нови инсектициди за земеделието и за спиране на маларията. Срещам се с всички фармацевтични компании и говорим за иновациите, които трябва да ни осигурят. Така че да, частният сектор продължава да прави иновации и да ги предоставя за най-бедните на достъпна цена. Това е много важно за продължаването на тази програма.      В системата на изкуствения интелект, която помага на хората, за да получаваш достатъчно информация трябва да накараш хората да ти имат доверие. Трябва да се увериш, че хората разбира колко сериозна защита има, как се предпазват данните им. Важно е, за да получиш разрешения от потребителите. Защитата на личните данни... не може просто да кажеш на хората: „Хей, купете си защита“. Трябва да им кажете: „Ето я услугата, с която ще ви помогна да си организирате по-добре нещата, да разберете кое съобщение е важно и кое - не. Но в същото време, въпреки че моделирам и наблюдавам поведението и активностите ви, няма да споделям информация за тях с други компании.      Ами, не знам дали е чак така. Технологичните компании са толкова успешни. Погледно от една страна, те са в центъра на всичко най-масово, на това как и какво хората пазаруват, на комуникациите...Това няма да свърши скоро, особено докато технологията играе толкова ключова роля. Новите технологични компании трябва да участват активно в обсъждането на въпроси за защитата на личните данни, на това каква реч да бъде позволена и каква не, както и как да се структурира работата така, че да е справедливо за всички страни. Така че защитата на личните данни ще продължи да бъде много голям проблем. Не трябва да имат противоречие между услугите, които компаниите предлагат, и защитата на личните данни. Тези неща могат да се решат. Например, за лицевото разпознаване Microsoft излезе и каза – ето какво мислим ние за тези регулации. Не ги забранихме, нито открехоме. Нека тези услуги се разрешат там, където са полезни - например за намиране на изгубени деца, има и още много позитивни приложения. Но не бива да чакаме тези проблеми да натежат и после да мислим как да ги решаваме, а трябва да ги предвиждаме.      Иновациите променят правилата. Това е и нещото, от което най-много се вълнувам и аз. Дали иновацията ще бъде нов много напредничав софтуер или здравни инструменти, които ще помогнат не само за заразни болести, но и при всичките ни големи здравни предизвикателства, включително Алцхаймер. След това идва и енергетиката – няма да избегнем големите проблеми с промените в климата без масови иновации в много части на реалната икономика. Така че иновациите са това, което променя правилата на играта и много директори се оказват изненадани, след като осъзнават, че не ги вкарват достатъчно в компаниите си. ", "date": "2019.01.24", "title": "Бил Гейтс предупреди за големи проблеми, пред които човечеството е изправено!"}
{"url": "http://epicenter.bg/article/Kola-bomba-gramna-kray-posolstvoto-na-Rusiya-v-Damask-/173672/7/0", "text": "Експлозия е избухнала в близост до сградата на посолството на Руската федерация в Дамаск, предаде телевизионният канал CNN Türk. Посочва се, че е задействана кола-бомба, засега няма данни за пострадали и разрушения. В резултат на терористичната атака никой не е пострадал, дипломатическата мисия работи нормално, информират ТАСС и Канал 3.  Още два бомбени атентата са извършени днес в Сирия, предаде ТАСС. Най-малко две експлозии прогърмяха в четвъртък в различни населени места в провинция Алепо в Сирия. Според телевизионния канал \"Ал Маяден“ най-малко пет души са били ранени.  Първият взрив е в село Ал Гандура на запад от град Джараблус. Бомбата е била монтирана на мотоциклет, трима души са ранени.  Другият инцидент е станал в село Кабасин, северно от град Ел-Баб, където също беше взривен мотоциклет. Там са ранени двама души. На видеозаписи, които показват местните медии, има няколко горящи мотоциклета.  ", "date": "2019.01.24", "title": "Кола-бомба гръмна край посолството на Русия в Дамаск "}
{"url": "http://epicenter.bg/article/Gratskiyat-parlament-otlozhi-glasuvaneto-na-Prespanskiya-dogovor-za-petak-/173675/7/0", "text": "Гласуването в гръцкия парламент за Преспанското споразумение за новото име на Македония е отложено за петък, в 14:30 часа местно време (съвпада с българското време), съобщава електронното издание на водещия атински ежедневник Kathimerini, цитирано от \"Фокус\".  Решението за отлагането на вота е взето след среща на председателя и заместник-председателите на парламента в Атина.  Въпреки силните реакции, които предизвика, Преспанското споразумение почти сигурно ще бъде ратифицирано с подкрепата на най-малко 152-ма депутати от 300-местния законодателен орган.  Междувременно около 1500 полицаи са задействани в Атина преди демонстрациите срещу ратифицирането на споразумението.  Полицията се подготвя за евентуално насилие по време на насрочения за тази вечер митинг в Атина срещу Договора от Преспа след сериозни сблъсъци на подобна демонстрация в неделя, тъй като крайнодесните екстремисти отправят публични призиви за протестна активност.  Агресивната реторика идва в резултат на насилието в неделя, когато повече от 25 полицейски служители бяха наранени, след като бяха нападнати от екстремисти пред парламента.  В централата на гръцката полиция съобщиха, че властите планират много по-строги мерки за тази вечер. В отговор на обвиненията, че е използвала прекомерна сила, за да разпръсне бунтовниците на митинга в неделя, гръцката полиция заяви, че нейните служители са реагирали на \"пряка заплаха от нахлуване в парламента\".  ", "date": "2019.01.24", "title": "Гръцкият парламент отложи гласуването на Преспанския договор за петък "}
{"url": "http://epicenter.bg/article/V-telefonen-razgovor-Putin-podkrepi-Maduro-/173684/7/0", "text": "„Президентът на Русия изрази подкрепата си към легитимните венецуелски власти в контекста на влошаването на вътрешнополитическата криза, предизвикана отвън“,   свързано със САЩ и други страни, които наричат опозиционния лидер „временен президент“.  Путин „подчерта, че  “, пише още в изявлението. Руският президент заяви, че решение може да бъде намерено в рамките на конституционните принципи на Венецуела.  Мадуро благодари за подкрепата му и го информира за ситуацията и какво може да се случи след това, се казва в изявлението.  И двамата лидери се договориха да продължат сътрудничеството си.   заяви руският външен министър Сергей Лавров, цитиран от TACC \"Сигналите, които идват от някои столици по темата, че външната въоръжена интервенция не е изключена, са от особено значение. Ние призоваваме да се отхвърлят категорично такива мисли\", подчерта той.  „Още веднъж изразяваме убеждението, че Съединените щати, които са параноично притеснени, че някой се намесва в изборите им, без да имат никакви доказателства в ръцете си, което не е първият случай през последния месец, специално във Венецуела правят това пределно грубо -  \", каза министърът. “Комисия на Мюлер   дори не е необходимо да създавате.\"  \"Обръщаме се към опозицията във Венецуела, към опозицията, която, надявам се, поставя националните интереси на страната си на преден план, а не да се превръща в пионка на нечия много мръсна и престъпна игра\", каза Лавров.  Според него е необходимо да се действа в рамките на конституцията и да се зачита правото на венецуелците да определят съдбата на тяхната страна.    Но това не трябва да бъде придружено от насилие и не трябва да бъде придружено от призиви за насилствено сваляне на легитимното правителство\", заяви руският външен министър. \"Ние сме готови да работим със всички отговорни държави, които са готови да спомогнат за създаването на условия, които ще позволят на венецуелците да започнат диалог, воден от националните интереси на тяхната страна \", завършва изявлението.   на страната, което изостри продължаващата вражда между САЩ и Мадуро. Мадуро бързо отговори, прекъсвайки дипломатическите си отношения с Вашингтон и даде на американските дипломати 72 часа да напуснат страната.   отвърна държавният секретар Майк Помпео, цитиран от американското електронно издание Washington Examiner.  \"Съединените щати не признават режима на Мадуро за правителството на Венецуела\", предупреди Помпео в изявление. \"Съответно Съединените щати не смятат, че бившият президент Николас Мадуро има законовите правомощия да прекъсва дипломатическите отношения със САЩ или да гони нашите дипломати.\"   председател на венецуелския парламент и лидер на опозицията за временен президент на Венецуела, информира официалната страница на Белия дом.    По повод на последните събития във Венецуела,   пише вестник „Сабах”. От своя страна Мадуро изпрати специални поздрави на Турция. Говорителят на турското Президентство Ибрахим Калън написа на страницата си в Twitter: „Нашият президент потърси по телефона държавния глава на Венецуела Никола Мадуро и го увери в своята подкрепа. Каза му буквално следното: „Скъпи братко Мадуро; стой изправен, ние сме до теб.”. Под лидерството на президента Ердоган, Турция ще запази принципната си позиция против всякакви опити за преврат.”  , цитиран от AFP.  Бразилия в момента е \"на границата на това, което можем да направим, за да възстановим демокрацията в тази страна\", заяви Болсонаро пред бразилската мрежа Record TV в интервю в швейцарския ски курорт Давос, където присъства на Световния икономически форум.  В сряда Бразилия бе една от първите страни след САЩ, която призна председателя на парламента на Венецуела, който се намира в опозицията, Хуан Гуайдо, като самопровъзгласен временен лидер на страната.  Декларацията, подкрепена и от Аржентина, Канада, Чили и Перу и още шест страни в региона, но отхвърлена от Русия, Куба, Никарагуа и Боливия, предизвика страхове, че Венецуела може да навлезе в тежка криза, съпроводена с насилие .  Коментарът на Болсонаро изглежда отхвърля възможността за бразилска военна намеса, коментира агенцията.   ", "date": "2019.01.24", "title": "В телефонен разговор Путин подкрепи Мадуро, предупреди Вашингтон да няма военна намеса"}
{"url": "http://epicenter.bg/article/Razkaz-na-balgarkata-Zdravka-Evtimova-vleze-v-uchebnik-po-literatura-v-SASht/173624/6/0", "text": "Разказът на Здравка Евтимова „Кръв от къртица“ е включен в учебник по обучение по литература за прогимназиите за осми клас в САЩ от началото на 2019 г.   Целта на учебника е чрез литературни произведения учениците от осми клас да обогатят своя речник, знанията си за езика и езиковите явления, да придобият умения да се изказват и пишат самостоятелно по зададена тема, да създават и обогатят представите си за структурата на литературни произведения от различни жанрове, да придобият основни познания за сюжет и неговото изграждане в различни прозаически торби, както и да бъдат способни да обосновават мненията си върху анализираното литературно произведение.   Помагалото е разделено на 6 дяла: 1. Уреди и заплахи; 2. Тръпката, която изпитваме при изживяване на нещо страшно; 3. Местата, които наричаме свой дом; 4.Борбата за свобода;5. Да намериш своя път; 6. Наследството на Ане Франк. Към всеки дял са предоставени различни стихотворения, разкази, есета, документална проза и романи.   На английски език разказът на Здравка Евтимова е със заглавие „Blood” („Кръв“).   В учебника са включени общо единадесет къси разказа по реда на публикацията им в отделните шест раздела:   1. „Халюцинация“, Айзък Азимов   2. „Ще има тихи дъждове“, Рей Бредбъри   3. „Издайническото сърце“ Едгар Алън По   4. „Лапата на маймуната“, У.У. Джейкъбс   5. „Кръв“, Здравка Евтимова   6. „Аутсайдерът“, Хауърд Лъвкрафт   7. „Моята любима бавачка“, Джийн Дейвис Окимото   8. „Златно стъкло“, Алма Луз Валануева   9. „Тайнството на героизма“, Стивън Крейн   10. “Маргарити“, Юджиниа Колиър   11. . „Пеещите жени“, Ребека Макей   Разказът „Кръв от къртица“ можете да прочетете .   Източник     ", "date": "2019.01.24", "title": "Разказ на българката Здравка Евтимова влезе в учебник по литература в САЩ"}
{"url": "http://epicenter.bg/article/Hayri-Hamdan---prevodach-na-yanuari-v-Stolichna-biblioteka/173654/6/0", "text": "  Поредицата „Преводач на месеца“, която започна през есента на миналата година, продължава и през 2019 г., а първото събитие ще се проведе на  от   в    Гост ще бъде поетът и преводач Хайри Хамдан, който през последните години направи много за популяризирането на българската литература в арабския свят. За него ще говорят арабистът Веселина Райжекова от Съюза на преводачите и Цвета Пашова от Института по арабистика.   Входът е свободен, а авторските и преводни книги на Хайри Хамдан ще бъдат изложени във витрина на втория етаж в Направление „Обслужване на читатели” до края на месец януари.    е роден през 1962 г. в Дер-Шараф, Западния бряг на река Йордан. През 1967 г. емигрира със семейството си в Йордания, където завършва гимназия. Живее в България от 1982 г., където се дипломира като инженер през 1989 г. Женен, с три дъщери.   Носител на световни литературни награди в Египет, Саудитска Арабия и Палестина. Носител на награда „Перото“ за превод – 2018 г. Творбите му са преведени от български и арабски език на английски, френски, испански, италиански, македонски, немски, украински, шведски и други езици.   • „Очите на бурята”, издателство „Прозорец“ – 1993 г. – стихосбирка • „Мариамин”, издателство „ПАН“ – 2000 г. – стихосбирка • „Хронична любов” и „Живи в царството на рака” – 2005 г. – стихосбирка и роман в една книга • „Европеец по никое време”, издателство „Делфин“ – 2007 г. - роман • „Чува ли ме някой” – пиеса, спечелила наградата на европейска фондация „Емиграция“, реализирана на сцената на „Червената къща” – 2008 г. • „Един живот не е достатъчен” – стихосбирка, издателство „Пергамент“ – 2016 г. • „Последен изход“ – стихосбирка, издателство „Жанет 45“ – 2018 г. • Предстои да излезе стихосбирката „Аз бедуинът“ – 2019 г.   • Пиесата „Нека живея, нека умра”, египетското издателство „Нун”, 2011 г. • Сборник с разкази „Съблазънта на средна възраст”, издателство „Азмена”, Йордания – 2014 г. • Романът „Неспокойни души”, издателство „Албейруни”, Йордания – 2015 г. • Романът „Лешникови градини“, издателство „Алдарауиш“, Пловдив – 2018 г. И други.   • „Керванът на жаждата” от йорданската писателка Санаа Шаалан – 2014 г. • „Обаждане посред сън” от йорданския писател Махмуд Алримауи, издателство „Ерго” – 2015 г. • „На прицел” от йорданския писател Джамал Наджи, издателство „Пергамент” – 2016 г. И други.   • Антология на съвременната българска поезия на арабски език „Вятърът разпръсна моите слова”. Издателство „Албайруни“ – 2015 г. • „Седемте дара на Шехеразада” автор Емил Георгиев, издателство „Албайруни” – 2015 г. • „Умно дете си ти, Тино!”, автор Нели Беширова, издателство „АлАхлия” – 2016 г. • Антология на съвременната българска проза на арабски език „В началото бе епилогът”, издателство „Албайруни“ – 2017 г. • Антология на съвременната българска поезия на арабски език „Самотата изтрива обувките си\", издателство „Алсафсафа“ , Египет – 2019 г.    ", "date": "2019.01.24", "title": "Хайри Хамдан – преводач на януари в Столична библиотека"}
{"url": "http://epicenter.bg/article/-Marzelivata-mayka--ili-kak-da-uskorim-razvitieto-na-deteto-si-/173655/6/0", "text": "Носна кърпичка, трамваен билет, букет есенни листа или най-обикновена локва – какво е общото между тях? Според авторката всички те, както и много други най-обикновени предмети и дейности, могат да допринесат за хармоничното развитие на малчуганите от 1 до 6 години. Защото всяка разходка, всеки непринуден разговор с детето може да стане извор на невероятни открития.   В тази втора книга от поредицата за „мързеливата майка“ Анна Бикова дава много полезни идеи на родителите, които с подръчни средства могат да ускорят всестранното развитие на децата си  дори без скъпи играчки и специализирани занимания. Нужни са само желание и въображение.   С присъщото си сладкодумие, чувство за хумор и познаване на особеностите на всяка възраст от 1 до 6 години, Бикова ни показва  с много конкретни примери посоката, в която суперзаетите днешни родители да насочат усилията си, без да отделят специално време и средства за това.   *** Родена през 1977 г., Анна Бикова е психолог, педагог и популярен блогър, Идеята за първата й книга   се ражда, след като Бикова публикува мнението си във форум на руски сайт.    Авторката е убедена, че похватите на „мързеливата майка“ ще ни приближат към целта – да направим децата си самостоятелни, инициативни и отговорни.     *** ПЪРВАТА ЕНЦИКЛОПЕДИЯ #Даразвивашелесно #Развиващииграчки   Модата на ранното развитие стимулира пазара да предлага все нови и нови стоки за удовлетворяване потребностите на родителите. Точно така: потребностите на родителите, но не и на децата. Родителите имат нужда да намалят тревогата си: „Достатъчно ли влагаме в развитието на детето си? Навреме ли е? Не сме ли закъснели с покупката на енциклопедия?“ Малчуганите нямат нужда от енциклопедия. Те биха предпочели да получат цялата необходима информация от живото общуване, от сетивния опит.   * * * Често влизам в някоя книжарница и всеки път се отбивам в отдела за развиващи пособия за най-малките. Просто от любопитство. Какво ли още „развиващо“ са измислили, за да пришпорят родителския интерес? Далеч не всичко, което се предлага на родителите, има отношение към развитието. Например, видях странна енциклопедия за наймалките. Отворих я наслуки и зяпнах. Вече не помня каква точно беше първата мисъл, дошла в горката ми глава. Или: „Колко лесно се печелат пари от това“, или: „Нима някой я купува?“ На страницата във формат А4 беше изобразено човешко ухо. В буквалния смисъл: едно ухо, отделно от всичко останало, на целия лист. С надпис: „У-ХО“. А на съседната страница – аналогично изображение на човешки нос в профил. Под него пише „НОС“, да не би някой да се обърка. Препоръчителна възраст за читателите на енциклопедията – 1 година. Кой е измислил това и защо? Детето на една годинка не е длъжно да опознава света по картинки и да чете (с помощта на родителите) названията на предметите. То трябва да се запознава с частите на тялото, като пипа себе си и близките си: да си бърка в носа, да дърпа за носа татко си или дори да го хапе за носа, да му тегли ушите. Чрез сетивния опит, като се опира на зрението и на осезанието, то трябва да намира прилики иразлики. „Мама също има нос. Но той е по-голям от моя. А носът на тате е по-голям от този на мама. Татко има и уши. Ако ги дръпна силно, ще се развика, че го боли. А когато си закрия ушите с ръце, нещо ще стане с маминия глас“ – така се опознава света, това ще подпомогне развитието и е безценен опит, при това безплатен.   * * * Отнасям се с голяма доза скептицизъм към всякакви видове „развиващи играчки“. Защото разбирам: далеч не всички са наистина развиващи. Или по-точно казано, не е така. За да се формулира правилно посланието до родителите, трябва да се говори не за „развиващи играчки“, а за „играчки с потенциал да подпомогнат развитието“. Все пак не играчката развива, а общуването с възрастния. И това е добре. Хубаво е, когато възрастните и децата общуват. Хубаво е, че за пълноценното развитие на детето не е възможно да се мине без това общуване. Още по-хубаво е, ако възрастните разбират това. Обикновената пластмасова кофичка и лопатка могат да станат суперразвиващи в ръцете на възрастния, който с тяхна помощ ще демонстрира на детето различни опити, като използва вода, пясък, пръст или сняг. Какво ще стане с пясъка, ако го сипем в кофичка с вода? А ако в нея сипем сняг? Оказва се, че снегът не променя цвета на водата. И камъните не променят цвета на водата. Но пръстта я променя. Защо?    * * * Развиващият потенциал на играчката е пряко следствие от развиващия потенциал на възрастния, в чиито ръце ще попадне тази играчка. А от какво зависи развиващият потенциал на възрастния? Отналичието на творческо мислене, от умението му да намери нужната информация, от базовите му знания по принцип и по-конкретно от базовите му знания по психология на развитието. Край. Това е достатъчно. Виждам стойността на различните школи за ранно развитие само в това, да помагат на възрастните да развиват собствения си потенциал в това отношение. Посланието на правилната школа сигурно трябва да е такова: „Вижте, развитието на едно дете е лесна работа. И вие ще успеете. Опитайте сами. Можете да измислите нещо подобно и вкъщи“.   КАК ДА ИЗБЕРЕМ ШКОЛА ЗА РАЗВИТИЕ   #Лесноедасеразвива  #Школазаразвитие   В интернет е пълно със статии с подобни заглавия и подобни препоръки. Виждането ми за този проблем малко се различава от разпространеното, затова реших да споделя своята алтернативна гледна точка. Всичко, което ще прочетете по-долу, е адресирано най-вече към онези, чиито деца още не са навършили три години . След тази възраст критериите за избор на развиващо обучение вече ще са други. Принципната разлика е в това, че до трите години майката обикновено присъства на заниманията и има възможност лично да оцени дейността на педагога: дали той развива детето или не. Според анализа на сайтовете за родители, в които присъства въпросът за „развивалките“, така майките наричат школите от този род, лидери са следните „полезни“ препоръки.   Всъщност защо? Развиващите занимания за мъниците и тези за свободното им време не са задължително образователна дейност и не винаги изискват лиценз. За изясняване на въпроса ви съветвам да погледнете постановлението на правителството на Руската федерация за лицензираната образователна дейност. Ето цитат от него: „...Образователна дейност, осъществявана чрез провеждането на различни занимания без цялостно атестиране и издаване на документи за образование, дейност по отглеждането и възпитанието на обучаващите се и възпитаниците без реализация на образователни програми, както и индивидуална трудова педагогическа дейност не подлежат на лицензиране“. Това е. Навремето работех в общинска детска градина, която нямаше лиценз за образователна дейност. (Градината беше нова, току-що открита, и още не бяхме получили лиценз.) Възпитателите нямаха право да водят занятия по програмата, утвърдена от Министерството на образованието и отговаряща на Федералния държавен образователен стандарт за детски образователни заведения. Но можехме да провеждаме свободни занимания с децата – да пеем, да моделираме, да рисуваме, да играем – и го правехме за общо удоволствие: и нашето, и на децата. Нито малчуганите, нито родителите са страдали от липсата на лиценз.   Когато избирах място за „развиващи занимания“ за по-големия си син, най-малко от всичко ме интересуваше дали подходящото за нас детско заведение има лиценз за образователна дейност. Много повече се вълнувах от личността на педагога. Но и тук предпочитанията ми бяха в противоречие с „класиката“. Какво друго ни препоръчва интернет?     Ако трябва да съм честна, никога не съм виждала дипломите на педагозите, които са работили или работят с децата ми. И не защото нямат дипломи, а защото не съм поискала да ми ги покажат. Наблюденията ми сочат, че човек може да се поинтересува от дипломата в случай, че липсата на професионализъм у някого буквално се набива на очи и поражда когнитивен дисонанс: „Как е възможно този човек да има диплома?“ Впрочем, ако изнесеният урок категорично не ви е харесал, едва ли ще се успокоите дори педагогът да има десет дипломи за завършено образование и повишаване на квалификацията. Като работех в детската градина, чистосърдечно си признах пред родителите, че първата ми диплома е за преподавател по математика и информатика, а втората – за психолог, и те ни най-малко не се смутиха от факта, че нямам „тапия“ за специалист по предучилищна педагогика. Дипломата е хубаво нещо, но все пак е донякъде формалност, хартийка. Казват, че ако имаш огромно желание, можеш и да си я купиш. Но не можеш да си купиш мозък и да скриеш интелекта си. Затова е добре да изберете педагога по препоръки, а още по-добре – по личните си впечатления след среща с него. Продължавам изучаването на съветите.   Според мен тази точка може изцяло да се пренебрегне. Лично аз не виждам пряка връзка между съдържанието на сайта и въвличането на детето в развиващия процес. Основната задача на сайта е да привлича клиенти. Ако заниманията в центъра са толкова полезни, ако педагозите са на ниво, клиентите по правило идват след дочутото по безжичния телефон, а в такъв случай спокойно би могло да се мине и без сайт. При това за съдържанието и поддръжката на сайта обикновено отговаря администраторът, а не хората, които водят занятията. Случва се сайтът да е направен професионално, на високо ниво, а самите занятия да са твърде посредствени. Има го и обратното: съвсем семпъл сайт, но добри педагози.   Докато коментирам тази препоръка, не мога да не се сетя за школата за развитие, организирана към нашата детска градина. За градината това беше допълнителен доход – както разбирате, материалната база в едно общинско предучилищно заведение е доста оскъдна и може да се подобри именно с помощта на подобни нелицензирани услуги. Но, както се казва, сиромах човек – жив дявол. Обърнахме ситуацията с оскъдната материална база така, че недостатъкът се превърна в плюс. В празната музикална зала вземахме само играчки, които ни бяха нужни за занятието, следователно децата не се разсейваха с други. Правех сама много дидактични помагала и често показвах на майките как да превръщат обикновените битови предмети и даже онова, което хвърляме в боклука, в развиващи пособия: мозайка от пластмасови капачета, театър на сенките от стара детска книжка, за развитието на слуха – бурканчета-дрънкалки, в които е имало витамини, напълнени с различни материали („Открий онези, които звучат еднакво“).", "date": "2019.01.24", "title": "„Мързеливата майка“, или как да ускорим развитието на детето си "}
{"url": "http://epicenter.bg/article/Prof--Iskra-Baeva--Zalyazva-li-levitsata-/173658/11/0", "text": "Залязва ли левицата? Преди години подобен въпрос би изглеждал абсурден или плод на дясно-консервативна пропаганда. Но не и днес. Днес той звучи все по-адекватно в светлината както на видимото засилване на десницата, очертала своеобразна дясна революция, така и поради също толкова видимото отслабване на левите партии в Европа. Затова е дошло време не само открито да поставим въпроса за настоящето и бъдещето на левицата, а и да обясним явлението.   И не на последно място да си отговорим на не по-малко важния въпрос: Ще има ли нова левица? Имам поне три отговора на поставения в заглавието въпрос: оптимистичен, реалистичен и песимистичен. Ще започна с това, че понятието левица е до голяма степен случайно, тъйкато идва от местата в Националното събрание на привърженици на различни виждания по време на Великата френска революция. А по-късно определянето на привържениците на радикални действия като леви е използвано от пропагандата на техните противници, които обясняват, че лявото е отклонение от нормалното, използвайки съвпадието на понятието дясно (right) с правилно.   Да не говорим за световната доминация на използването на дясната ръка, която определя предпочитащите да използват лявата си ръка презрително като леваци (днес вече ги/ни наричат левичари, но тъй като съм такава, не съм забравила нито как са ме наричали, нито как ме накараха да пиша с дясната ръка).   Това показва колко труден е бил пътят на левицата, особено през ХIХ в., когато в повечето държави те са представяни като смутители на обществения ред. Но пътят е изминат и през ХХ в., макар и с цената на две световни войни, предизвикани от десни партии и движения, левицата успява да се наложи като неотменим политически фактор в повечето европейски страни.  Изводът, който може да се направи от ситуационния произход на левицата, е, че мястото отляво няма как да изчезне, то съществува и не може да изчезне, защото е противовес на дясното. Макар и да е формален, този извод е оптимистичен. Проблемът е кой и с какви идеи ще се разположи там. Реалистичният поглед обаче показва намаляващото влияние на левицата в политиката на практика в почти всички европейски държави, а спорадичните изключения по-скоро потвържадват правилото. Достатъчно е да погледнем какво стана с френската левица, за да разберем за какво става дума – тя на практика изчезна като сериозна алтернатива. Видим е и сривът на левицата в Германия, Италия, да не говорим за бившите социалистически страни. В тях, особено в „отличничките” – Полша, Унгария, Чехия Словакия, социалистическата левица, произлязла от бившите комунисти, беше онази политическа сила, която след първоначалния срив бързо се съвзе и преведе страните си през всички препятствия на прехода до членството им в Европейския съюз. Само че днес тези партии или не са в парламента, какъвто е случаят с Полша, или са безсилни да променят каквото и да било в политиката, каквато е ситуацията в Унгария. Пак в посока на реализъм, почерпен от миналото, бихме могли да приемем, че това е нормалното движение на махалото отляво надясно и обратно, като изчакаме тенденцията да се обърне и разочарованието на големи групи от населението от управлението в името на едрия бизнес, ограничаването на правато и свободите или дискриминацията да върнат политическия вятър в платната на прогресистката и свободолюбива левица. Оттук нататък обаче следва песимистичния подход. Страхувам се, че присъствието на десницата в управлението се превръща в траен фактор. Това понякога става и с помощта на левицата в т.нар. широки коалиции, но практиката показва, че от тях левицата излиза още повече отслабена (виж. Германия). За трайността на дясната доминация говорят изборните победи на десни сили по два или три пъти подред, както и фактът, че в някои държави политическата алтернатива на управляващите десни вече не е левицата, а други други десни партии – в някои случаи като Йоббик в Унгария още по-десни, а в други като Гражданската платформа в Полша – по-умерено десни. У нас нещата изглеждат различни, но не бива да забравяме, че БСП успя да се задържи като алтернатива, но само след като издигна тези и идеи, които са по-скоро от спектъра на десницата. Всичко това означава дълбока криза не само на традиционната за ХХ в. левица, а и на парламентарно-демократичната система, която познаваме от век насам.   И струва ми се, че това положение изисква сериозен отговор на два въпроса: защо се стигна дотук и какво можем да направим, за да възстановим демократичната политическа система (ако това е възможно). Няма как да се отговори на втория въпрос, ако преди това не се отговори на първия, затова ще започна с него. Защо изчезна привлекателността на левицата през последните години? Отговорът трябва да се потърси по-далеч, според мен в края на Студената война, когато онази част от левицата, която след 1917 г. беше тръгнала по революционен път, претърпя зрелищен крах. Защо стана така е важен въпрос, но за темата ми по-важни са последиците от краха на държавния социализъм от съветски тип.  Първата последица беше отричането на всяка революция с тезата, че революциите винаги завършват с крах. Втората беще прибързаният триумф на реформистката левица, която реши, че вече е господар на лявото пространство и може да потърси разширяване на влиянието си надясно към центъра – този път я доведе до т.нар. Трети път на Тони Блеър и към Центъра на Герхард Шрьодер. За да не се отдалечаваме от нашия регион ще посоча ясно изразения десен завой на бившите управляващи комунистически партии от Източния блок, които се наредиха сред най-ентусиазираните реализитори на Вашингтонския консенсус в своите прехождащи страни.   Третата последица е масираната идеологическа пропаганда за окончателната победа на капитализма – теза, скрита зад инак странната теза за края на историята (Фукуяма), сиреч за окончателния крах на социализма като обществена идея. Има още последици, но и тези ми стигат, за да очертая проблема. Делегитимацията на революционния път доведе до поредица от откази: от идеята за класи и класова борба; от борбата за правата на работниците/пролетариата, свалени от пиедестала, където ги беше поставил Маркс; от опитите за смяна на капитализма със социализъм и т.н. И какво остана? След като социалистите/социалдемократите няма нужда да се борят за смяна на системата, на тях им остава само да работят за смекчаване на противоречията при капитализма. За да запазят облика си на защитници на унизените и угнетените в тази нова ситуация, те се насочиха към дискриминираните малцинства. И така от традиционната борба за правата на експлоатираните мнозинства умерената левица еволюира до защитата на дискриминираните малцинства (етнически, религиозни, сексуални и др.). В това няма нищо лошо, левите трябва да защитават всички дискриминирани, но, поне според мен, като се борят да променят принципите, върху които е изградено несправедливото дискриминиращо общество. Вместо това европейската левица се превърна в защитник на маргиналните общности, изоставяйки експлоатираните мнозинства. Чудно ли е тогава, че бе изоставена от тези мнозинства? Разбира се, левицата не е само умерено социалистическа, има и радикална, включително и в европейския парламент. Тя обаче не само е стигматизирана като крайна (екстремна) и прокомунистическа, а и задушавана от господстващите в Европа и по света рестриктивни финансови правила. Достатъчно ясен пример за това даде Гърция на Алексис Ципрас, който не само бе лишен от свобода на действи от т.нар. тройка, но и беше атакуван отляво като предател на левицата. В този случай мисля, че трябва да си зададем въпроса какви биха били последиците за гръцкото общество при друго, дясно управление, но това е друга тема. Ще резюмирам: левицата свърши мръсната работа на глобалния финансов капитал при налагането на неолибералния ред и вече може да слезе от сцената. Какво остана? Останаха бунтуващи се хора, чийто бунт беше уловен и използван от най-яростния противник на левицата – ксенофобско-консервативната десница. Направи го, следвайки откритието на бившия социалист Бенито Мусолини, че двете идеи с най-силно въздействие върху обществото са националната и социалната. А обединяването им може да се превърне в силно оръжие срещу либералната демокрация, европейското обединение, интернационалната идея (или каквото е останало от нея). Не искам да кажа, че ни чака фашизъм от класическия вид, защото всяка епоха си ражда своите собстевни демони, но тенденцията е най-малкото притеснителна. Резултатите ги виждаме ясно днес и не мисля, че ситуацията скоро ще се промени. Ксенофобско-консервативната десница постепенно започна да изтласква левицата в средите на работниците и социалнослабите, което също напомня за 30-те години на ХХ в. Тези загърбени от властта хора виждат причините за нещастието си в оттеглянето на държавата от социалната сфера и в действията на привилегированите политически елити, а от справедливия им гняв се възползват новите десни, които формулират антисистемни програми, обявяват се срещу статуквото, срещу либералната система и нахлуващите чужденци. И по този начин се превръщат в алтернатива на управлението на умерената десница, успяло вече да се утвърди като „правилното” в света на глобалния капитализъм. Как в тази ситуация изглежда левицата? Загубила своя облик, тя се губи в новия голям сблъсък между утвърдената и претендиращата десница. Достатъчно е да погледнем многобройните коментари у нас и по света, за да видим, че вниманието е съсредоточено именно върху борбата за сърцата и умовете на хората между дясната власт и ксенофобско-популистките формации. Докато левицата остава пасивен страничен наблюдател. Дали песимистичният подход описва окончателния залез на левицата? Отговаряйки на този въпрос, ще се опитам да потърся някаква надежда. Първо, ситуационният характер на политическата система предполага винаги да има ляво и дясно, значи те няма как да изчезнат (поне засега). Въпросът е кои партии ще заемат лявото и дясното място? Надявам се, че мястото отляво няма да бъде заето от умерената неолиберална десница, изтласкана там от възхождащата екстремна десница. Надявам се, че освободеното от отказалата се от собствените си традиции умерена левица място ще бъде заето от нова левица, която ще се върне към защитата на социалните слоеве, които изпитват все по-остра нужда от истинско представителство заради нарастващото социално разслоение. И че тази нова левица няма да се приспособява към съществуващите условия, а ще се опита да ги промени дори и с революционни действия.  Но, както е известно, надеждата умира последна.        ", "date": "2019.01.24", "title": "Проф. Искра Баева: Залязва ли левицата?"}
{"url": "http://epicenter.bg/article/Dimitar-Gardev--Dogovorat-Frantsiya---Germaniya-formira-A-otbora-na-ES--Balgariya-tryabva-da-se-stremi-ka/173669/11/0", "text": "- В словото на президента имаше една част, в която изрично говори точно за новия договор. Новият договор между Германия и Франция бележи един процес в Европа, който бе започнат и ускорен от новия френски президент Еманюел Макрон. Договорът има няколко направления – политически, външно-политически, военен, икономически. И във всеки един от тези аспекти  се забелязва изключително сериозна интеграция между тези две държави. Можем сериозно да кажем, че Германия и Франция създадоха в Аахен европейския А отбор.   - Категорично, подкрепен е от Германия и вече може да говорим за едно претрансформиране на Европейския съюз.   - В България има едно успокоение, че нищо няма да се промени. Нямахме наблюдател за разлика от Румъния.   - От 1966 г., когато е подписан договорът, досега е изминало доста време, нещата в света се промениха. Имаме Европейски съюз с две водещи държави - Франция и Германия, които са подписали и Лисабонския договор, и Маастрихския договор. Когато в един момент  подписват такъв всеобхватен договор като този от Аахен, това означава, че настъпват сериозни промени и се променят взаимоотношенията и балансите в ЕС. Ако разгледаме точка по точка този договор, се вижда, че той е много по-различен от договора от 1966 г. Предишният договор говори за засилено сътрудничество, обмен и обучение на млади хора, създаване на общи образователни програми. Днес става дума за друго.   - Днес може да говорим за изцяло нов стратегически съюз. Например – за сътрудничество между двата парламента. Германският Бундестаг и френското Национално събрание приеха веднага резолюция, в която заявяват, че трябва да ускорят взаимодействието между тях. Предвижда се създаването на обща парламентарна асамблея от по 50 депутати от Германия и Франция. Ще се провеждат годишни междуправителствени срещи. Наред с редовните срещите за съгласуване на законодателната дейност, ще провеждат и срещи за изработване на общи позиции в Европейския парламент. Целта е да се прокарва обща политика в европейските органи и в Европейската комисия. Да си спомним какви предложения имаше Макрон миналата година – за общ бюджет на еврозоната и общ финансов министър на еврозоната, за създаване на европейски валутен фонд, за данъчни инспектори, за общи европейски полицейски сили. Всичките тези неща ще ги видим в действията на германските и френските депутати, проявени в бъдещите органи за управление на ЕС.   Когато говорим за външната политика има много сериозни различия с договора от 60-те години. Налице е категорично заявление от страна на Франция да постави въпроса за членството на Германия в Съвета за сигурност на ООН - в чл. 8 от договора е залегнало задължението на Париж да реформира Съвета за сигурност.   - Ако трябва накратко да охарактеризираме този договор, то е, че Франция извежда Германия от следвоенното устройство на Европа. Да, процесът на реформиране на Съвета за сигурност на ООН сигурно ще отнеме време, но позицията на Германия там ще бъде отстоявана от Франция и това е записано в стратегически договор между двете държави. Националистите във Франция в лицето на Льо Пен осъдиха този договор, казвайки, че Франция губи суверенитет. А Алтернатива за Германия упрекна Меркел, че е готова да финансира недобрата в момента икономика на Франция. Но като погледнем дображелателно на нещата, виждаме, че става дума за изключително изгоден и за двете страни съюз.   Друг и друг много важен момент в този договор. Според чл. 5 се предвижда директен обмен между дипломатическия персонал на двете държави. Такъв обмен е посочен изрично за дипломатическите представителства в НАТО, ЕС и ООН. Това е нещо, което го няма като задълбочено сътрудничество в нито една друга европейска държава.   - След обединението на Германия всички задължения и тежести, наложени от победителките във Втората световна война на Германия останаха. Германските въоръжени сили, например, са лимитирани, те не могат да бъдат повече от 360 хил. души. На Германия категорично е забранено да разработва ядрени оръжия. Германия до такава степен нямаше достъп до ядрени технологии, че всички проекти в които участваше бяха в партньорство с някоя от държавите победителки. Не може да се каже, че договорът с Франция сваля всичките тези забрани. Какво имаме? Едно заявление на двамата лидери, че става дума за подписване на Военен съюз. Двете държави се ангажират за общи военни действия при нападение на една от тях. И това – паралелно на чл. 5 от договора за НАТО и чл. 42 от Лисабонския договор! Оттам започват клаузи, свързани с изграждане на т.нар. обща военна култура – общи обучения на висшия команден състав, разработване на общи програми, впоследствие  - разработване на общи планове за действие. След като имаме военен договор, абсолютно сигурно е, че има и тайни клаузи. Те са свързани с това как на практика ще се осъществи това взаимодействие – с какви сили, с какви средства, по какъв начин ще бъдат привеждани в бойна готовност, по какъв начин ще бъдат свързани в общо управление. Всичко това означава, че Германия е включена във военен съюз с единствената ядрена държава в Европейския съюз (след напускането на Великобритания) – Франция. Това означава, че Германия може да разчита на ядрените сили на Франция при евентуално нападение. Защото Франция притежава стратегически ядрени сили, които са напълно самостоятелни – Франция не участва в Групата за ядрено планиране на НАТО. Франция има и атомоносна авиация, базирана на самолетите „Мираж“.   - Никога историята не се повтаря в същия си вид, но виждаме един изключително сериозен процес.   - Застрашава ни, защото оставаме не на втора, не на трета, а на задна скорост. Това, на което редица анализатори се опитват от толкова време да обърнат внимание е следното – че Европейският съюз се реформира. Спомнете си петте варианта за преустройство на ЕС, заложени в Бялата книга на Жан – Клод Юнкер. Един от тях е Европа на две скорости. При встъпването си в длъжност Макрон предложи на ЕС да се въведе принципът на солидарност в областта на отбраната, който да се задейства при въоръжено нападение на държава – членка. Нещо, което виждаме реално в договора Франция – Германия.   Неотдавна Франция инициира още един подобен договор между западноевропейските държави. В него ставаше дума за т. нар. европейска група за намеса със задача да осъществява бързи военни операции, ако тези държави бъдат подложени на заплаха.   - Германия, Франция, Белгия, Холандия, Дания, Испания, Португалия, Великобритания и Естония. Тогава ни убеждаваха, че България е извън тези процеси, защото не притежава необходимите военни възможности. А Естония притежава ли ги?! С 4500 души въоръжени сили, няма цели родове и видове въоръжени сили, като авиация и др.! Чисто и просто Европа в лицето на Франция и Германия вижда, че процесът на създаване на обща европейска отбрана и обща европейска армия беше забавен от държави, които са бастиони на атлантизма в ЕС. Така се стигна до договора между Франция и Германия. Виждаме как само за шест месеца тези държави преминаха към пълномащабни двустранни споразумения – обща външна политика, общо дипломатическо представителство, общи програми, свързани с отбраната. В договора се говори за общи разработки в областта на въоръжението и бойната техника, за обща политика за продажба на въоръжение. Това говори за общи концерни, иновативни технологии, финансиране на общите разработки. Вече има един нов танк – между германския „Леопард“ и френския „Льоклерк“.   И като извод – виждаме как ще изглежда нова Европа. В А отбора ще влязат само тези държави, които са готови да имат обща отбрана и обща финансова политика. Казано просто – общи пари и обща отбрана!   - Изключително важна тема. Изключително обезпокоително е неглижирането на тези процеси от нашата страна. У нас има хора, които непрекъснато приказват, че нещата няма да се променят, че всичко ще остане по старому. Ние се намираме в изключително динамичен и пълен с опасности от военно-стратегическа гледна точка регион. България не може да си позволи да остане в периферията на Европа. Тук не става дума за нещо решено и предопределено, за някаква наша „съдба“. Всичките тези процеси са следствие на готовността на една страна да участва в тях. Примерът с Естония е много показателен. Когато една държава има желание да участва ускорено в тази интеграция, тя получава място в нея. Докато ние продължаваме да спорим дали общата европейска отбрана е изгодна за нас, дали не се противопоставя на НАТО, хората направиха два военни съюза в ЕС. Две държави се противопоставяха на общата европейска отбрана – Великобритания, която спираше този процес в ЕС и Турция. Какво иска България - да влезе в руслото на турската външна политика ли?!   - Турция пасивно възпрепятства всякакъв вид обединение на базата европейска отбрана. Като член на НАТО, в органите на Съюза Турция има възможност да наблюдава и да налага вето на всяка една инициатива, която не е изгодна за нея. И тя го прави. Турция два пъти налага вето на интеграцията между европейските въоръжени сили и НАТО. Защото по този начин Турция е изолирана от една обща европейска отбранителна политика, което фактически застава на нейните граници. Ето защо това е важно за България. Не трябва да си даваме сметка и че НАТО се трансформира. Само преди два дена Конгресът на САЩ със закон забрани на президента да разформирова НАТО. Това означава, че има такива тенденции в американската политика. И ние в един момент можем да останем никъде.   - Сега пък пасивно се противопоставяме на процеси на европейска интеграция. На фона на взаимоизгодния договор, който сключиха Франция и Германия, дойде изявлението на италианския вицепремиер Матео Салвини. Във Варшава той заяви, че Италия и Полша ще направят друга ос. Как изглежда тази ос между Италия с нейния дълг от два трилиона евро и Полша, най-големият получател на европейски средства!? Това е безсилие, което само показва кой е истинският двигател на ЕС. Франция и Германия или Италия и Полша. България трябва да се стреми към ядрото, затова днешният момент е толкова важен, колкото когато влязохме в ЕС. Според мен България няма друга печеливша перспектива, освен да бъде близо до двигателите на ЕС, а не до изоставащите.  ", "date": "2019.01.24", "title": "Димитър Гърдев: Договорът Франция-Германия формира А отбора на ЕС. Ние оставаме в периферията!"}
{"url": "http://epicenter.bg/article/The-Washington-Post--Rusiya-e-na-pat-da-zagubi-miliardite--investirani-vav-vlastta-na-Nikolas-Maduro-/173678/11/33", "text": "Русия инвестира години усилия и милиарди долари за превръщането на Венецуела в един от най-близките й съюзници в Западното полукълбо. В четвъртък Москва бе разтърсена от перспективата инвестициите й да изчезнат като дим, пише американският вестник The Washington Post, цитиран от Агенция \"Фокус\".  Руският премиер Дмитрий Медведев нарече събитията в Каракас \"квази-преврат\". Външният министър Сергей Лавров заяви, че опозицията срещу Николас Мадуро се превръща в \"пионкa в много мръсна и престъпна игра на друг\". Говорителят на Владимир Путин Дмитрий Песков заяви, че „опитите за узурпиране на властта във Венецуела са нелегитимни и противоречат на международното право. \"  Дори и по руски стандарти, това беше ден на гневни коментари, който представяше Съединените щати като зловещ кукловод, незаконно разпалващ промяната на режимите по света. Но зад гнева се криеше неудобна реалност: залог на милиарди долари за изграждане на руско влияние в Латинска Америка изведнъж може да бъде загубен.  Както The Washington Post съобщи миналия месец, руският президент Владимир Путин през последните години се превърна в покровител на Венецуела - и стана трън в очите на САЩ по този въпрос. В замяна на заеми и спасителни планове, Русия вече притежава значителни части от поне пет петролни полета във Венецуела, която разполага с най-големите резерви в света, заедно с 30-годишната бъдеща продукция от две карибски находища на природен газ.  Само от 2006 г. насам руските заеми и кредитни линии възлизат най-малко на 17 милиарда долара, което я превръща в кредитор номер едно на Венецуела, предаде Reuters. В замяна на това, руската оръжейна индустрия спечели многомилиарден клиент, а Путин придоби нова власт над глобалните енергийни ресурси и терен на руското влияние само на три часа полет от Маями.  Сега залогът на Венецуела в Кремъл виси на сламка. Вътрешните опоненти на Путин бързо се възползваха от нея тази седмица като вече загубена кауза.  Революцията във Венецуела означава, че милиарди долари \"от нашите пари, които бяха инвестирани там, ще изчезнат\", обяви активистът на опозицията Алексей Навални в социалната мрежа „Туитър“. След няколко месеца, добави Навални, Мадуро със сигурност ще има вила в затворените комплекси на квартал Рубльовка, предпочитан от управляващия руски елит.  ", "date": "2019.01.24", "title": "The Washington Post: Русия е на път да загуби милиардите, инвестирани във властта на Николас Мадуро "}
{"url": "http://epicenter.bg/article/Izlyazoha-novite-danatsi-na-kolite---eto-kak-da-proverite-kolko-dalzhite-v-Sofiya-/173620/4/0", "text": "Нови данъци за автомобилите влязоха в сила от 2019 г. Променя се самият начин за изчисляване на налога. За първи път във формулата се включва и т.нар. екологичен компонент, който ще дава предимство на по-екологичните модели, предава Дир.бг..  Регулацията би следвало да доведе до намаляване на данъка за коли, произведени по-скоро и отговарящи на висок евростандарт за ограничаване на вредните емисии. Данъкът за най-старите коли може да се повиши с до 30%. Според данни на Пътна полиция - 1,8 милиона МПС-та, регистрирани в България, са на възраст над 20 години.  Данъкът върху автомобилите спада към местните данъци, като размерът му до голяма степен зависи от решението на общинските съвети по места. Законът за местните данъци и такси дава само рамката, в която общините могат да определят размера му.  Електрическите автомобили са освободени от данък.  Досега леките коли с двигатели с вътрешно горене се облагаха по формулата:    Законът определя границите, в които Общинските съвети могат да поставят ставката за мощността на двигателите, като ги разделя на 5 категории.   Съответно, всяка община може сама да реши колко точно да облага жителите си, които са регистрирали автомобилите си на нейна територия. Ако вземем за сравнение София и Видин, се вижда, че в столицата ставките се доближават до долната граница, докато една от най-бедните общини в страната е заложила на законовия минимум за всички категории при определянето на данъка.   - досега действаше на принципа \"колкото по-евтина и стара е колата, толкова по-нисък данък ще плаща собственика й\".  Новата формула за изчисляване на данъка е резултат от коригирането на имуществения с екологичен компонент.  Имущественият компонент се определя от стойността на данъка в зависимост от мощността на двигателя х коефициент за възрастта на колата. Този път обаче е направено по-детайлно разграничение на категориите \"мощност\" и \"възраст\".  , в което е регистрирано МПС-то. След като новите промени влязоха в сила, всички 265 общини в България преразгледаха наредбите си за местните данъци и такси, за да определят нови данъци.  Мотивите на правителството за промяната в концепцията са свързани с идеята за стимулиране на извеждането от експлоатация на най-старите автомобили и замяната им с по-нови и по-екологични модели. Посочва се, че автомобилите над 20 години не са надеждни, изискват големи разходи за поддръжка и причиняват големи замърсявания на въздуха с вредни емисии.  ", "date": "2019.01.24", "title": "Излязоха новите данъци на колите - ето как да проверите колко дължите в София "}
{"url": "http://epicenter.bg/article/BNB-preduprezhdava-za--quot-fishing-quot--ataki--izvarshvani-ot-neyno-ime/173631/4/0", "text": "Българската народна банка предупреди за фишинг атаки, извършвани от нейно име. Централната банка не поддържа сметки на физически лица, така че не предлага онлайн банкиране, уточняват от институцията.   За случая са информирани компетентните органи, допълват от БНБ. ", "date": "2019.01.24", "title": "БНБ предупреждава за \"фишинг\" атаки, извършвани от нейно име"}
{"url": "http://epicenter.bg/article/Investitor-shte-vlozhi-10-mln--leva-v-zavod-za-mashinostroene-kray-Plovdiv/173643/4/0", "text": "Министърът на икономиката Емил Караниколов връчи сертификат за инвестиция клас А по реда на Закона за насърчаване на инвестициите /ЗНИ/ на чуждестранна компания, която ще инвестира 10 млн. лева в завод за машиностроене край Пловдив, съобщиха от ведомството. Средствата са за придобиване на нови дълготрайни материални и нематериални активи. Очаква се да бъдат назначени 100 нови служители.   Инвестиционният проект предвижда строителството и оборудване на производствена сграда за производство на машини с цифрово-програмно управление - металообработващи машини, върху собствен терен, който се намира в \"Тракия икономическа зона\", гр. Куклен, Община Куклен. Компанията предвижда да завърши изцяло строителството през март 2019 г., а производствената дейност е планирано да стартира през април. Производството е предназначено както за българския пазар, така и за износ за Германия, Турция, Близкия Изток, Южна и Северна Америка.   Компанията е избрала за местоположение на новите си производствени мощности България, поради икономическата стабилност на страната и удобната локация от логистична гледна точка, се посочва в прессъобщението. За осъществяването на проекта, инвеститорът е заявил ползването на насърчителни мерки по ЗНИ, като съкратени срокове за административно обслужване, както и индивидуално административно обслужване, необходимо за осъществяване на инвестиционния проект.   Проектът на компанията е един от седемнадесетте във високотехнологични производства и услуги, които са сертифицирани по Закона за насърчаване на инвестициите през 2018 г. Планираните инвестиции по тези проекти възлизат на 482.27 млн. лв. и се предвижда да бъдат разкрити 1968 нови работни места.   Министър Караниколов е подчертал, че инвестициите в производството означават заетост, работна ръка, приходи и инвестиции в бъдеще за България. \"Това е поредната инвестиция в последния месец, която е доказателство за това че България е все по - атрактивна инвестиционна дестинация\", е допълнил той.", "date": "2019.01.24", "title": "Инвеститор ще вложи 10 млн. лева в завод за машиностроене край Пловдив"}
{"url": "http://epicenter.bg/article/Stroyat-magistrala-ot-Vidin-do-Montana--a-ot-Mezdra-do-Botevgrad---skorosten-pat-/173650/4/0", "text": "В участъка на международен път Е 79 от Видин до Монтана ще бъде изградена автомагистрала, а от Мездра до Ботевград - скоростен четирилентов път. Това съобщи министърът на регионалното развитие Петя Аврамова, която проведе във Видин работна среща за напредъка на проекта за модернизация на пътя Видин - Ботевград, предаде БТА.  В срещата участваха инж. Дончо Атанасов - член на Управителния съвет на Агенция \"Пътна инфраструктура\", народният представител Владимир Тошев, областният управител Албена Георгиева и кметът на Видин Огнян Ценков. Проектът на път от Видин до Монтана е променен от първоначалните планове в автомагистрала, а участъка от Мездра до Ботевград ще бъде скоростен четирилентов, заради релефа и трудните условия за неговото изграждане.  Тази година трябва да приключат процедурите за избор на изпълнител на пътя между Видин и Ружинци, като успоредно с това ще бъдат процедирани парцералните планове, ще бъдат извършени отчуждителни процедури и в края на годината да започне реалното строителство, каза Дончо Атанасов.  Проектът за строителство на пътя между Видин и Ботевград е приоритетен за правителството, като лично ще следя изпълнението на заложените графици, каза Аврамова. Тя посочи, че първият участък, който ще започне да се строи е от Мездра до Ботевград, тъй като е най-напреднал в процедурите, след него започва строителството на пътя от Видин до Ружинци.  Министър Аврамова определи като правен казуса между община Видин и АПИ за забавянето на процедурите по изработването на общия и подробния устройствен план на пътя и посочи, че с промените в Закона за устройство на териториите се дава възможност тези процедури да бъдат ускорени.  По-рано днес министър Аврамова се срещна с кметове на общини и председатели на общински съвети от областта за напредъка на проекта за модернизация на пътя Видин - Ботевград.  ", "date": "2019.01.24", "title": "Строят магистрала от Видин до Монтана, а от Мездра до Ботевград - скоростен път "}
{"url": "http://epicenter.bg/article/-Sdruzhenie--Hrani-i-napitki-Balgariya--e-kategorichno-protiv-dvoynite-standarti-v-kachestvoto/173665/4/0", "text": "Сдружение „Храни и напитки България“ отчита като положително решението на Комисията за вътрешен пазар и защита на потребителите към Европейския парламент при формулиране на текстовете, касаещи дискусията за „двойните стандарти“, да вземе предвид някои основателни причини за разлики в рецептите на продуктите като „ясно изразени регионални предпочитания на потребителя“, „използването на местни продукти“ и „изисквания на местното законодателство“, което е от полза за потребителите и за стимулиране на националната (българската) икономика.   Сдружение „Храни и напитки България“ е категорично против „двойните стандарти в качеството“ на храните и осъжда подобни практики. Членовете на сдружението ни прилагат еднакви, високи стандарти за безопасност и качество на продуктите, които произвеждат, независимо за кои пазари са насочени. Не правим компромис с качеството на продуктите и не произвеждаме продукти с по-ниско качество за различните пазари.   Бихме искали да отбележим, че предложената от Комисията за вътрешен пазар и защита на потребителите формулировка не изчерпва всички легитимни възможности за различие при продуктите и предполага, че дори минимални отклонения, които често са резултат на различно оборудване или доставчик, биха попаднали под забраната от директивата, което ще доведе до затруднения и създава риск от прекратяване на цели производства.   Притеснителен е фактът, че „двойните стандарти“ са включени именно в Анекс 1 на Директивата. Това би забранило каквито и да било разлики в продуктите и би довело до изискването всички търговски марки да имат една и съща рецепта в цяла Европа, което от своя страна би ограничило продуктовите иновации и потребителския избор и би увеличило потребителските цени в определени пазари, някои от които като последица няма да могат да бъдат обслужвани.   То може също да се отрази отрицателно на местното предлагане на селскостопански продукти, а също да доведе до нелоялна конкуренция между операторите с дейност на няколко пазара и местните конкуренти.   Трябва да се има предвид, че подобни крайни мерки се гласуват, без да е приключило организираното от Европейската комисия изследване на пазара, което стартира през септември 2018 година и се провежда по утвърдената от Европейския изследователски център единна методология, чиито резултати се очаква да бъдат обявени през март 2019 година, когато Комисията ще може да направи задълбочен анализ на феномена „двойни стандарти“.   В ерата на глобализация в повечето случаи фабриките се специализират в производството на даден продукт от асортиментната листа на компанията и захранват с него, ако не целия европейски пазар, то големи сегменти, без деление на източни и западни държави. Рецептите на нашите продукти се адаптират в някои случаи за различните пазари в Европа, ако това се налага от спецификите или различията във вкусовите предпочитания на потребителите в съответната държава, за покриване на местни нормативни изисквания или с оглед стимулиране на местната икономика, чрез използване на произвеждани на място суровини.   Подобни различия в рецептите в никакъв случай не говорят за по-ниско качество и не са израз на „двоен стандарт“.   Сдружение „Храни и напитки България“ се присъединява към апела на най-голямата браншова организация в Европа - FoodDrink Europe, и като неин член приканва законодателите да извършат по-добър и пълен анализ на различните нормативни възможности, като подкрепяме усилията на нашите членове да предлагат едно и също качество, съобразено с вкусовете на българските потребители и осигурено чрез влагането на български суровини.     Сдружение „Храни и напитки България“ е браншово сдружение, чиито членове са едни от най-големите компании в областта на хранително-вкусовата промишленост в България с общ годишен оборот над 1,5 милярда лева - Данон Сердика АД, Девин ЕАД, Интерснак България ЕООД, Кока-Кола България ЕООД, Кока-Кола Хеленик Ботълинг Къмпани България АД, Куадрант Бевъриджис АД, Марс Инкорпорейтед България ЕООД, Монделийз България ЕООД, Нестле България АД, Престиж-96 АД, Якобс Дау Егбертс БГ ЕООД, Униливър България ЕООД, Градус АД  и Бисер Олива АД .   Основната цел на сдружението е в условията на пълна прозрачност да работи за създаването на по-благоприятна среда за развитие на хранителната индустрия в България, като обедини и представлява интересите на български и чуждестранни производители, дистрибутори и вносители на храни и напитки, на малки и големи компании в отрасла, както и на секторните асоциации.   Сдружение „Храни и напитки България“ е  пълноправен член на най-голямото браншово обединение в Европа – Food Drink Europe.  ", "date": "2019.01.24", "title": " Сдружение „Храни и напитки България“ е категорично против двойните стандарти в качеството"}
{"url": "http://epicenter.bg/article/Kompanite-ot-BPGA-prepotvardiha-pred-premiera-namerenieto-si-da-investirat-i-rabotyat-v-Balgariya/173676/4/0", "text": "  По молба на Българската петролна и газова асоциация днес се проведе ползотворна среща между министър-председателя Бойко Борисов, вицепремиера Томислав Дончев, министъра на икономиката Емил Караниколов, началника на политическия кабинет на премиера Румяна Бъчварова и членовете на Управителния съвет на БПГА.   На срещата представителите на Асоциацията потвърдиха пред премиера подкрепата си за влизането в сила  на  Закон за административното регулиране на икономическите дейности, свързани с нефт и продукти от нефтен произход, който ще замести разпокъсаното и често противоречащо си законодателство в търговията с течни горива, съобщават от БПГА.   Членовете на УС на БПГА отново заявиха, че не делят участниците в бранша на малки и големи, а на такива, които спазват българското законодателство и такива, които ползват нелоялни практики.    Компаниите от Асоциацията заявиха желанието си да съдействат по всякакъв начин на държавата в борбата със сивата икономика в сектора и препотвърдиха намерението си да инвестират, плащат данъци и създават работни места в България.   Министър-председателят одобри договореностите, които БПГА постигна с Минно-геоложката камара и Камарата на строителите в България. Асоциацията представи протоколите, от които става ясно, че всички спорни въпроси между браншовете, които касаят Закона за административното регулиране на икономическите дейности, свързани с нефт и продукти от нефтен произход, са уточнени.     БПГА запозна премиера с категоричното становище и на Минно-геоложката, и на Камарата на строителите в България, че влизането в сила на секторното законодателство не бива да се отлага. Според браншовите структури прецизирането на текстове може да стане своевременно и в най-кратки срокове.     Министър-председателят заяви категоричната си подкрепа за законовото регулиране на дейностите в сектора и се обяви за регистрацията на операторите в бранша с цел изсветляване на търговията с горива.    Според Бойко Борисов в предложението за облекчаване на паричните гаранции за регистрация на бензиностанциите, внесено от депутати в парламента, има логика и около него може да се постигне консенсус.    Премиерът заяви още веднъж, че правителството взима мерки за борба с контрабандата, сивия сектор и нелоялната конкуренция с цел подобряване на бизнес средата.     Премиерът, министрите и членовете на УС на БПГА се обединиха около мнението, че влизането в сила на секторните правила не бива да се забавя и че всички на този пазар трява да спазват буквата на закона и да бъдат коректни данъкоплатци.     ", "date": "2019.01.24", "title": "Компаните от БПГА препотвърдиха пред премиера намерението си да инвестират и работят в България"}
{"url": "http://epicenter.bg/article/KRIB-i-AIKB--Podkrepyame-otlaganeto-na-vlizaneto-v-sila-na-Zakona-za-gorivata/173677/4/0", "text": "ДЕКЛАРАЦИЯ НА КОНФЕДЕРАЦИЯТА НА РАБОТОДАТЕЛИТЕ И ИНДУСТРИАЛЦИТЕ В БЪЛГАРИЯ /КРИБ/ и АСОЦИАЦИЯТА НА ИНДУСТРИАЛНИЯ КАПИТАЛ В БЪЛГАРИЯ /АИКБ/ Конфедерацията на работодателите и индустриалците в България и Асоциацията на индустриалния капитал в България недвусмислено заявяват своята позиция в подкрепа на внесения законопроект за изменение на Закона за административното регулира на икономическите дейности, свързани с нефт и продукти от нефтен произход, внесен в Народното събрание от Министерския съвет на 10 януари 2019 г. Законопроектът предвижда отлагане на действието на ЗАРИДСНПНП, за да се осигури време за задълбочено обществено обсъждане за постигането на балансирани решения в интерес на всички икономически субекти, засегнати от тази регламентация. Към настоящия момент не е постигнато съгласие и такива решения не са налице. Отлагането на влизането в сила на Закона ще даде възможност на всички засегнати да се включат в преработката на иначе този куц закон, така че той да се превърне в мощно оръжие срещу тези, които не спазват правилата. Това може да стане и по-бързо от предвиденото, ако се работи конструктивно и интензивно. Само така ще можем да насърчим светлия сектор в търговията, преработката, вноса и износа на петролни продукти и същевременно ефективно и болезнено да накажем нарушителите. Бихме искали да информираме обществеността, че докладът на Комисията за наблюдение на приходните агенции и борбата със сивата икономика и контрабанда към НС, който беше представен по време на пленарната сесия на 23 януари 2019 г,. е некоректен и не отразява случилото се по време на заседанието. Констатацията, че Българската минно-геоложка камара /БМГК/ не подкрепя законопроекта на МС, е манипулативна. Основанието ни да твърдим, че е налице въвеждане в заблуждение от страна на Комисията, е депозираното в Народното събрание писмо-опровержение на БМГК. Въпреки че възражението на БМГК е предоставено на вниманието на председателя на Народното събрание, както и на председателя на водещата комисия, то не беше предоставено на народнит представители по време на обсъждането на законопроекта в пленарната зала. Позицията на двете работодателски организации е в защита на справедливите и обосновани искания на членовете им, които съвпадат и с интересите на потребителите, като те биха подкрепили и протестни действия от страна на Националното сдружение на търговците и превозвачите на горива, както и на всички други засегнати страни чието мнение не е отчетено в процеса на съгласуване, ако такива бъдат предприети. КОНФЕДЕРАЦИЯ НА РАБОТОДАТЕЛИТЕ И ИНДУСТРИАЛЦИТЕ В БЪЛГАРИЯ АСОЦИАЦИЯ НА ИНДУСТРИАЛНИЯ КАПИТАЛ В БЪЛГАРИЯ София, 24 януари 2019 г. ", "date": "2019.01.24", "title": "КРИБ и АИКБ: Подкрепяме отлагането на влизането в сила на Закона за горивата"}
{"url": "http://epicenter.bg/article/Prof--Atanas-Tasev--Nyama-da-ima-obstruktsii-ot-EK-za--quot-Turski-potok-quot--prez-Balgariya-/173685/4/0", "text": "Няма да има обструкции на ЕК за изграждането на продължението на газопровода „Турски поток“ през България, защото проектът е в съответствие с нейните правила. Това каза в обзорното предаване „Това е България“ на Радио „Фокус“ енергийният експерт проф. Атанас Тасев.  Той уточни, че страната ни си е научила урока, като е предприела предпроектно проучване в Брюксел за газовия хъб „Балкан“, след което е последвало решение на ЕК да включи българския газов разпределител в списъка на проекти, които представляват общ интерес за страните членки на ЕС. Според проф. Тасев продължението на „Турски поток“ ще има икономическа рентабилност.  „Ние в момента сме поставени в ограничителни условия – 14 млрд. куб. м. по първата тръба на \"Турски поток\" тръгват и отпадат от Трансбалканския газопровод. Досега при идеалните условия ние получавахме от транзит всяка година приход от около 200 млн. лв. Съгласно параметрите, които са оповестени публично на базата на методика, утвърдена от регулаторния орган, годишно трябва да получаваме 329 млн. лв., което означава, че ние в резултат на реализацията на този проект, ще получаваме повече, отколкото досега - отколкото ако останем на варианта да играем на инат. 8,86% всяка година e възвръщаемостта на направената изграждането на газопровода инвестиция. При това при стандартизиран метод, който е приет от целия свят,“ подчерта експертът.  Проф. Тасев прогнозира, че най-късно до средата на годината може да бъде постигнато споразумение за започване на строителството на газопровода.  „Булгартранзгаз“ вече е обявил обществена поръчка за строителството на базата на размера на инвестицията. Продължението на „Турски поток“, който на практика ще повтори трасето на „Южен поток“, е утвърден на проектно ниво, извършени са процедурите по отчуждаване на земята. България ще построи 480 км газопровод и две компресорни станции по трасето на проекта, каза още проф. Атанас Тасев.  ", "date": "2019.01.24", "title": "Проф. Атанас Тасев: Няма да има обструкции от ЕК за \"Турски поток\" през България "}
{"url": "http://epicenter.bg/article/Borisov-prati-shefa-na-stroitelniya-kontrol-na-speshna-proverka-po-moreto-/173687/4/0", "text": "По разпореждане на премиера Бойко Борисов началникът на Дирекцията за национален строителен контрол Иван Несторов ще направи спешна проверка по Южното Черноморие утре – 25 януари. Това съобщиха от Министерството на регионалното развитие.  Заедно с експерти от РДНСК Бургас и на Службата по геодезия, картография и кадастър – Бургас, той ще провери сигнали за дейностите, които се изпълняват на къмпинг „Градина“, в района на къмпинг „Арапя“ и плаж „Алепу“. При констатиране на нарушения, дейностите ще бъдат спрени със заповед на ДНСК.  Проверката, която ще направи арх. Несторов утре – 25 януари, ще започне около 12.00 часа от плаж „Алепу“.  ", "date": "2019.01.24", "title": "Борисов прати шефа на строителния контрол на спешна проверка по морето "}
{"url": "http://epicenter.bg/article/Uvelichiha-zaplatite-na-vsichki-v-sadebnata-sistema-s-10--i-po-100-lv--na-rang-za-magistratite-/173648/3/0", "text": "Увеличението за всички в съдебната система ще бъде с 10%, считано от 1 януари 2019 година. Това реши окончателно Пленумът на Висшия съдебен съвет (ВСС), който прие още увеличение с по 100 лв. на придобит ранг, считано от 1 март 2019 година, съобщава \"Правен свят\". Актуализирането на възнагражденията на заетите в съдебната система трябваше да бъде гласувано от Пленума на ВСС още на 17 януари – миналия вторник – като тогава предложението на Комисията \"Бюджет и финанси\" бе увеличението да еднакво за всички магистрати и съдебни служители и да се равнява на 10%. Гласуването обаче бе отложено, тъй като стана ясно, че ден по-рано, на 16 януари, 11 съдебни кадровици са предложили алтернативен вариант за увеличение на заплатите на магистратите – с по 204 лв. за всички, без значение от нивото, плюс с по 100 лв. на придобит ранг.   Новото предложение наложи съдебните кадровици да се съберат на отделно работно заседание, проведено на 22 януари, на което са поставили на везната двете алтернативи.   След 3 часа обсъждане на двата варианта в рамките на въпросното работно заседание, кадровиците са се обединили, че оптималното решение е именно гласуваното с единодушие днес – 10% върху основната заплата на магистратите и служителите, както и 100 лв. на ранг за съдии, прокурори и следователи. По тази причина предложението за увеличение на заплатите на магистратите с равна сума от 204 лв. изобщо не бе подложено на гласуване.  С това последно решение на кадровия орган основното възнаграждение на върховно ниво ще стане 4425 лв., на апелативно – 3738 лв. В СГС основната заплата става 3342 лв., а за останалите окръжни съдилища – 3089 лв.   Съдиите от Софийския районен съд и прокурорите в Районна прокуратура - София ще получават по 2714 лв. основно възнаграждение, а за останалите районни съдилища и прокуратури то ще е в размер на 2437 лв.  В рамките на дебата относно заплатите кадровикът Гергана Мутафова припомни на колегите си за отхвърления междинен вариант и сподели, че лично за нея той е бил най-справедлив. Тя допълни още, че на работно заседание от 22 януари е било обсъдено, че кадровият орган ще изработи нов метод за изчисляване на заплатите в съдебната система, като този път в дебата ще бъдат призовани активно да участват магистратите и съдебните служители.  \"Миналата седмица бяха внесени в бюджетна комисия два варианта за увеличение на възнагражденията на магистратите. Първоначално бе внесен вариант за индексиране с 10%, вследствие на това предложение от нас, 11 вносители, бе изготвен алтернативен вариант – увеличаване с номинална стойност на заплатите за магистратите без значение от нивото и с 10% за служителите.   Последният път, когато се е водил такъв бурен дебат за увеличението на заплатите на магистратите и съдебните служители е през септември 2017 година, в рамките на мандата на предходния ВСС, когато е приет вариант за увеличение със 7% на заплатите и промяна на средствата за ранговете.   Дебатът, който ние водихме не е мръднал и на йота от този, който е воден тогава. Този дебат беше много важен, защото ние сложихме на масата въпроса, който този ВСС трябва да разреши. Затова ще гласувам за междинния вариант, който ние изработихме. Искам да благодаря на всички колеги от всички съдилища и прокуратури, в това число и на Асоциация на прокурорите, че подкрепиха този вариант, който е по-справедлив от този, който съществува в момента. Дебатът ще продължи и той следва да бъде отворен колкото може повече към всички органи на съдебната власт, за да можем да изработим по-справедливи критерии за възнагражденията в съдебната система\", заяви Мутафова.  С 24 гласа \"за\" съдебните кадровици гласуваха индексирането на възнагражденията с 10% за всички в съдебната система. Председателят на ВКС Лозан Панов не присъства на заседанието.  Междувременно Пленумът на ВСС утвърди бюджета на съдебната власт и органите й за 2019 година. От доклада по точката стана ясно, че в бюджета са предвидени средства освен за увеличението на заплатите на съдебните кадровици, така и отделни 7 186 900 лв. за допълнителни възнаграждения с до една работна заплата на магистратите от специализираното правосъдие и по-натоварените органи на съдебната власт. Налични са средства също и за обезщетения, за назначаване на магистрати по обявените към момента конкурси, за откриване на 22 щатни бройки за пресаташета и за 23 служители по сигурността на информацията, гласувани от кадровия орган в края на миналата година.  Пари за повече служители в съдебната система обаче няма. Миналия вторник кадровикът Боряна Димитрова докладва, че Комисията \"Съдебна администрация\" към Съдийската колегия предлага увеличение на съдебната администрация с общо 39 щата в Районен съд – Плевен, Окръжен съд – Плевен, Софийски градски съд, Районен съд – Варна, Специализирания наказателен съд, Апелативния специализиран наказателен съд, Административен съд – Пловдив, Районен съд – Несебър и Апелативен съд – София.   Решението бе отложено, за да мине през бюджетната комисия и да се види финансовата обосновка на такова предложение. Оказва, че средства няма и за момента на деветте съдилища не могат да бъдат отпуснати нови щатове за поисканите служители.", "date": "2019.01.24", "title": "Увеличиха заплатите на всички в съдебната система с 10%  и по 100 лв. на ранг за магистратите "}
{"url": "http://epicenter.bg/article/Eto-gi-arestuvanite-politsai-ot-4-RPU-v-Sofiya--Snimki-/173652/3/0", "text": "Ясни са имената на служителите на реда от Четвърто Районно управление , задържани при акция на полицията и спецпрокуратурата в София.   Това са шефът на сектор \"Икономичека полиция\" - Красимир Кръстев и полицейските служители Георги Найденов, Марио Дринцолов, Радослав Томов, Антони Апостолов.   Те бяха задържани по време на работа след полицейска проверка в сградата в квартал \"Лозенец”. Информацията за организираната престъпна група е достигнала до МВР по няколко канала. Полицаите изнудвали за такса \"спокойствие\" търговци в столичния квартал \"Лозенец\", за който отговаря Четвърто РУ, информира trafficnews.bg.   В един момент обаче исканите суми станали прекалено големи и жертвите на рекета подали сигнал. \"Таксите\" са били различни според бизнеса на търговците.   Преди да стане шеф на сектора Кръстев е бил директор на Второ Районно управление, но е отстранен от там преди 2 години след жалба на семейство, което се е оплакало, че върху тях е упражнено полицейско насилие. Тогава той е наказан с порицание и е преместен в 4-то РПУ.   По непотвърдена информация задържаните полицейски служители са знаели, че подлежат на разследване още през декември и са били нащрек. Според източници на полицията петимата поддържат висок стандарт на живот.  ", "date": "2019.01.24", "title": "Ето ги арестуваните полицаи от 4 РПУ в София"}
{"url": "http://epicenter.bg/article/VAS-othvarli-zhalba-na-Lozan-Panov-sreshtu-shefkata-na-Sofiyskiya-apelativen-sad-/173663/3/0", "text": "Председателят на Върховния касационен съд (ВКС) Лозан Панов записа пореден провал във войната му срещу председателя на Софийския апелативен съд (САС) Даниела Дончева,    Тричленен състав на Върховния административен съд (ВАС) е отхвърлил жалбата му срещу отказа на Съдийската колегия на кадровия орган да образува дисциплинарно производство срещу съдия Дончева.  В средата на месец юли 2018 г. с 10 на 3 гласа членовете на Съдийската колегия на Висшия съдебен съвет (ВСС) не приеха искането на Панов срещу административния ръководител на Апелативен съд - София да стартира дисциплинарно производство във връзка с твърденията на апелативния съдия Милен Василев, че Дончева му е отнела дело и е издала четири незаконосъобразни заповеди в тази връзка.  Проверка на Инспектората към Висшия съдебен съвет (ИВСС) приключи с констатация, че Дончева не е извършила нарушения. Решението на ИВСС бе прието със седем на два гласа в полза на председателя на САС.  Въпреки това, под натиск на Лозан Панов, казусът бе включен за разглеждане на заседание на ресорната колегия на ВСС. Там Панов претърпя отново провал, като в подкрепа на искането за образуване на дисциплинарно производство гласуваха единствено доверените му членове на съвета – Атанаска Дишева, Цветинка Пашкунова и Олга Керелска.  Седмица по-късно, както се и очакваше, Панов атакува решението пред ВАС.  На 23 януари 2019 г. върховните съдии Наталия Марчева (председател), Росен Василев (докладчик) и Сибила Симеоновa са отхвърлили жалбата на бившия си колега във ВАС Лозан Панов. Мотивите към решението все още не са достъпни, тъй като се обезличават личните данни. Решението на съда не е окончателно.  ", "date": "2019.01.24", "title": "ВАС отхвърли жалба на Лозан Панов срещу шефката на Софийския апелативен съд "}
{"url": "http://epicenter.bg/article/Pozhar-v-5-zvezdniya-hotel--quot-Pirin-quot--v-Sandanski-evakuira-gostite-/173679/3/0", "text": "Пожар избухна в петзвездната перла на Сандански Парк хотел “Пирин”. Искрите тръгнали от средиземноморския ресторант на хотела, предаде Канал 3.  Евакуирани са посетителите на заведението. Благодарение на бързата намеса на огнеборците ситуацията бързо е овладяна, няма пострадали и огромни щети.  Хотелът е собственост на фамилия Шарлопови.  ", "date": "2019.01.24", "title": "Пожар в 5-звездния хотел \"Пирин\" в Сандански евакуира гостите "}
{"url": "http://epicenter.bg/article/Deputatite-napraviha-parvata-stapka-po-preminavaneto-na-pravitelstvena-bolnitsa-kam-SU/173622/2/0", "text": "Парламентът прие на първо четене промени в Закона за лечебните заведения, предаде репортер на Агенция „Фокус“. С тях болница \"Лозенец\" вече няма да е правителствена и вече няма да се води към Министерския съвет.   „За“ гласуваха 110 народни представители, трима бяха „против“, а 53 се въздържаха.  Депутатите решиха да се създаде възможност правителството да взема решения по отношение статута на болница „Лозенец“. Отмяната на разпоредба ще създаде правна възможност с акт на Министерския съвет болница „Лозенец“ да бъде преобразувана.   Според законопроекта болницата трябва да се преобразува в многопрофилно лечебно заведение за болнична помощ, осигуряващо комплексно лечение на деца. Министър Кирил Ананиев обяви, че между двете четения ще се внесат текстове, с които болницата ще се преобразува в университетска болница към СУ „Св. Климент Охридски“. Лечебното заведение ще бъде регистрирано като търговско дружество. С решение на правителството на Софийския университет \"Св. Климент Охридски\" ще се предоставят правата на едноличен собственик на капитала.  Агенция „Фокус“ припомня: Първоначалната идея на правителството беше болница „Лозенец“ да се преобразува в Национална многопрофилна детска болница. В последствие беше решено детското лечебно заведение да бъде изградено на базата на започнатото преди години строителство на територията на УМБАЛ „Александровска“. Колко точно ще струва строителството на новата детска болница ще бъде ясно след препроектирането на сградата. Част от необходимото оборудване и медицинска апаратура за новата детска болница ще дойде от детските отделения и клиники в университетските болници в София. Премиерът Бойко Борисов увери, че ще бъде осигурено необходимото финансиране за новата национална детска болница. Правителството ще отпусне 23 млн. лева за погасяване на дълговете на болница „Лозенец“.  ", "date": "2019.01.24", "title": "На първо четене: Болница \"Лозенец\" вече няма да е правителствена"}
{"url": "http://epicenter.bg/article/-Trend--Predi-evrovota-razlikata-mezhdu-GERB-i-BSP-e-1-2--/173625/2/0", "text": "Преди изборите за Европейски парламент разликата между ГЕРБ и БСП е 1,2%. Това    Три партии със сигурно представителство в Европейския парламент. 30% от българите все още не са решили за кого ще гласуват на предстоящите избори през май тази година.  Партийните предпочитания на българите спрямо изборите за Европейски парламент нямат структурни различия с електоралния въпрос, който залагаме за парламентарни избори.  Разликата между първите две партии остава минимална (1,2%) в полза на ГЕРБ. За сметка на това се увеличава дистанцията между ДПС и Обединени патриоти, която през януари вече е почти двойна в полза на движението. Правим уточнението, че в предварително зададените опции сме заложили общо явяване на Обединени патриоти (ВМРО, „Атака“, НФСБ).  При евентуална друга конфигурация, това неминуемо би оказало влияние върху изборния им потенциал. Демократична България и „Воля“ запазват относително сходни нива, както през последните няколко месеца.  Основна разлика в данните между въпроса за европейски избори и този за парламентарни регистрираме в готовността да се гласува. Ако през последните три месеца на 2018 г. в електоралните въпроси за евентуални парламентарни избори деклариращите, че няма да гласуват, бяха между 35% и 37%, то на въпроса за европейските избори тези стойности се покачват до 45%.  Данните са логични предвид факта, че изборите за Европейски парламент традиционно са с по-ниска избирателна активност от парламентарните. Въпреки това, трябва да се има предвид, че декларираната активност е по-висока от реалното гласоподаване в деня на вота.  39% от всички анкетирани заявяват, че твърдо са решили за коя партия/коалиция ще гласуват на изборите за Европейски парламент, докато 30% все още не са решили кого да подкрепят. Данните ясно говорят, че в оставащите пет месеца до евровота има потенциал за динамика в електоралните нагласи. В разбивките по партийни предпочитания привържениците на ГЕРБ и БСП изгледат сходно мобилизирани.  В традиционните индикатори, които залагаме всеки месец в индекса „24 Тренд“ за оптимизъм / песимизъм, както и оценка за работата на основните институции, не се забелязва съществена динамика.   ", "date": "2019.01.24", "title": "„Тренд”: Преди евровота разликата между ГЕРБ и БСП е 1,2% "}
{"url": "http://epicenter.bg/article/Tsyaloto-MVR-e-gotovo-za-reaktsiya-pri-vloshavane-na-vremeto/173640/2/0", "text": "Министърът на вътрешните работи Младен Маринов свика работно съвещание във връзка с прогнозите за обилни валежи от сняг и дъжд. Направен е анализ на ситуцията и прогнозите заяви Маринов пред медиите, предаде Novini.bg.   Беше представена цялостната организация и предприетите мерки при евентуално усложняване на метеорологичната ситуация в страната.   Проф. Брънзов даде обща картина на прогнозата за времето. От днес до края на месеца времето ще е динамично. По думите му валежите ще бъдат от дъжд, основно в Югозапазната част на страната, Рило-Родопския масив и се очаква петък и в събота да преминат в мокър сняг.   Към момента ситуцията в страната е спокойна, но предвид започналата валежна обстановка има първите инциденти, като отводняване на няколко обекта, заяви главен комисар Николов.   Притокът на язовир Кърджали е залял един мост. Създадена е организация, така че да се използва въжен мост за бърза помощ и полиция и за доставка на стоки от първа необходимост. По високите части на Родопите вали мокър сняг. Цялото МВР е готово за реакция при усложняване на обстановката, заяви Николов.   Министър Теменужка Петкова заяви, че са предприети всички превантивни мерки във връзка с електроенергийната система. Язовирите, които се намират до ТЕЦ-овете също са нива, които са далеч над максималните обеми. В непрекъсната комуникация сме с електроенегрийните компании, заяви тя.   Да се спазват всички изисквания при пътувания в зимна обстановка и да се спазват всички разпореждания, за да не възникват кризи и затруднения в пътната обстановка, призова Младен Маринов.", "date": "2019.01.24", "title": "Цялото МВР е готово за реакция при влошаване на времето"}
{"url": "http://epicenter.bg/article/Padna-chast-ot-tavana-na-metrostantsiya--Zapaden-park---SNIMKI-/173664/2/0", "text": "  Облицовка от тавана на метростанция „Западен парк” падна на перона, съобщи  bTV.   Изпълнителният директор на „Метрополитен” Стоян Братоев коментира, че са паднали две парчета с размери 60/60. Няма пострадали хора.   Отломките  веднага са били почистени. Предстои екип на „Метрополитен” да възстанови нарушената конструкция.   Най-вероятната причина за случилото се са вибрациите от преминаващите мотриси.   Потребител в социалните мрежи качи видео, за което се твърди, че е от вчера вечерта. На него се виждат опитите на двама работници да закрепят конструкцията, която днес се сгромоляса там, където обикновено хората чакат своя влак.   ", "date": "2019.01.24", "title": "Падна част от тавана на метростанция „Западен парк” (СНИМКИ)"}
{"url": "http://epicenter.bg/article/Borisov-i-Putin-obsadiha-po-telefona-satrudnichestvoto-v-energiynata-sfera-/173668/2/0", "text": "Министър-председателят Бойко Борисов проведе телефонен разговор с руския президент Владимир Путин. Това съобщи правителствената информационна служба.  Двамата обсъдиха двустранното сътрудничество, включително и в енергийната сфера.  Премиерът Борисов и президентът Путин подчертаха, че в последните години партньорството между България и Русия се активизира.  Те изразиха желание за по-нататъшно задълбочаване на доброто сътрудничество в редица сфери.   За разговора съобщи и официалният сайт на Кремъл.  , гласи съобщението.   ", "date": "2019.01.24", "title": "Борисов и Путин обсъдиха по телефона сътрудничеството в енергийната сфера "}
{"url": "http://epicenter.bg/article/Gratskata-politsiya-pregradi-patya-kam-GKPP--quot-Kulata-quot--/173670/2/0", "text": "Гръцката полиция прегради пътя към ГКПП „Кулата” при Серес. Затворена е и магистралата към града. И наши сънародници попаднаха в блокадата на пътя от Гърция към България на няколко километра от Промахон, предаде бТВ.  Намерението на властите е да спрат тракторите на гръцките фермери, които заплашиха да блокират граничния пункт „Кулата – Промахон”.  Този път недоволството им е заради споразумението за името на Македония, което се обсъжда в гръцкия парламент днес.  По информация на Генералното ни консулство в Солун в 14 ч. земеделците трябваше да се съберат край град Сидирокастро и шествието да тръгне към границата. Проверка на bTV установи, че там трактори няма.  Засилено е и полицейското присъствие на граничния пункт.  ", "date": "2019.01.24", "title": "Гръцката полиция прегради пътя към ГКПП \"Кулата\" "}
{"url": "http://epicenter.bg/article/Yordan-Tsonev--Prodazhbata-na-grazhdanstvo-shte-e-mnogo-seriozen-problem-za-Shengen/173673/2/0", "text": "Търговията с българско гражданство ни излага пред Европа и е много сериозен проблем пред влизането ни в Шенген, каза в предаването \"Лице в лице\" по БТВ зам.-председателят на ПГ на ДПС Йордан Цонев, който е и председател на временната анкетна комисия за проверка на даването на гражданство.  \"Още през март ДПС поиска създаване на временна анкетна комисия, когато се появиха сигнали, че има търговия с българско гражданство само че тогава ГЕРБ и националистите не откликнаха на нашето искане\", припомни Цонев. И посочи, че искането им било прието едва, след като сигналите отвън зачестили и се стигнало до арести по темата. Тогава била създадена спецкомисията. \"Ако тази комисия беше създадена по-рано, щеше да е по-добре. Въпросът с българското гражданство е твърде сериозен, за да го подминем с лека ръка. Това е имиджов проблем. Получихме критики и от Европейската комисия. Много от хората, получили гражданство, не са имали право на това, сред тях има и криминално проявени\", обърна внимание Йордан Цонев.  \"Целите на комисията не се припокриват с целите на правораздаващите органи и следствието. Трябва да направим анализ защо това се е случило. Ако има дупки в законодателството, трябва да кажем какво да се промени. Ние присъди няма да издаваме\", подчерта председателят на временната анкетна комисия за проверка на даването на гражданство.   \"Не е правилно, макар че с ВМРО сме тежки политически опоненти, да се обвинява политическа партия, защото редовите и членове нямат никаква вина. Друг е въпросът, кой е посочил длъжностните лица, каква е тяхната отговорност, какво ще кажат съответните органи\", каза още той.     Йордан Цонев призова всеки, който има информация или са му искани пари за българско гражданство да се свърже с него, като се ангажира да запази името на подалия сигнал в тайна.  \"Това е много сериозен проблем за нашето членство в Шенген. Държава, която допуска криминални и всякакви други лица да стават граждани на ЕС няма шансове\", заяви той.  Според Йордан Цонев по етнически принцип е отказвано гражданство.  \"Имаме сигнали, при майка и баща етнически турци, български граждани, на тяхната дъщеря е отказано. Никъде не е казано, че български граждани са само етнически българи\", посочи Йордан Цонев.   Той коментира и промените в Закона за личните данни, за които се появиха съмнения, че застрашават свободата на словото и слагат край на разследващата журналистика.   \"Когато в Европа съставят някаква директива или регламент, които трябва да приемем в нашето законодателство, винаги наблюдаваме как ние преиграваме. Ако от Европа искат А и Б, ние правим цялата азбука. Когато се внесе определен законопроект, винаги тези, които го внасят, казват, че този закон е евроинтеграционен. Все повече директиви на Европейския съюз затварят определено пространство. Не би било добре да се ограничава дейността на медиите. Ние трябва да си пазим интереса, а в случая интересът ни е медиите да могат да разследват. От медиите дойдоха сигналите за българското гражданство\", посочи зам.-председателят на ПГ на ДПС.  \"Намираме се в политическо безвремие. Всеки закон, който поражда спорове в обществото ще бъде отлаган и махан от дневния ред, както стана със Закона за горивата, защото управляващите искат спокойствие преди изборите. В същото време няма нито една направена реформа. Не можем да си купуваме власт с време – това време го плаща България. Така не може - трябва да се изготви програма за дългосрочно развитие на България\", каза още Йордан Цонев.", "date": "2019.01.24", "title": "Йордан Цонев: Управляващите си купуват власт с време!"}
{"url": "http://epicenter.bg/article/Vanshno-oproverga-informatsii-za-balgari--arestuvani-v-Skopie-/173681/2/0", "text": "Българското Министерство на външните работи опроверга информацията за ареста на наши сънародници в Скопие за това, че снимали парламента, предаде Нова тв.  Според първоначалните данни двама души били задържани, защото правели снимки, докато в сградата влизала чужда делегация.  Посланикът ни в Македония Ангел Ангелов обаче обяснил, че полицаи само проверили телефоните на българите.  ", "date": "2019.01.24", "title": "Външно опроверга информации за българи, арестувани в Скопие "}
{"url": "http://epicenter.bg/article/Drama--Lekarite-se-borili-15-chasa-za-zhivota-na-pochinaloto-bebe-v-Pleven--VIDEO-/173682/2/0", "text": "Бебето, починало от усложнение след вирус в Плевен, не е било болно от грип. Това потвърдиха за NOVA от Регионалната здравна инспекция в града. Тестовете за грип от тип А и Б са отрицателни.  Детето е било прието в болницата в Плевен в тежко състояние, с дихателна недостатъчност.  Лекарите разказаха, че са се борили за живота му в продължение на 15 часа, но инфекцията се е развила изключително бързо.  ", "date": "2019.01.24", "title": "Драма! Лекарите се борили 15 часа за живота на починалото бебе в Плевен (ВИДЕО)"}
{"url": "http://epicenter.bg/article/Balgariya-se-predstavi-uspeshno-v--quot-evropeyskata-bitka-quot--za-avtorskoto-pravo/173683/2/0", "text": "Все по-нарастващата употреба на цифрови технологии трансформират начина на създаване, разпространение и достъп до творческо съдържание в Европейския съюз (ЕС). По данни на Европейската комисия почти 11,6 млн. от работещите са ангажирани в авторскоправната индустрия, което представлява почти 5.4 % от работещото население в Европа, формиращо около 6.8 % от нейния брутен вътрешен продукт.   ЕС предложи нов пакет от реформи в авторското право, целящ по-добро му функциониране, подобряване на достъпа до онлайн съдържание и осигуряване на по-широки възможности при използването на авторскоправни материали в образованието, научните изследвания и културната индустрия. Като част от ЕС, България също е заинтересована от ефективното решаване на повдигнатите проблеми в тази деликатна област.   Активни в това отношение са Съюза на българските писатели, Националната библиотека „Св. Св. Кирил и Методий“, цялата библиотечна общност, обединена под егидата на Българската библиотечно-информационна асоциация (ББИА) и университетските среди. От известно време активно с проблема се занимава и Комисията по културата и медиите в Народното събрание на Р България.   По инициатива на Пан-Европейската организация Public Policy Exchange и Международния център за парламентарни изследвания на 24 ануари 2019 г. в Брюксел, Белгия се проведе дискусия посветена на новият пакет от европейски авторскоправни регулации под надслов „Осигуряване на авторското право в цифровия век“ (на англ. ез.  “Ensuring Intellectual Property Rights in a Digital Age: Discussing the New EU Copyright Reforms Package”). Като лектори на форума участваха едни от най-добрите експерти в Европа по проблемите на авторското право, както и водещи университетски учени и преподаватели.   Аудиторията покриваше почти 24  представители на европейски държави-членки на ЕС, включително представители на държавните администрации, имащи отношение към проблема и университетски учени. Тук възниква въпроса как България беше представена на този толкова важен форум?   За съжаление държавата в лицето на администрацията отсъстваше (!?), но все пак отговора на този въпрос е положителен, защото активно участие във форума и последвалата дискусия взеха представители на два български университета, работещи активно по тази проблематика: Университета по библиотекознание и информационни технологии (УниБИТ) беше представен от проф. д.ик.н. Стоян Денчев и доц. д-р Тереза Тренчева – зам.-ректор по научноизследователската и международна дейност; Националната академия за театрално и филмово изкуство (НАТФИЗ) от доц. д-р Марияна Лазарова. На форума, като наблюдадетели присъстваха и български студенти от Правния факултет  на СУ „Климент Охридски“.  ", "date": "2019.01.24", "title": "България се представи успешно в \"европейската битка\" за авторското право"}
