{"url": "http://epicenter.bg/article/Yunker--Predi-chlenstvoto-si-v-ES-Zapadnite-Balkani-da-razreshat-vsichki-teritorialni-konflikti--Obzor--/148410/2/0", "text": "На този етап нито една от държавите от Западните Балкани не отговаря на всички условия за влизане в ЕС. Това заяви председателят на Европейската комисия Жан-Клод Юнкер на Балканската среща, организирана от него и българския премиер Бойко Борисов в Бояна, предаде репортер на БГНЕС.  \"Тези, които искат да се присъединят към ЕС, трябва да отговарят на всички критерии и условия за присъединяване, но на този етап нито една от тези държави (бел.ред. – от Западните Балкани) не отговаря на всички условия, въпреки че има огромен напредък във всички тези държави. Наблягам на нуждата да работим заедно и да имаме ефективна борба срещу организираната престъпност, срещу корупцията, която унищожава обществото\", добави Юнкер.  \"ЕС остава силно ангажиран с европейските перспективи за нашите партньори от Западните Балкани. Ще направим всичко възможно да работим в тази насока и виждам същото желание от страна на партньорите ни. Те имат желание да предприемат реформи, които са необходими за присъединяване към ЕС. Когато встъпих в длъжност, казах, че нито една държава от Западните Балкани няма да успее да се присъедини към ЕС до края на мандата на тази комисия и това натъжи нашите приятели. И трябваше после да уточня намеренията си, а именно да ускоря присъединяването на тези наши партньорски отношения, да видим какви ще са статутите на кандидат и кога ще стане присъединяването. Това ще стане, ако всички условия са изпълнени евентуално през 2025 г.\", подчерта Юнкер.  \"Всички страни, които искат да се присъединят към ЕС, трябва да са приключили двустранните териториални конфликти преди да се присъединят, категоричен е Юнкер.  \"Трябва да обхванем комплексността на този регион, ЕС е един голям пазар с много положителни ефекти за икономиката и също ценности, които не бива да изчезват от нашия обхват и скоро тук в София ще има среща на върха на държавите от Западните Балкани и ЕС, и разбира се, ще говорим за разширяване, присъединяване. Но според мен основната тема ще е проблемите на миграцията и също ще трябва да отделим завишено внимание на икономическата ситуация на региона. Ще трябва да говорим за свързаността на региона. Между отделните държави ще трябва да се споразумеем за прилагането на тези 155 принципа, които управляват икономическата интеграция на региона и условностите, по които сме се споразумели в Триест. Бих желал по време на срещата в София да уточним как точно ще работим така, че този регион да подобри своята свързаност\", подчерта Юнкер.  \"Убеден съм, че мястото на Западните Балкани е в ЕС\", каза още председателят на ЕК.  \"Досега резултатите от Българското председателство са много добри. Има неща, които се случват и медиите като че ли малко ги подценяват. Тази нощ се постигна споразумението между парламента, съвета и председателството по съдържанието на директивата за командированите работници, и под Българското председателство и благодарение на доброто управление на Българското председателство, на усилията на нашите български приятели, постигаме много напредък и по реформата на системата Дъблин. България ни впечатлява с качеството на работата си и надявам се, че това няма да изненада гражданите на тази държава. Българите могат да се гордеят с начините, по които техните лидери водят председателството\", добави още Юнкер.  \"Регионът на Балканите е неделима част от Европа и включването им в общото европейско пространство на сигурност и икономическо развитие е от стратегическо значение за трайната стабилност на целия Европейски съюз\", заяви от своя страна премиерът Бойко Борисов на съвместния брифинг с председателя на Европейската комисия Жан-Клод Юнкер.  Борисов благодари на Юнкер и на Федерика Могерини, заместник-председател на Европейската комисия и върховен представител на Съюза по въпросите на външните работи и политиката на сигурност, защото с тази си обиколката са се уверили „колко отвратителна е свързаността на Балканите“.  \"На тези срещи ние представляваме и интересите на Румъния и Гърция, защото всички тези въпроси за свързаността са общи\", подчерта Борисов.  \"Роставили сме си амбициозната задача до срещата в София през май да имаме лот по лот как ще бъдат финансирани връзките, за да знаем кога проектите ще бъдат готови\", уточни той.  Изключително важно е да продължи работата и на спецслужбите, на прокуратурата и на други институции, смята Борисов. Той подчерта, че е доволен, че сутринта са били създадени условия за срещи между Белград и Прищина. България не само участва през тези два месеца, но има и финализирани проекти, каза премиерът.  \"С тази си обиколка председателят Юнкер допринесе и там, където малко се говори за Западните Балкани, там поне да бъдат чути\", каза той.  \"Това, което правим под егидата на ЕС, не е насочено нито срещу Русия, нито срещу Турция. Искаме в нашия регион да има сигурност\", заяви Борисов.  БГНЕС припомня, че Жан-Клод Юнкер е на работно посещение в България. заедно с Федерика Могерини, заместник-председател на Европейската комисия и върховен представител на Съюза по въпросите на външните работи и политиката на сигурност, и Йоханес Хан, европейски комисар отговарящ за политиката за съседство и преговори за разширяване.  На срещата в резиденция Бояна участваха лидерите от всички страни от Западните Балкани – президентите на Босна и Херцеговина Драган Чович, на Косово Хашим Тачи и на Сърбия Александър Вучич, както и премиерите на Черна гора Душко Маркович, на Албания Еди Рама и на Република Македония Зоран Заев. От българска страна в разговорите участваха също вицепремиерът и министър на външните работи Екатерина Захариева и министърът за Българското председателство на Съвета на ЕС 2018 Лиляна Павлова.  ", "date": "2018.03.01", "title": "Юнкер в Бояна: Преди членството в ЕС Западните Балкани да разрешат териториалните конфликти (Обзор) "}
{"url": "http://epicenter.bg/article/Vatreshniyat-ministar--Baba-Marta-zabavlyava--MVR-vi-nablyudava/148362/2/0", "text": " ", "date": "2018.03.01", "title": "Вътрешният министър: Баба Марта забавлява, МВР ви наблюдава"}
{"url": "http://epicenter.bg/article/Rumen-Radev-pred-TASS--Otnosheniyata-mezhdu-Balgariya-i-Rusiya-tryabva-da-se-razvivat-i-da-varvyat-napred-/148363/2/0", "text": "Отношенията между България и Русия трябва да се развиват и да вървят напред. Това заяви президентът Румен Радев в интервю за Информационната агенция на Русия ТАСС, съобщиха от прессекретариата на държавния глава.  \"Връзките между нашите народи са живи, особено на чисто човешко, емоционално, културно и религиозно равнище. Но в политически и икономически план тези отношения бяха подкопани по времето на прехода. Мисля, че нашите връзки трябва да се развиват, да се придвижват напред\", посочи президентът Радев.  В интервюто си държавният глава подчерта също така, че „еврофилията не означава русофобия“ и че опитите за политическа изолация на Русия не носят изгоди за нито една от страните.  По отношение на предстоящото отбелязване на 140-годишнината от подписването на Санстефанския мирен договор президентът заяви, че договорът \"възкреси България\" в границите, за които са мечтали българските възрожденци, и добави, че Берлинският договор и \"целият 20-и век\" са изменили границите на Балканите и сега много хора с българско самосъзнание живеят извън пределите на своята родина.  \"За тези 140 години имаше немалко опити за ревизиране на историята, включително и през последното десетилетие, но безспорен факт в тази история, най-важният за нас, е българското Освобождение, което още повече заздрави връзките между нашите два народа\", посочи още президентът.  В интервюто държавният глава изразява удовлетвореност, че все повече млади хора участват в отбелязването на 140-годишнината от Освобождението и така „поемат щафетата на нашата историческа памет“. Румен Радев посочва, че при честването на връх Шипка се очаква да присъства Н. Св. патриарха на Москва и цяла Русия Кирил. Очакваме до края на годината посещение от руския президент, защото тези събития заслужават да ги почетем съвместно, заяви президентът.  Румен Радев напомни, че България е дала на славянските народи писменост и се гордее с това свое постижение и по думите му най-силните връзки между българския и руския народ са духовните и затова \"те ще преживеят всяка политическа зима\".  ", "date": "2018.03.01", "title": "Румен Радев пред ТАСС: Очакваме визита на руския президент до края на годината"}
{"url": "http://epicenter.bg/article/Zapochna-rabotniyat-obyad-na-Borisov-i-Yunker-s-liderite-na-Zapadnite-Balkani--Snimki--Video--/148369/2/0", "text": "Започна работният обяд в резиденция Бояна, организиран съвместно от премиера Бойко Борисов и председателя на Европейската комисия Жан-Клод Юнкер. Те обсъждат с лидерите на Западните Балкани ще обсъдят перспективата пред региона и възможностите за инфраструктурна и дигитална свързаност. Това съобщиха от пресслужбата на Министерски съвет.  В срещата участват лидери от всички страни от Западните Балкани – президентите на Босна и Херцеговина Драган Чович, на Косово Хашим Тачи и на Сърбия Александър Вучич, както и премиерите на Черна гора Душко Маркович, на Албания Еди Рама, на Република Македония Зоран Заев.  Срещата поставя финал на балканската обиколка на председателя на ЕК Жан-Клод Юнкер, която започна в края на миналата седмица.  В делегацията на Европейската комисия са включени заместник-председателят и върховен представител на Съюза по въпросите на външните работи и политика на сигурност Федерика Могерини и еврокомисарят по въпросите на европейската политика за съседство и преговорите за разширяването Йоханес Хан.  От българска страна в разговорите ще участват също вицепремиерът и министър на външните работи Екатерина Захариева и министърът за Българското председателство на Съвета на ЕС 2018 Лиляна Павлова.  ", "date": "2018.03.01", "title": "Започна работният обяд на Борисов и Юнкер с лидерите на Западните Балкани (Снимки, Видео) "}
{"url": "http://epicenter.bg/article/BBR-prizna--che-e-imala-interes-kam-sdelkata-s-ChEZ/148390/2/0", "text": "Българската банка за развитие не е поемала ангажимент за финансиране на сделката на \"Инерком\", обяви главният изпълнителен директор на ББР Стоян Мавродиев.   Той поиска от чешкия посланик да предаде в Прага, че ББР никога не е кореспондирала с компанията ЧЕЗ по въпроса за сделката с Гинка Върбакова. Той обяви, че е \"неприятно изненадан от пълния непрофесионализъм на борда на ЧЕЗ\" за това, че не е проверил дали компанията има наличен ресурс, финансиране и неотменима банкова гаранция, преди да разрешат сделката.   \"Единствените контакти по тази сделка са след запитване от \"Инерком\" към ББР, което е озаглавено \"Молба за разглеждане на възможността за рефинансиране на заем във връзка с намерението на Инерком да придобие българския бизнес на ЧЕЗ\". На това писмо беше отговорено, че Банката за развитие заявява интерес към възможността за рефинансиране, но категорично заявява, че това не представлява правно обвързващ документ и че разрешение може да се даде само след подробен анализ на източниците на финансиране на сделката\", каза Стоян Мавродиев.   \"Оттам нататък няма внесена нито една страничка от \"Инерком\" с искане на финансиране. Съответно няма финансиране, няма банкова гаранция\", допълни още той. \"За мен е потресаваща тази манипулация, която се извършва от борда на ЧЕЗ, с която те подвеждат и чешкия премиер. Ако и останалите две цитирани банки са били в кореспонденция с \"Инерком\", че сделката представлява интерес, но има много процедури преди гаранции - това е едно голямо правно нищо. Подобна кореспонденция между банка и компания не е ангажираща. Ние имаме такива стотици хиляди писма в практиката си\", каза още Мавродиев.   По думите му ЧЕЗ \"не си е направила труда да попита банките, с които е в контакт, дали наистина те подкрепят тази сделка. Той коментира, че за него това е силно изненадващо и много съмнително като начин на комуникация от страна на надзора на ЧЕЗ.", "date": "2018.03.01", "title": "ББР призна, че е имала интерес към сделката с ЧЕЗ"}
{"url": "http://epicenter.bg/article/Radev--Darzhavata-tryabva-da-okazhe-po-golyama-finansova-podkrepa-za-religioznite-obshtnosti-v-stranata/148391/2/0", "text": "Държавата трябва да окаже подкрепата си за религиозните изповедания у нас и да осигури адекватно финансиране за тяхната дейност. Това заяви президентът Румен Радев на среща с главния мюфтия Мустафа Хаджи, която се състоя на „Дондуков“ 2 по инициатива на Главното мюфтийство, съобщиха от прессекретариата на държавния глава.  Двамата бяха единодушни, че мирното съжителство на представителите на различните религиозни общности у нас е доказан с вековете модел и той трябва да бъде укрепван и затвърждаван. Българските мюсюлмани са важна и неразделна част от обществото ни и не трябва да допускаме капсулация и изолация, категоричен беше държавният глава.  По думите на президента, за да се предотвратят опити за външна намеса и влияния, е необходимо държавата да осигури издръжка за заплатите на духовните лица и тяхното обучение в България. Румен Радев изтъкна, че мюсюлманското вероизповедание не трябва просто да получи адекватно финансиране от държавата, но трябва и да се развива на базата на собствените традиции.  „Не бива да допускаме религията да се политизира, но държавата трябва да поеме своите ангажименти към спокойната и независима дейност на вероизповеданията у нас“, заяви президентът.  ", "date": "2018.03.01", "title": "Радев: Държавата трябва да окаже по-голяма финансова подкрепа за религиозните общности в страната"}
{"url": "http://epicenter.bg/article/Korneliya-Ninova-napusna-vazmutena-sled-izkazvane-na-Tsvetanov-/148392/2/0", "text": "Напрежението в парламента ескалира. Лидерът на БСП Корнелия Нинова напусна възмутена съвместното заседание на две парламентарни комсии по скандала с ЧЕЗ след изказване на Цветан Цветанов.   Вторият в ГЕРБ заяви, че най-вероятно хора от опозицията стоят зад закупуването на ЧЕЗ. Това от своя страна доведе до ескалиране на страстите и лидерката на БСП Корнелия Нинова скочи много остро. \"Кажете кого защитава БСП. Когато в българския парламент се произнасят присъди, няма да останем в тази зала\", скочи Корнелия Нинова. И заплаши, че ще подаде сигнал в съда в Страсбург. \"Чий интерес защитаваме? Ще ви осъдим! Искаме поименно кой са гадовете, които искат да свалят правителството? Иначе няма да останем повече в тази зала. Няма да търпим\", отсече Нинова и излезе от залата. По-рано Цветанов каза:  „Това, което чухме от политиците е както винаги да изместим темата - една чисто търговска сделка я превърнахме в политически проблем!“ \"Никой днес не си даде отговор защо водим този дебат. Ако през 2002 - 2004 г., когато са се водели разговорите, БСП са участвали във взимането на политическите решения, сега нямаше да имаме проблем. Защото 2004 г., когато се взима решението за приватизация на тези 7 дружества. Умишлено бездействие да се защити националният интерес. Към стремежа да изкупим тези дружества, от БСП заявиха, че приватизацията на ЕРП-та е било грешка, но обратното изкупуване от дружествата е било невъзможно, защото нямало ресурс\", продължи зам.-шефът на ГЕРБ.   И се обърна към социалистите в парламентарната зала: \"Уважеми колеги от БСП, защо сделката на ЧЕЗ, която се извършва в друга държава, вие превръщате в политически проблем. Това, което водим днес, което водим като политически дебат, ни навежда на мисълта дали опозицията не обслужва интересите на някой от кандидатите!\"  ", "date": "2018.03.01", "title": "Корнелия Нинова напусна възмутена след изказване на Цветанов! Ще сезира съда в Страсбург"}
{"url": "http://epicenter.bg/article/Iliyana-Yotova-shte-posreshtne-Negovo-Sveteyshestvo-Moskovskiya-i-na-tsyala-Rusiya-patriarh-Kiril/148394/2/0", "text": "На 2 март 2018 г., в 14.30 часа, на летище София - Правителствена зала, вицепрезидентът Илияна Йотова ще посрещне Негово Светейшество Московския и на цяла Русия патриарх Кирил и водената от него делегация.  Това съобщиха от прессекретариата на държавния глава.  Главата на Руската православна църква ще бъде на официална визита в България по покана на българския патриарх Неофит. Той ще участва в честванията по случай 140-ата годишнина от Освобождението на България от османска власт.  ", "date": "2018.03.01", "title": "Илияна Йотова ще посрещне Негово Светейшество Московския и на цяла Русия патриарх Кирил"}
{"url": "http://epicenter.bg/article/Parche-led-padnalo-ot-kamion-schupi-cherepa-na-shofyor/148344/3/0", "text": "53-годишен шофьор е със счупена черепна кост, комоцио и рани по лицето и ръцете, след като от камион паднало парче лед и счупило предното стъкло на колата му, съобщава    Сигнал за инцидента, който е станал на главния път Е-79 край Сандански, е подаден вчера около 10.40 ч., съобщиха от Областната дирекция на МВР в Благоевград.   53-годишният водач на лек автомобил \"Ауди\" от Благоевград пътувал от Кресна към Сандански. При разминаването му с товарен автомобил, с неизвестни към момента марка и водач, от камиона е паднало парче лед, което е счупило предното стъкло на лекия автомобил.   Водачът на аудито е пострадал с порезни рани в областта на лицето и двете ръце, счупена черепна кост и комоцио. Той е транспортиран в болница без опасност за живота.   За случая е уведомена Районната прокуратура в Сандански.   По неофициална информация пострадалият шофьор е общинският съветник от Благоевград Румен Калайджиев.  ", "date": "2018.03.01", "title": "Парче лед, паднало от камион, счупи черепа на шофьор"}
{"url": "http://epicenter.bg/article/700-potrosheni-prepalniha--Pirogov--za-3-dni/148350/3/0", "text": "  За първите 3 дни на седмицата около 700 пациенти са преминали през Спешния травматологичен кабинет на \"Пирогов\", а 190 от тях са приети за лечение. Това съобщи пред Bulgaria ON AIR директорът на лечебното заведение проф. Асен Балтов.   По думите му, тези цифри са нормални, предвид метеорологичните условия в момента.   \"От днес температурите ще падат още, заради което сме подготвени с усилени екипи\", подчерта проф. Балтов.   Сред най-честите фрактури, с които пристигат пациентите, са в областта на глезена, китката, тазобедрената става и рамото. Най-тежкото счупване е в тазобедрената област, обясни д-р Балтов, тъй като там възстановяването е сравнително по-бавно.   Според метеоролозите, днес и през следващите дни се очакват поледици заради ниските температури.   \"Който може, нека си остане вкъщи, особено възрастните хора\", призова директорът на \"Пирогов\".   Източник: dir.bg.  ", "date": "2018.03.01", "title": "700 потрошени препълниха ”Пирогов” за 3 дни"}
{"url": "http://epicenter.bg/article/ISA--Pravitelstvoto-e-v-minno-pole-ot-skandali/148348/11/0", "text": "      ПРОДАЖБАТА НА ЧЕЗ РАЗКЛАТИ УПРАВЛЕНИЕТО НА БОРИСОВ   ПАРЛАМЕНТЪТ ЗАМЕСТИ ЗАКОНОТВОРЧЕСТВОТО СЪС САМОЦЕЛНА КОНФРОНТАЦИЯ   ПРЕЗИДЕНТ И ПРЕМИЕР ВЕЧЕ СА В ЧЕЛЕН СБЛЪСЪК   ПРИОРИТЕТИТЕ НА ЕВРОПРЕДСЕДАТЕЛСТВОТО ВЛЯЗОХА В КРИЗА      – сблъсък премиер-президент, трусове в Здравната каса, конфликти по оста комунисти-антикомунисти в контекста на Народния съд, отстраняване на заместник председател на парламента заради изказване, нестабилните отношения между партиите в управляващата коалиция и кулминацията около продажбата на ЧЕЗ. Теми, които не слизат от дневния ред, са: Истанбулската конвенция, вторият лифт на „Пирин“, световните класации, които поддържат негативния образ на България.   , за движение без посока, за липса на перспектива, за тотално объркване сред управляващите. Премиерът непрекъснато гази пожари и тича след събитията. Екипът му не успява да реагира адекватно на процесите в държавата.   . Сблъсъкът структурира вътрешната политика през изминалия месец. Ще продължи да го прави и занапред с всички сериозни политически последствия, включително разместване на електоралните нагласи.   В последния ден на месеца   във връзка с отказа му за посещаване на парламента и неяснотите около продажбата на ЧЕЗ.    отключи лавина от въпроси, които притиснаха още, а не освободиха властта от мъртвата хватка. Президентът постави остро и тази тема с ултимативен тон.    което в политологията се определя като дремещ потенциал.   , тъй като насочи вниманието на европейската общественост към страната с изключително негативна конотация (корупция, организирана престъпност, неработещи институции). Оттук насетне за всяко европейско правителство е некомфортно и нецелесъобразно пред собствените му избиратели да подкрепя държава с подобен имидж за влизане в тези вътрешно-европейски споразумения.    Това се оценява както тук, така и на дипломатическия терен. Българският премиер е приеман като водеща политическа фигура в региона от лидерите на Западните Балкани.    След изявлението и на Европейската комисия вече е ясно, че скорошно разширяване няма да има, така че България няма какво особено да предложи на региона освен внимание.    Институцията затъна в почти нулева дейност. Скандален и показателен е примерът за ремонта на приетият преди по-малко от месец „Антикорупционен закон“. Това е израз на законодателна немощ и некомпетентност на 44-ото Народно събрание. Чуват се все повече гласове, че това е най-лошият парламент като качество на депутатите, ниво на дебата, политически език, експертност и коефициент на полезно действие.   ГЕРБ продължиха да водят две основни битки – с президента и с основния си политически опонент – БСП. Сблъсъкът им с Радев нанася повече вреди на ГЕРБ, отколкото на него, което се вижда и от непоклатимия му рейтинг. При конфликта с БСП се опитват да изхождат от идейни позиции, които доказано имаха вреден ефект върху формацията – антикомунизмът.  Партията остава монолитна, но все повече й липсва идейния дебат в една обмислена  дискусия за бъдещето. Скандалът около отстраняването на зам. председателя на Народното събрание Валери Жаблянов има няколко измерения. Безспорно свалянето му от страна на ГЕРБ, ВМРО, НФСБ и „Воля” е незаконно. Но това, което засяга БСП, е по-скоро с чисто прагматична насоченост. Историята е блато за социалистите, от което трябва да е измъкнат, за да продължат напред.  Трябва да е безпределно ясно, че   – към социално-консервативния модел на премиер Роберт Фицо в Словакия или към проевропейския ляв либерализъм на Шулц в Германия. Поставянето на случая ЧЕЗ в центъра на българската, европейската и чешка политика е удачен ход поради значимостта на сделката и негативното й възприемане в българското общество.  – в Народното събрание по казуса „Жаблянов“ и при публичния дуел Борисов-Радев.  Политическият неутралитет по повод поисканата от ГЕРБ оставка на Валери Жаблянов им донесе позитиви най-вече заради ниското качество на дебата в пленарна зала.   В същото време ДПС се възползва от ситуацията, за да защити принципното си становище, че за партията не са приемливи всички форми на насилие.    и държавата. Българите вече са на първо място на планетата по изчезване от собствената си територия. Най-новият доклад на експерти от Международния валутен фонд потвърди оптимистичната тенденция за развитие на българската икономика, която се очаква да достигне 3,8%. В същото време и МВФ предупреди, че демографският проблем е риск №1 пред българската икономика. Застаряващото население е едната част от проблема. Другата е, че кадрите не отговарят на нуждите на пазара на труда. Експертите препоръчват засилване на инвестициите в образованието и здравеопазването, както и повишение на доходите в страната. Движение в тази посока засега не се вижда.   .   , а поведението на управлаващите даде терен за мащабни действия на опозицията. Ако казусът се пренесе на европейско ниво и правителството не успее да го овладее, е много вероятно то да падне.    около случая с ЧЕЗ. Раздвижването включва почти изчезналите от политиката малки формации – АБВ, „Възраждане“, Движение 21, ДСБ, „Да, България“, партията на Кадиев и други.    Опозицията взе курс към предсрочни избори. Дори коалицията се разтресе по този казус. Марешки окончателно бе прикрепен към коалиционния формат като третия субект в него.    Основният въпрос, който скоро ще се постави в публичното пространство, е за евентуалните следизборни коалиции при едни предсрочни избори, които са все по-вероятни. Това с особена острота поставя въпроса за коалиционния партньор.    което е минималното условие за съществуването й според политическата наука.       политолог Изпълнителен директор на Институт за стратегии и анализи Институт за стратегии и анализи  (Румъния)  (Македония)  (Русия)  (Италия)       ПРОДАЖБАТА НА ЧЕЗ СЕ ОЧЕРТАВА КАТО ЕДИН ОТ НАЙ-ГОЛЕМИТЕ СКАНДАЛИ НА ПРЕХОДА ПРЕМИЕР И ПРЕЗИДЕНТ ВЕЧЕ В ЧЕЛЕН СБЛЪСЪК УПРАВЛЯВАЩАТА КОАЛИЦИЯ СЕ ТРЕСЕ УСТОЙЧИВО ПАРЛАМЕНТЪТ В НАРУШЕНИЕ НА ДЕМОКРАТИЧНИТЕ ПРИНЦИПИ И С НУЛЕВА ЕФИКАСНОСТ ПРИОРИТЕТИ В КРИЗА: ЗАПАДНИ БАЛКАНИ, ШЕНГЕН, ЕВРОЗОНАТА И КОХЕЗИОННАТА ПОЛИТИКА НА ЕС   ГЕРБ – РАЗНОБОЙ И СТРАНЕН ДНЕВЕН РЕД БСП НА КРЪСТОПЪТЯ МЕЖДУ МИНАЛОТО И БЪДЕЩЕТО ОБЕДИНЕНИ ПАТРИОТИ – КОАЛИЦИЯ БЕЗ СПОЙКА ДПС - СТАБИЛИЗИРАЩ ФАКТОР НА ПОЛИТИЧЕСКИЯ ТЕРЕН   ИСТАНБУЛСКАТА КОНВЕНЦИЯ НЕ СЛИЗА ОТ ДНЕВНИЯ РЕД ЗДРАВНАТА КАСА ОТНОВО В ЦЕНТЪРА НА ОБЩЕСТВЕНИЯ ДЕБАТ   ВАШИНГТОН И АНКАРА ВЕЧЕ СЕ СБЛЪСКВАТ ДОРИ ВОЕННО ПРЕЗИДЕНТСКИТЕ ИЗБОРИ В РУСИЯ – БЕЗ ИЗНЕНАДИ НОВО ПРАВИТЕЛСТВО В ГЕРМАНИЯ – РАЗВРЪЗКАТА НАБЛИЖАВА МАКЕДОНИЯ – ПРЕДСТОЯЩИ ПРОМЕНИ В ПРАВИТЕЛСТВОТО, ВАРИАНТИ ЗА ПРЕГОВОРИТЕ С ГЪРЦИЯ РУМЪНИЯ - ПРОБЛЕМИ В СЪДЕБНАТА СИСТЕМА, ПРИСЪЕДИНЯВАНЕ КЪМ ШЕНГЕН И ЕВРОЗОНАТА АЛБАНИЯ С ПОГЛЕД КЪМ ЕС И КОСОВО КОСОВО НА ДЕСЕТ ГОДИНИ ИТАЛИЯ – ЗАВРЪЩАНЕТО НА БЕРЛУСКОНИ    ", "date": "2018.03.01", "title": "ИСА: Правителството в минно поле от скандали. Борисов е в менгемето на Радев и Нинова"}
{"url": "http://epicenter.bg/article/Ikonata-Dzheyms-Diyn-v-martenskiya--Biograf-/148343/6/0", "text": "  Холивудският идол Джеймс Дийн, който загина едва 24-годишен през 1955-а и се превърна в попкултурна икона, е на корицата на новия мартенски брой на „Биограф“. Най-четеното месечно списание отделя 18 страници на харизматичния актьор и непримирим бунтар, чийто поглед и днес продължава да вълнува милиони жени по света. Публикувани са и десетки негови снимки, някои от които – изключително редки. Ексклузивно интервю с певеца Терънс Трент Д Арби, който в края на 80-те заплашваше да засенчи по успехи и популярност дори гении като Майкъл Джексън и Принс, е другият хитов материал в новия 78-и пореден том на луксозното издание. Музикантът, който днес се изявява под новото си име Сананда Майтрея, отговоря в типичния си безпардонен стил на въпросите на „Биограф“, като не подминава нито един важен момент от противоречивата си биография и кариера. Коя певица го е вдъхновила да започне да създава и записва песни? Защо после издателите не му разрешиха да запише дует с нея? Защо един от най-големите му хитове така и не влезе в албума на Род Стюарт, за който беше предназначен? Очерк на журналистката Елена Чопакова за маниакалния култов лидер Чарлс Менсън, който умря в края на миналата година, излежавайки доживотна присъда за убийства, извършени под негово влияние, е сред другите хитови материали в броя. Списанието връща спомена и за две български соц-величия, които напуснаха този свят наскоро – личния съветник на Тодор Живков Костадин Чакъров и дългогодишния столичен кмет Петър Междуречки. Богатото съдържание на 212-страничния брой се допълва от очерк за футболната легенда Мане Гаринча, от чиято смърт през януари се навършиха 35 години.  ", "date": "2018.03.01", "title": "Иконата Джеймс Дийн в мартенския „Биограф“"}
{"url": "http://epicenter.bg/article/Pentagona-otryaza-Ukrayna--che-skoro-shte-im-dostavya-orazhiya/148332/7/0", "text": "  Пентагона заяви, че заявленията на президента на Украйна Петро Порошенко за доставка на оръжия, са преждевременни, предаде РИА Новости, цитирани от    Смятам, че са преждевременни изказвания за доставка на оръжия на Украйна в най-скоро време, заяви говорител на Пентагона.   Самият Петро Порошенко заяви, че първите доставки на оръжие от САЩ се очакват до няколко седмици. Президентът заяви, че става дума за средства за електронна борба, противовъздушна отбрана и други видове въоръжение.    ", "date": "2018.03.01", "title": "Пентагона отряза Украйна, че скоро ще им доставя оръжия"}
{"url": "http://epicenter.bg/article/Hristo-Stoichkov-se-sreshta-s-bratya-Pulevi-v-Chikago/148339/8/0", "text": "  Легендата на родния футбол Христо Стоичков се очаква да пристигне в Чикаго специално за мача на Тервел Пулев на 2-ри март.   Първата среща на американска земя за бронзовия медалист в полутежка категория от олимпийските игри в Лондон 2012 е срещу представителя на домакините Тристан Джеймс, като всички места в залата, вече са запълнени, съобщават на фейсбук страницата на Кубрат.    Христо Стоичков - носител на най-ценните индивидуални награди във футбола - “Златната топка” и “Златната обувка”, както и на КЕШ с Барселона, ще лети от Маями до Ветровития град този уикенд, за да гледа лично мача на Тервел и да подкрепи братя Пулеви.   За целта, голмайсторът на световното първенство по футбол в САЩ’94, е отменил всички свои ангажименти към мексиканския спортен канал “Унивижън депортес” в столицата на щата Флорида.   Събитието в “Белведере център” започва в 19:30 часа местно време на 2-ри март в Чикаго и специално за всички наши сънародници в залата, бългаската група “Джърси гърлс” ще изпълни химна на България.   Тервел Пулев излиза срещу Тристан Джеймс за своята осма поредна победа при професионалистите, след като предишните седем той постигна на ринга в Европа - в България и в Германия.   На 3-ти март в Чикаго, братя Пулеви ще участват и в тържествената церемония по издигането на българското знаме пред кметството в града, която ще се състои за 12-та поредна година.  ", "date": "2018.03.01", "title": "Христо Стоичков се среща с братя Пулеви в Чикаго"}
{"url": "http://epicenter.bg/article/Balgarsko-horo-shte-obikoli-planetata/148359/10/0", "text": "На Националния празник 3 март многохилядно хоро ще обиколи планетата, като символ на единението на всички българи у нас и по света в инициативата „Пробуждане с хоро“, която за трета поредна година подготвят \"Сдружение Азбукари\" и Единение „Българи за България“.   „Пробуждане с хоро“ е кауза, с която искаме заедно да разбудим българите в страната и по света със символа на единението, енергията, силата на духа и тялото - българското хоро. Автентичността на народния танц се предава от древността на поколенията българи до днес. Казват, че хорото е магичен ритуал на обединение и всеки българин го носи в душата си. Хорото е масов танц, при който всички се залавяме един за друг. То е кръг, общност, то е и всички нас, които сме в България и тези, които по една или друга причина сa извън нея“, казва Цвета Кирилова, председател на сдружение „Азбукари“ и на Единение „Българи за България“.   „Целта е да пробудим българите в страната и по света със символа на единението, енергията, силата на духа и тялото – българското хоро, - казва още Кирилова. - Желанието ни е в деня на Националния празник всички българи в родината и по света да се обединим, да се хванем за ръце и да изиграем кръшни, красиви хора, символ на българщината и националната ни идентичност.“   Центърът на събитията ще е столицата на България, където на 3 март  от 12 часа в парка Заимов родолюбиви българи от ансамбли и танцови трупи ще протегнат мост към своите сънародници от България и света. На призива на организаторите са се отзовали сънародници от малки и големи населени места у нас, както и от културните центрове, българските посолства и училища, площадите, дворовете и домовете на българите по света. От всяко място ще бъдат изпратени видеа с поздрав към всички българи по света, до официалните фейсбук страници на „Българи за България“ ( ) и „Сдружение Азбукари“ ( ).   „Активността ни ще покаже, че българският дух е жив, че българските общности в чужбина уважават традициите си и имат национално уважение и гордост, - коментира Цвета Кирилова. - „Пробуждане с хоро“ изгражда мост на хорото по целия свят и вълна на единението. Заедно ще вдъхновим всички сънародници да отбележим с любов Националния празник на България. Нека да докажем, че България уважава традициите си и има национално самочувствие. Да покажем, че сме уникални, че сме българи, че сме народ.“   Тържествата в София ще започнат с премиерния музикално-танцов концерт на професионален фолклорен ансамбъл „Български ритми”. „Повече от 30 уникални артисти – танцьори, виртуозен оркестър, гласовити певици, заедно с неповторимата Ана-Мария и шопския дует Ива и Ева Валентинови ще ви пренесат в едно друго време – време българско, време за традиция, време за нас. Настоящето!   Впечатляващият глас на солиста на ансамбъл „Загоре“ – Веско Василев ще се погрижи за незабравимите емоции на публиката“, казват организаторите.   Инициативата се осъществява с подкрепата на „Групама застраховане и животозастраховане“ и детска кухня „Българче“.   В „Пробуждане с хоро“ до момента са се включили родолюбци от над 80 населени места у нас и по света. Организаторите канят всички българи, фолклорни ансамбли, професионални групи и любители да се включат в каузата. „Със сигурност ще бъде най-красивото, най-веселото и най-позитивното събитие за 2018 г. От всички нас зависи и да бъде най-масовото. Да се хванем за ръце и да покажем на света нашата енергия, темперамент и красота. Заедно да дадем импулс на единението и възхода на България“, призовават организаторите.   Желаещите да се присъединят към моста на единението с хоро могат да намерят най-близкото до тях място, призовават организаторите. „Студът няма да ни спре да се развихрим“, пишат наши сънародници от Америка.     ✔гр. Варна, кв. Аспарухово, НЧ „Просвета 1927 г.“, 11.00 ч. ✔гр. Велинград, площад „Николай Гяуров“, 12.00 ч. ✔гр. Гурково, НЧ „Войвода Генчо Къргов - 1920“. ✔гр. Две могили, област Русе, 12.00 часа. ✔гр. Костинброд, площад „Иван Вазов“, организатор община Костинброд, 12.00 ч. ✔гр. Кюстендил, площад „Велбъжд“, начало 12.00 ч. ✔гр. Плевен, площад „Възраждане“, пред „Мавзолея“, начало 12.30 ч. ✔гр. Ракитово, клуб за НТ „Силиврак“ и читалище „Будилник“, 12.00 ч. ✔гр. Сливен, площад „Хаджи Димитър“, 14.30 ч. ✔гр. София, парк \"Заимов\", 12.00 ч. ✔гр. Стара Загора, Формация „Настроение“. ✔гр. Стрелча, обл. Пазарджик. ✔гр. Търговище, НЧ \"Развитие-1904\". ✔село Венец, на площада, 11:00 ч. ✔село Върбица, НЧ „Градина-Върбица 1894“, на площада, 12.00 ч. ✔село Габарево, „Кукерски колектив Меракалии“, начало 11:30 ч. ✔село Генерал Тошево, област Ямбол. ✔село Горна Липница, община Павликени, НЧ „Зора“, област Велико Търново. ✔село Дибич, община Шумен, ТС „Лудоселци“, НЧ „Развитие“, 12.00 ч. ✔село Дреновец, НЧ „Здравец“, 19.00 ч. ✔село Зверино, община Мездра, област Враца. ✔село Караново, общ. Айтос, НЧ „Петър Житаров 1928“, място връх Шипка. ✔село Кирилово, обл. Ямбол, НЧ „Съгласие“, 12.00 ч. ✔село Мадара, обл. Шумен, пред Читалището, 10.30 ч. ✔село Мало Бучино, ТФ „Мало Бучино“, пред мандрата, 12.00 ч. ✔село Овчарци, общ. Сапарева баня ✔село Пирне, общ. Айтос, НЧ „Пробуда 1925“, място връх Шипка. ✔село Поликраище, община Горна Оряховица, НЧ „Развитие 1884“ и пенсионерският клуб, ученици, 10.00 ч. ✔село Превала, община Чипровци, област Монтана. ✔село Петърч, обл. София, организатор Кметството, на площада, 12.00 ч. ✔село Столетово, общ. Карлово, НЧ „Христо Ботев 1928 г.“, на площада, 11.00 ч. ✔село Търнак, област Враца, НЧ „Васил Левски 1899“, на площада на селото, 10.00 ч. ✔село Лехчево, област Монтана, НЧ „Развитие 1911“, на площада, 10.00 ч. ✔село Черни Вит, област Ловеч, НЧ „Христо Смирненски – 1925 г.“ По света са откликнали ✔Австралия, Сидни. ✔Австралия, Мелбърн, ТФ „Хоро“. ✔Австралия, Брисбън, ТФ „Здравец“. ✔Англия, Борнмът, група за народни танци „Златен клас“, 19.00 ч. Bay View Court Hotel Grove road BH1 3AH ✔Аржентина, Берисо, ТА „Седянка“ на българското културно дружество Иван Вазов ✔Белгия, Варегем, група „Балканика“, 13.00 ч. ✔Белгия, Гент, Фолклорна група „Здравец“, 12.00 ч. ✔Белгия, Брюксел, Българско училище „Пейо Яворов“, 12.00 ч. ✔Германия, Кьолн, ТГ „Мераклийци“, на площада пред Катедралата, 13.00 ч. ✔Испания, Аранда де Дуеро, провинция Бургос. ✔Испания, Валенсия, Асоциация „Прогрес“, в двора на българското училище „Васил Левски“, 12.00 ч., ✔Испания, Валядолид, (Кастилия и Леон), ТС „Огнени Ритми“ и ДТФ „Зорница“ ✔Испания, Витория-Гастейс, БУ „Св. Св. Кирил и Методий“, ТСГ „Красотата на България“, 12.00 ч. ✔Испания, Гандия, Плаза Дел Прадо, 12.00 ч. ✔Испания, Ла Нусия, Аликанте, Асоциация за фолклор и култура „Балканджии“, Спирка на влака Терра Митика, Бенидорм-Испания (до Таверна Митика), 16:00ч. ✔Испания, Лерида (Каталуния), „Балкански ритми темпо“. ✔Испания, Памплона, Навара, Дамски клуб „Българска роза“. ✔Испания, Памплона, Асоциация „ОРФЕЙ БГ“, БУ „Св. Св. Кирил и Методий“ ✔Испания, Памплона, БКПУ „Паисий Хилендарски“, Асоциация на българските деца в Навара. ✔Испания, Сеговия (Кастилия и Леон), Танцов формация „Северняци“. ✔Испания, Реус (Тарагона). ✔Испания, Тафая, БУ „Св. Св. Кирил и Методий“, 12.00 ч. ✔Испания, о-в Тенерифе, Клуб за народни танци ХОРОВОД. ✔Италия, Милано, Българска Асоциация за културен обмен в Милано, пред Замъка „Кастело Сфорцеско“, 11.00 ч. ✔Италия, Милано, група „Нашенци“, пред Миланската катедрала, 15.00 ч. ✔Италия, Неапол, Асоциация за българска култура и БНУ„Българче“, 11.30 ч. ✔Латвия, Рига, 12.00 ч. Kaļķu ielā 28 ✔Малта, гр. Суиги, до Кметството, 16.30 ч. ✔Молдова, Тараклия, пред паметника на Олимпий Панов, 12.00 ч. ✔САЩ, Сан Антонио, Тексас. ✔САЩ, Сейнт Питърсбърг, Флорида, Български учебен център и църквата „Св. Петка“, 4 март ✔САЩ, Финикс, Аризона, в двора на храм „Света София, Вяра, Надежда и Любов“ ✔САЩ, Чикаго, Илинойс, в двора на православния храм „Св. София“, 9.00 ч. ✔Северна Ирландия, Клуб „Чемшир“ и българска общност. ✔Сърбия, гр. Цариброд, КИЦ. ✔Сърбия, гр. Босилеград, Културен дом. ✔Сърбия, гр. Враня. ✔Сърбия, гр. Ниш, Сдружение на българските дружества „Цариброд“, „Рила“ и „Балкан“. ✔Сърбия, гр. Панчево, Сдружение Шопско хоро. ✔Сърбия, село Звонци, община Бабушница. ✔Франция, Лион, ТС „От извора“ и българската общност, гостуват Донка и Тодор Кожухарови от гр. Хасково.", "date": "2018.03.01", "title": "Българско хоро ще обиколи планетата"}
{"url": "http://epicenter.bg/article/Merlin-Arno-predstavya-fantaziya-ot-tsigulki--pera-i-risuvane-na-zhivo-v--quot-Evolyutsiya-quot-/148361/10/0", "text": "Музиката, модата и живописта ще завладеят пространството на зала „България“ на 17 март 2018 г. от 19 ч., когато за първи път ще бъде представен музикалният пърформанс „Еволюция“ (Evolution) с участието на музикантите от Quarto Quartet към Софийска филхармония, художника Иван Яхнаджиев и Мерлин Арно, носител на престижната награда на Академията за мода – „Златна игла“ 2017 за „Модна иновация“.     Музикалният проект е единствен по рода си и е създаден по идея на Мерлин Арно – меценат, дизайнер и спортист, основател и председател на сдружение „Нов свят за животните“, което подпомага увеличаването на популацията от изчезващи видове диви птици.   Мерлин, която създава уникални облекла от перата на екзотични птици, решава да обедини своя иновативен творчески подход в сферата на модата с музиката и живописта.   „Идеята се роди след участието ми в събитие в зала „България“ преди две години, на изява на Quarto Quartet, където бях боди арт модел на Иван Яхнаджиев. Тогава хората приеха много добре идеята за едно по-различно музикално представяне и реших да създам иновативен музикален проект, който да включва уникалните дрехи, които правя. В музикално отношение темата разви Иван Пенчев, който даде и името на проекта „Еволюция“, защото музикално преминаваме през вековете, като стигаме до съвремието.“     Музикантите от Quarto Quartet към Софийска филхармония – Иван Пенчев (цигулка), Кристина Хинова (цигулка), Татяна Тодорова (виола) и Димитър Тенчев (виолончело), ще представят екстравагантна и неочаквана комбинация от грегорианска, класическа и модерна музика, чрез която ще разкажат една вълнуваща и завладяваща „приказка“ за еволюцията.   Еволюция на любовта… Човек се освобождава от оковите на реалността чрез любовта, но винаги остава неин затворник. В музикалния пърформънс „Еволюция“ ще участват също Николай Пеев (китара), Стоил Иванов (саунд дизайн и перкусии) и гости от Софийска филхармония. Всички заедно ще очароват побликата с музиката на Бах, Шуберт, Бокерини, Моцарт, Освалдо Голихов, Пиацола и ще покажат колко малка е границата между класиката и поп музиката.   Междувременно сцената ще бъде завладяна от уникална колекция от пера на екзотични птици, създадена от Мерлин Арно след последното й пътуване до Борнео. Перата, които използва за направата на впечатляващите си тоалети, са от бойни петли, щраус, паун, фазан, нанду, ему, а основното е, че при създаването на развихрящите въображението облекла, няма нито една пострадала птица.   Всички рокли, които дизайнерката ще покаже, са от пера, събрани в линеещия период на птиците. Нейните уникални тоалети ще бъдат представени от пленителните балерини на Vaya Dance Studio с изящна хореография. Техният специален артистичен грим ще бъде подготвен от Марина Младенова, а за прическите им ще се погрижи Надежда Радева от салон за красота „Бюти клуб“.   На сцената ще има забележителна арт инсталация от бои и пера – дело на художника авангардист Иван Яхнаджиев, който ще твори на живо по време на целия спектакъл. Творецът, който е един от най-добрите наши художници в сферата на бодиарта, преди време отново заедно с Мерлин Арно реализира един изключително вдъхновяващ проект пред Колизеума в Рим. Има над 105 изложби, притежател е на награда за миниатюра в Амстердам и специален приз за композиция във Франкфурт. Част от средствата от билетите ще бъдат дарени на сдружение „Нов свят за животните“, като кампанията е под надслов „Таралежът – единственият воин срещу змията“.   Билетите за събитието са в продажба на касите на зала „България“ – ул. „Аксаков“ 1, работно време: от понеделник до петък от 09:00 до 20:00 и събота от 09:00 до 15:00 часа.   Билети могат да бъдат закупени и онлайн от тук: ", "date": "2018.03.01", "title": "Мерлин Арно представя фантазия от цигулки, пера и рисуване на живо в \"Еволюция\""}
{"url": "http://epicenter.bg/article/Victoria-Group-Hotels-and-Resorts-s-priz-za-nay-uspeshna-hotelska-veriga/148368/10/0", "text": "На официална церемония за втора поредна година Business & Fashion Awards 2017, отличи най-успешните фирми и брандове в сферата на бизнеса и модата.   Туристическият холдинг Victoria Group Hotels and Resorts получи престижната награда в категорията за най-добра верига хотели в страната. В рамките на месец това е третото отличие за най-големия туристически холдинг. Регионалният мениджър на Victoria Group Hotels and Resorts-Пламен Хутов прие статуетката с думите „Благодаря на собственика и бизнес дама на годината - Маринела Арабаджиева,която наложи високи стандарти в стила и управлението на хотелската верига и зад която стои един силен и мотивиран екип. Всичките тези награди са оценка за нашия труд.Ще продължим да предлагаме най-добрата услуга в туризма в България.”   В началото на февруари холдингът бе отличен за „Най-добра туристическа компания за 2017“ от списание „Туризъм и отдих“, а на 22-ри февруари получи почетният приз “Добродетел на 2017” от Националното сдружение на сираците в България.   За втора поредна година Business & Fashion Awards отличи и награди най-успешните фирми и брандове, както в бизнес сферата, така и в модата, като целта на организаторите е по този начин да поощрят развитието на бизнеса в България. Любезен домакин на официалната церемония бе ресторант „Gloria Mar“.   Гостите  имаха удоволствието да опитат част от тяхното богато меню и да дегустират модерните вина от най-иновативната българска изба „New Bloom Winery”.  Минавайки през света на модата, специално за дамите, дизайнерът Христо Чучев представи най-новата си колекция пролет-лято 2018.   Най-големият завод за производство на мъжки облекла AGRESSIA, предизвика истински фурор сред господата, като показа в елегантно дефиле най-новите модни тенденции при мъжете.   Официалната церемония завърши със специален плакет за човек, който безвъзмездно дарява, подкрепя и подпомага благотворителни каузи и инициативи.   На г-жа Гергана Ташкова  бе връчена почетна статуетка за Меценат.   Всички наградени получиха подарък от българския козметичен гигант „РЕФАН“ и соларно студио ERGO LINE, а всеки от гостите си тръгна с бурканче мед от „Апимел Органик” - фирма преработвател на български органик пчелен мед.   Музикалните изпълнения по време на събитието бяха поверени на певецът и преподавател в Националната музикална академия – Владо Димов и певицата Деляна.   В ролята на водеща на събитието беше Цвети Разложка – Москова, собственик на марката Business & Fashion Awards.  ", "date": "2018.03.01", "title": "Victoria Group Hotels and Resorts  с приз за най-успешна хотелска верига"}
{"url": "http://epicenter.bg/article/Kaloyan/148370/2/0", "text": "Гражданите на София искат паркинги, а не увеличаване на \"зелената зона\", заяви лидерът на БСП-София Калоян Паргов, като се позова на анкети, които социалистите провели.   Председателят на групата на БСП в СОС и заместник-председател на Комисията по транспорт и туризъм Калоян Паргов, заместник-председателят на СОС от групата на БСП Милка Христова и общинските съветници от БСП Борис Цветков и Николай Николов дадоха пресконференция.   Проведохме анкети сред гражданите на София, които показват, че те искат паркинги, а не увеличаване на обхвата на Зелената зона, каза Калоян Паргов, цитиран от „Фокус“. „Темата за разширяване на зоните е актуална през последните няколко години и подлежи на остра дискусия. Има предложения от кметовете на районите „Оборище“, „Красно село“, „Лозенец“ и „Възраждане“ за въвеждане на зони в определени улици с аргумент, че гражданите, които живеят на тях, искат да имат сигурно паркомясто, тъй като в момента имало „пришълци“, коментира той. Паргов обясни, че от БСП-София са провели две анкети в рамките на последните две седмици – едната на място сред хората, които живеят на посочените улици, и една в онлайн пространството. „От първата излиза, че наистина гражданите имат желание за въвеждане на зона. Възниква обаче един друг проблем – според хората, живеещи на прилежащите на тези улици, с въвеждането на Зелена зона, онези, които не желаят да плащат за такава, ще започнат да паркират на техните улици“, каза още той и посочи, че опасенията им са, че така ще се получи ефектът на почистването на снега – взимаш от едно място и трупаш на друго.   „Направихме и онлайн анкета, в която участие взеха и граждани от цяла София – в нея противно на другата отговорът е, че не се подкрепя разширяването на \"зелената зона\". Над 80% смятат, че това няма да реши проблема с паркирането и считат, че паркингите са една добра алтернатива за справянето с проблема. А подходът на Столична община и на ЦГМ за постоянно увеличаване на зоната означава, че постоянно някой ще плаща, а няма да знаем къде отиват парите“, продължи Паргов. „Основният въпрос е нужно ли е с оглед генериране на повече приходи за ЦГМ да се възползваме от желанието на всеки да има свое място за паркиране? Не е ли по-добре да използваме плана за изграждане на паркинги, който струваше 2 млн. лв. и беше приет преди няколко години? Поставяме и един друг въпрос – въпросът с инфраструктурата и за това, че ЦГМ е една неясна структура, която се е превърнала в бирник за столичани, те не виждат как парите се връщат при тях“, каза още той и посочи, че от БСП изразяват искане ЦГМ да стане общинско предприятие, за да може парите да се използват за инфраструктура. Той посочи, че по-доброто решение според общинските съветници на БСП е изграждането на подземни и наземни паркинги. „Цената на паркингите ще е същата като на действащите в момента синя и зелена зона, но целта е да приберем колите от улиците“, обясни Паргов.   Управляващите в Столична община опитват да се измъкнат от делото срещу увеличаването на билета за градски транспорт на 1,60 лева, което очевидно ще загубят, с нова Наредба. Това пък разкри на пресконференцията заместник-председателят на СОС от групата на БСП Милка Христова.   \"Както вече е известно, Административният съд-София град отмени Наредбата за изменение и допълнение на Наредбата за реда и условията за пътуване с обществения градски транспорт на територията на Столична община. Това изменение стана популярно с увеличаването на цената на единичния билет за градски транспорт от 1,00 на 1,60 лева и картата за 10 пътувания от 8 на 12 лева. Мотивите на съда за отмяната бяха свързани главно с липсата на обосновка, най-вече икономическа, на новата цена от 1,60 лева, обясни Милка Христова. - СОС и ЦГМ обжалваха това решение и ВАС насрочи делото за 25 април 2018 г. При потвърждаване на решението на Административния съд следва да бъде върната цената от 1 лев на билета\".   Милка Христова добави, че от публикуван Доклад от група общински съветници от ГЕРБ на страницата на СОС в Интернет е установила, че управляващите подготвят съвсем нова Наредба, вместо да правят промени в съществуващата досега. \"В тази нова Наредба за реда и условията за пътуване с обществения градски транспорт на територията на Столична община са запазени цените на превозните документи от старата, обжалвана Наредба, в това число и цената на единичния билет от 1,60 лева и цената на картата от 10 пътувания от 12 лева\", обясни още тя. Според Милка Христова, целта на това действие от страна на управляващите в Столична община е да бъде осуетена възможността съдът да върне старата цена на единичния билет за градския транспорт от 1,00 лев и на картата от 8 лева. \"По този начин управляващите от ГЕРБ в СО си спестяват неудобството да признаят, че опозицията в лицето на БСП беше права, когато твърдеше, че цената от 1,60 лева е несправедлива, необоснована и няма да насърчи гражданите да ползват градския транспорт, а икономически ще ги стимулира да ползват личните си моторни превозни средства, коментира още Милка Христова. В последната година и половина този факт беше доказан - част от гражданите отказаха да плащат високата цена на билета и се засили автомобилният трафик в столицата. Оттам се увеличи замърсеността на въздуха и стигнахме до другия парадокт - въвеждането на зелен билет от 1,00 лев и безплатен бял билет\". Милка Христова беше категорична, че въвеждането на новите превозни документи - зеления и бял билет, намаляването на санкцията за нередовен пътник от 200 на 50 лева и правото безплатно да бъде превозван багаж в градския транспорт по никакъв начин не налагат приемане на изцяло нова наредба. \"Това се прави само при съществена промяна на обществените отношения, които се регулират с тази Наредба, обясни тя. - Но такива към настоящия момент не са на лице\".", "date": "2018.03.01", "title": "Калоян Паргов: Гражданите на София искат паркинги, а не увеличаване на \"зелената зона\""}
{"url": "http://epicenter.bg/article/Dobrata-novina--Meteorolozi-veshtayat-ryazko-zatoplyane-s-pone-20-gradusa-sled-broeni-chasove-/148371/2/0", "text": "Най-ниската температура, която бе измерена тази сутрин, бе в Стара Загора. Там градусите паднаха до -21°.Това съобщи синоптикът от БАН Анастасия Стойчева и уточни, че не можем да говорим за температурен рекорд. Тя успокои, че през деня температурите бързо ще се повишават.  „Ще има голяма разлика между сутрешните и дневни температури, които ще се доближат до нулата”, посочи Стойчева пред БНТ. И утре сутрин температурите ще са отрицателни.  \"Със слънцето днес температурите ще се повишат и ще има много голяма разлика между сутрешните и тези, които ще станат през деня. Очаква ни рязко затопляне, ще завали дъжд и ще има ниски сутрешни температури в петък и събота. Очакват се заледявания по планинските проходи. На 3-ти март се очаква по-студен въздух от Северозапад. Температурите отново ще се понижат, като най-вероятно ще има валежи от дъжд и сняг. Температурите се повишават следващата седмица. Средните ще са 7-8 градуса. В Източна България температурите ще надхвърлят 10 градуса. Следващата седмица времето ще бъде динамично. През първата половина на следващата седмица ще започне да се топи снежната покривка,\" прогнозира тя.  „За кратко през март ще попаднем в югозападен пренос и ще дойде по-топъл въздух. Температурите може от -15 да се повишат до 5 градуса”, обясни синоптичката.  „Метеорологичната пролет ще дойде във втората половина на месеца, малко преди края му. Най-високите температури се очаква да са 19 до 24 градуса. Очаква ни типично мартенско време, с много промени и динамика. Валежите ще бъдат над нормата”, обобщи Стойчева.  ", "date": "2018.03.01", "title": "Добрата новина: Метеоролози вещаят рязко затопляне с поне 20 градуса след броени часове "}
{"url": "http://epicenter.bg/article/-quot-Galap-quot--72--ot-balgarite-iskat-darzhavata-da-otmeni-sdelkata-s-ChEZ--grafiki-/148372/2/48", "text": "Огромната част от българите са против случващото се с ЧЕЗ и искат по-ефективна намеса на държавата. Общественият отзвук е мащабен. Българите не възприемат добре действията на властта до този момент. Това са изводите от експресен сондаж на \"Галъп\", проведен на 28 февруари и 1 март.   На практика цялото общество вече знае за скандала около ЧЕЗ. 93% от запитаните твърдят, че са чули. 72% от чулите намират идеята за тази сделка за ненормална и неприемлива, а само 16% намират случващото се за нормално и приемливо.  Останалите не могат да преценят. Общественото мнение явно еднозначно се противопоставя на случващото се.   Затова и българите обвиняват правителството – мнозинство от 61% казват, че министърът е допуснал грешка, а мнозинство от 56% намират, че премиерът Борисов е допуснал грешка. Голямата част от тези отговори са автоматични и хората закономерно търсят вината у ресорния министър. За това спомогна и бързата оставка на министър Петкова, първоначално възприета от Борисов, коментират социолозите.   Това, че министър-председателят е с по-малко споменавания, се дължи по-скоро на по-високата му популярност в сравнение с министър Теменужка Петкова. Дори и високата популярност обаче не може да повлияе на обществените нагласи, които са недвусмислено критични към действията на властта по този казус досега. Откроява се желание за по-ясна държавна намеса.   Мнозинство от 72% иска държавата да отмени сделката, а 17% смятат, че държавата не трябва да се меси. Останалите се затрудняват да формират позиция. Както може и да се очаква, преобладаващото мнение по отношение на електроразпределителното предприятие клони към идеята то да е държавна собственост. Мнозинство от 75% подкрепят идеята държавата да купи ЧЕЗ, 20% са против, а останалите се колебаят.  ", "date": "2018.03.01", "title": "\"Галъп\": 72% от българите искат държавата да отмени сделката с ЧЕЗ  (графики)"}
{"url": "http://epicenter.bg/article/Dve-parlamentarni-komisii-izslushvat-Ginka-Varbakova/148373/2/0", "text": "Гинка Върбакова заплаши със съд всички, които са накърнили името на компанията, кандидат да купи ЧЕЗ през последните дни с обидни квалификации. Бизнесдамата очевидно има предвид и президента Румен Радев, който се усъмни дали купувачът на ЧЕЗ Инерком няма политически гръб. Върбакова директно нападна и лидера на БСП Корнелия Нинова. \"Политици от една партия попитаха как може Гинка от Пазарджик да си купи ЧЕЗ. Бих върнала въпроса - как може млада дама на 28 години от село Крушовица да си купи „Техноимпекс“, каза тя.   Гинка Върбакова се появи в Народното събрание, за да участва в съвместно заседание на Комисията по енергетика и Комисията за контрол над службите за сигурност, прилагането и използването на специалните разузнавателни средства.   Бизнесдамата се яви с малка черна рокля и светлосиньо палто. Сутринта при премиера Борисов тя бе с друга рокля - също в тъмни цветове. За срещата с депутатите обаче Гинка Върбакова бе сменила визията, както и прическата (сигурно бе намерила време да мине и през фризьора) - този път бе прибрала коси. Заседанието на двете комисии започна с нейното изявление, в което тя обяви, че отказва компанията Инерком да участва в политическия сценарий около сделката. „Съгласни сме да включим държавата в сделката, така че да има контрол върху електроразпределителното дружество в бъдеще, за да бъдат сигурни крайните потребители“, заяви тя. „Веднага ще започнем разговори с продавачите да включим държавата в тази сделка“, изтъкна Гинка Върбакова. „Не сме търсили разговори с нито един български политик. Тази сутрин се запознах с Бойко Борисов“, каза още тя.   През последните дни сме били свидетели на безпрецедентна кампания срещу коректната компания Инерком, каза Върбакова. И се оплака: \"Свидетели сме на политически и икономически шантаж, който цели да осуети сделката.\" Ясното политизиране на сделката достигна до степен на сатанизиране, констатира Върбакова, цитирана от \"Канал 3\". По думите й различни институции и партии видели единствено възможност за повишаване на политически рейтинги и раздухване на страхове. Няма да допуснем да ни превръщат в марионетка, да пускат слухове, че сме подставени лица. Който твърди подобни неща, ще трябва да ги доказва в съда, сопна се тя. Докато плашеше с адвокатите на фирмата, депутати от БСП възмутено коментираха, че тя се намира в българският парламент.   В дневния ред на двете комисии е предвидено изслушване на КЗК, КЕВР, КФН, Агенция по приватизация и следприватизационен контрол, Държавна агенция “Национална сигурност” и Държавна агенция “Разузнаване”, напомня Новини.бг. Гинка Върбакова е поканенъ, тъй като нейната фирма Инерком купува активите на ЧЕЗ Груп в България.   Това се случва след настояване на депутати от БСП, които поискаха разсекретяване на класифицираните данни, получени от премиера на Чехия Андрей Бабиш по искане на Бойко Борисов за покупката на ЧЕЗ.   Документът бе заведен в секретното деловодство на Народното събрание. От БСП настояха да бъде създадена временна комисия в НС, която да проучи всички обстоятелства около сделката с ЧЕЗ.   От пресслужбата на МС съобщиха, че върху документа, получен от чешкия премиер Бабиш “има гриф за сигурност, поради факта, че не е съставена от орган на изпълнителната власт в България и съдържа данни за евентуални бъдещи банкови операции”.   Гинка Върбакова е поискала да се проведе закрито заседание на ресорните комисии в парламента, на което да може да предостави информация, касаеща банкова тайна. Заседанието започна с гласуване на древния ред на срещата.   Гледайте на живо ", "date": "2018.03.01", "title": "Гинка Върбакова нападна президента. Плаши - щяла да търси правата си в съда! (на живо)"}
{"url": "http://epicenter.bg/article/Patriotite-ubedili-Borisov-da-razkara-Ginka-ot-ChEZ/148374/2/0", "text": "Лидерите на „Обединени патриоти“ са убедили премиера Бойко Борисов спешно да се намеси в сделката на Гинка Върбакова за ЧЕЗ. Волен Сидеров, Красимир Карачаканов и Валери Симеонов стоят в основата на решението на министър-председателя държавата да се включи в покупката на ЕРП-ето, твърдят източници на Епицентър.бг от управляващата коалиция.   От края на миналата седмица, когато стана ясно, че никому неизвестната Гинка от Пазарджик е избрана за бъдещ собственик на най-голямото електроразпределително дружество в България, Волен Сидеров лансира тезата, че държавата трябва да има блокираща квота, или т. нар. “златна акция“ не само в ЧЕЗ, но и в останалите две ЕРП-та –      тя е декларирала готовност да се оттегли от сделката, тъй като не е имала намерение да провокира подобен скандал, нито да участва в заговор за свалянето на управляващите.   На разговора в Министерски съвет са присъствали още вицепремиерът Томислав Дончев и финансовият министър Владислав Горанов. Пред тях Върбакова разказала подробности от участието ѝ в процедурата за продажбата на ЧЕЗ в България и е декларирала, че от кабинета познава единствено енергийния министър в оставка Теменужка Петкова, която обаче не била виждала отдавна.", "date": "2018.03.01", "title": "Патриотите убедили Борисов да разкара Гинка от ЧЕЗ"}
{"url": "http://epicenter.bg/article/Boyko-Borisov-shte-otkrie-Delfiyskiya-ikonomicheski-forum/148375/2/0", "text": "  Министър-председателят Бойко Борисов ще бъде специален гост на официалното откриване на Делфийския икономически форум днес. Събитието се провежда на 1 и 2 март в Делфи, Гърция. Това съобщиха от правителствената информационна служба.   Фокусът на дискусиите ще бъде поставен върху новите предизвикателства на глобализацията и растежа.   Форумът, който се провежда за трета поредна година, събира стотици политици, икономисти и експерти, които обсъждат новите глобални икономически тенденции и политическите възможности за доброто им управление.   В церемонията по откриването на Делфийския икономическия форум ще участват също президентът на Гърция Прокопиос Павлопулос и Димитрис Аврамопулос, европейски комисар по въпросите на миграцията, вътрешните работи и гражданството.        ", "date": "2018.03.01", "title": "Бойко Борисов ще откриe Делфийския икономически форум"}
{"url": "http://epicenter.bg/article/Yunker--Nito-edna-ot-darzhavite-ot-Zapadnite-Balkani-ne-otgovarya-na-vsichki-usloviya-za-vlizane-v-ES/148376/2/48", "text": "На този етап нито една от държавите от Западните Балкани не отговаря на всички условия за влизане в ЕС. Това заяви председателят на Европейската комисия Жан-Клод Юнкер, предава БГНЕС. Тези, които искат да се присъединят към Европейския съюз, трябва да отговарят на всички критерии и условия за присъединяване, но на този етап нито една от тези държави (бел.ред. – от Западните Балкани) не отговаря на всички условия, въпреки че има огромен напредък във всички тези държави. Наблягам на нуждата да работим заедно и да имаме ефективна борба срещу организираната престъпност, срещу корупцията, която унищожава обществото, добави Юнкер. Регионът на Балканите е неделима част от Европа и включването им в общото европейско пространство на сигурност и икономическо развитие е от стратегическо значение за трайната стабилност на целия Европейски съюз, обяви в същото време и на същото място премиерът Бойко Борисов.   Премиерът Борисов благодари на Юнкер и на Федерика Могерини, заместник-председател на Европейската комисия и върховен представител на Съюза по въпросите на външните работи и политиката на сигурност, защото с тази си обиколка те са се уверили „колко отвратилена е свързаността на Балканите“.   На тези срещи ние представляваме и интересите на Румъния и Гърция, защото всички тези въпроси за свързаността са общи, подчерта Борисов. Амбициозната задача сме си поставили до срещата в София през май да имаме лот по лот как ще бъдат финансирани връзките, за да знаем кога проектите ще бъдат готови, уточни той.   Изключително важно е да продължи работата и на спецслужбите, на прокуратурата и на други институции, смята Борисов. Той подчерта, че е доволен, че сутринта са били създадени условия за срещи между Белград и Прищина. България не само участва през тези два месеца, но има и финализирани проекти, каза премиерът. С тази си обиколка Юнкер допринесе и там, където малко се говори за Западните Балкани , там поне да бъдат чути, каза той. „Ние, което правим под егидата на ЕС, не е насочено нито срещу Русия, нито срещу Турция. Искаме в нашия регион да има сигурност“, заяви Борисов.", "date": "2018.03.01", "title": "Юнкер: Нито една от държавите от Западните Балкани не отговаря на всички условия за влизане в ЕС"}
{"url": "http://epicenter.bg/article/Palnata-rech-na-Ginka-Varbakova-pred-deputatite/148377/2/0", "text": "Не сме подставени лица, сделката за ЧЕЗ е прозрачна. Цялата процедура по сделката и всички преговори се водеха в Чехия, съгласно чешкото законодателство.   Договорът за покупко-продажба се сключи по английското право. Всички разговори са водени в централата на ЧЕЗ в Прага, не по министерствата и политическите кабинети в София.   Това заяви изпълнителният директор на \"Инерком\" Гинка Върбакова по време на изслушването й в парламентарната комисия по енергетиката и комисията за контрол над службите за сигурност.  Не сме поставени лица, сделката за ЧЕЗ е напълно прозрачна и отговаря на световните стандарти, допълни Върбакова и поясни, че са били подложени на политически и икономически шантаж.   Ето и пълният текст на изявлението й без редакторски промени:      \"Уважаеми г-н Председател, Уважаеми депутати, Уважаеми представители на медиите, ЧЕСТИТА БАБА МАРТА В последните седмици вие сте свидетели, а ние - потърпевши от безпрецедентната и яростна кампания, насочена срещу една коректна и изрядна пред държавата българска компания, каквато е нашата – „Инерком“. Това се случва, защото сме избраният сред множество кандидати да сключи договор за продажбата на дружествата, притежавани от ЧЕЗ а.с. в България. Свидетели сме на един политически и икономически шантаж, целящ спирането на една абсолютно законосъобразна сделка и на груба намеса в инвестиционните намерения на нашата компания. Яростното политизиране на продажбата на дружествата, притежавани от ЧЕЗ а.с. в България, достигна до степен на сатанизиране. Различни политически сили, фактори и институции видяха в тази сделка единствено и само възможност за повишаване на политическите си рейтинги, за трупане на дивиденти, за раздухване на страхове и съмнения, за тиражиране на спекулации. Трябва да признаем, че когато преди повече от година подготвяхме документацията за участие в тази изключително сложна, мащабна и водена по най-добрите европейски и световни стандарти сделка, сериозно подценихме ролята на политическата интрига в тази ситуация. Подценихме и възможността да бъдем атакувани от наши конкуренти, които искат да провалят сделката и да я обърнат в своя полза, но не по законов ред или чрез откритото и прозрачно конкурентно състезание, а чрез оказване на политически натиск в България и в Чехия. Атаките срещу нас са и заради икономически интереси на вече отпаднали от преговорите кандидати, които не искат честно състезание, конкурентни предложения и законосъобразни действия, за да получат и сключат тази сделка. Те искат да спечелят „по служебен ред“, задкулисно, чрез оказване на политически натиск - както върху нас, така и върху дружеството-продавач ЧЕЗ а.с., изкривявайки медийната среда, тиражирайки откровени лъжи и инсинуации. Ние и нашата компания Инерком бяхме набедени за „лошите“ в една политическо-икономическа постановка. Това е сценарий, в който категорично отказваме да участваме! Днес сме тук, за да отговорим на въпросите, които тревожат обществеността, медиите и политиците. Ще Ви разкажем кои сме, коя е компанията ни и с какво се занимаваме през последните 10 години. Защо именно ние сме избрани за купувач на ЧЕЗ сред останалите кандидати. Искаме да опровергаем съмненията, че нямаме професионална биография, капацитет и финансови възможности за обезпечаване на сделката, да покажем, че имаме ясни и конкретни инвестиционни намерения и подготвен екип. Държим да защитим доброто си име и ще отговорим на всички спекулации, на грозните квалификации и определения, които бяха отправени към нас и нашите дружества. Дължим това преди всичко на хората, институциите и банките, с които работим, а и на себе си. Убедени сме, че това е наше законно право и единствено правилно и отговорно поведение в тази ситуация. Също така искаме категорично да заявим, че с нашите адвокати ще прегледаме всички изявления, обидни квалификации, откровени лъжи и инсинуации, които бяха тиражирани по наш адрес, включително и от най-високо политическо ниво. Ще търсим правата си по отношение на всички последващи спекулации и лъжи. Няма да допуснем да ни превръщат в марионетка, да тиражират слухове, че сме подставени лица или че участваме в схеми за скрито придобиване на дружествата, притежавани от ЧЕЗ а.с. в България. Който твърди подобни неща, ще трябва да ги докаже в съда! Подобни лъжи, волно или неволно, обслужват корпоративните интереси на влиятелни кръгове. Молим уважаемите депутати и медии да потърсят с ресурсите, с които разполагат, причините, финансовите интереси и злонамерените участници в този шантаж. Въпреки произнесените и тиражирани лъжи, ние сме готови да се срещнем с президентската институция, с политическите централи, с представители на правителството, с парламентарни комисии – с една-единствена цел – да кажем истината; да оставим фактите да говорят, да успокоим обществената, политическата и медийната среда. Сега за фактите по сделката: Предварително искам да кажа, че всеки един от кандидатите в тази процедура има подписан договор за конфиденциалност с изключително рестриктивни и строги клаузи, които забраняват оповестяването и коментирането на детайли, свързани със сделката. Ако попитате друг участник в същата процедура каква е структурата на финансиране на неговата оферта, той няма да ви отговори. Никой от кандидатите няма да наруши договора си за конфиденциалност. Информация за механизма на финансиране на сделката, за банковите институции, ангажирани в нея, може да бъде предоставяна единствено когато законите изискват това. Неизпълнение на договор за конфиденциалност при сделка от подобен мащаб може да предизвика прекратяване на договора за продажба и отправянето на претенции за вреди към нас. Изискването за конфиденциалност на сделката е утвърдена, световна бизнеспрактика във всички големи международни сделки, каквато е и тази сделка. Участието ни в преговорите за закупуване на дружествата , притежавани от ЧЕЗ а.с. в България, започна преди повече от година. Цялата процедура по сделката и всички преговори се водеха в Чехия, съгласно чешкото законодателство, а договорът за покупко-продажба се сключи по английското право. Всички разговори са водени в централата на ЧЕЗ в Прага, не по министерствата и политическите кабинети в София. Не сме търсили разговори и контакти с нито един български политик, с нито един представител на българското правителство! Едва тази сутрин се запознах с Министър Председателя г-н Бойко Борисов. Във връзка с проведените разговори с г-н Борисов и в резултат на разразилата се дискусия сме съгласни да включим държавата в сделката така, че тя да има контрол върху електроразпределителното дружество за в бъдеще. В нашия договор за покупко-продажба е поета дългосрочна забрана за промяна на собствеността и по тази причина ще започнем разговори с продавачите относно възможността да включим държавата в сделката. Наши партньори и консултанти по тази сделка са едни от най-авторитетните български и международни компании. Накратко за тях: Нашият юридически консултант по договора за покупко-продажбата е една от най-влиятелните и авторитетни международни компании „Алън и Овъри“. За Ваша информация, за 2016 год., според Thomson Reuters & Dealogic “Алън и Овъри” са най-голямата адвокатска кантора в света по брой сделки с 1576 транзакции с общ размер 1,2 трилиона долара. „Алън и Овъри“ са най-голямата адвокатска кантора в света по брой сделки, с 1576 транзакции с общ размер 1,2 трилиона долара. Именно те осъществиха правна защита на интересите ни по време на преговорният процес за подготовката на Договора за продажба на акции между Инерком и ЧЕЗ. От българска страна за свой юридически съветник се доверихме на една от водещите правни кантори – „Спасов & Братанов“. Тяхното уважавано адвокатско съдружие с близо 20-годишен стаж на национално и на международно ниво, с изключително богат опит в сферата на корпоративното право, сливанията и придобиванията, трансгранични финансирания и капиталови пазари. „Спасов & Братанов“ осъществиха правен и регулаторен дю дилиджънс, извършиха цялото правно обслужване на процеса и също участваха в преговорите с Продавача. Нашият финансов консултант по сделката са „Мейн Кепитал“ (Mane Capital). Това е независима бутикова консултантска компания в сферата на инвестиционното банкиране, специализирана в стратегическото и финансово консултиране в областта на сливанията и придобиванията и капиталовите пазари. Mane Capital има доказан опит с международни трансакции и глобални инвеститори и компании, работи с множество инвестиционни фондове и стратегически инвеститори. Deloitte България – изготвиха финансов и данъчен дю дилиджънс. Делойт България е част от една от водещите организации в страната, която предоставя професионални услуги в сферата на одита, данъчно-правни услуги, консултинга, услуги по управление на риска и консултантски услуги в областта на финансите, чрез над 230 местни и чуждестранни професионалисти. Същевременно процесът по сключване на сделката в Чехия беше наблюдаван и продължително одитиран от няколко от най големите международни одиторски и консултантски компании. Имената и авторитета на консултантите, с които работим, сами по себе си дават абсолютна яснота, че сделката по закупуването на дружествата притежавани от ЧЕЗ а.с. в България е законосъобразна. Искам да изразя изключителната си благодарност и уважение към тях за това, че ни се довериха, оцениха нашия потенциал и ни партнираха по време на целия сложен и труден процес по осъществяване на сделката в последната година и половина. Кои сме ние? От лидера на една политическа сила беше зададен въпросът как може Гинка от Пазарджик на 43 години да си купи ЧЕЗ? Мога ли и аз да върна въпрос в същия стил? А как може млада дама, от село Крушовица, на 28 години, да си купи Техноимпекс? Ние не можем да си позволим да водим дискусия на подобно ниво. Затова ще говорим с факти. Ние започнахме да развиваме бизнес в енергетиката преди 10 години. Основните инвестиции на дружествата от групата на Инерком са във ВЕИ-мощности, производство на зелена енергия, строителство и реконструкция на енергийни обекти и инфраструктура, изграждане и реконструкция на жилищни и офис сгради, разработване и управление на енергийни проекти и решения. За последните 10 години Инерком се утвърди на българския енергиен пазар като уважавано дружество, коректен данъкоплатец и надежден партньор. Ние сме един от най-големите български производители на енергия от слънчева енергия. Реализирали сме множество проекти за изграждане, поддържане и реконструкция на енергийни съоръжения. В България имаме 6 работещи фотоволтаични централи. Инерком е произвела над 150 000 MW h чиста енергия, като за последните 5 години оборотът на нашите дружества се е увеличил с над 300%, и за 2017 г. надхвърля 50 милиона лева. Активите на компаниите ни са на стойност над 100 милиона лева. В дейността си Инерком използва модерни и конкурентни технологии, благодарение на които постигаме оптимални производствени параметри на ВЕИ-съоръженията, които управляваме. Стремим се към дългосрочно оптимизиране на производството на електроенергия от възобновяеми източници, енергийна ефективност и намаляване на въглеродните емисии. Компаниите от групата на Инерком допринасят за спестяването на 150 000 тона вредни въглеродни емисии средногодишно чрез проектите, които реализират. Ние сме член на Българската фотоволтаична асоциация, на Камарата на строителите в България и на Националната енергийна камара. Екипът ни се състои от компетентни експерти и професионалисти с отлична квалификация и дългогодишен опит. Един от тях е г-жа Милена Стоева, която днес седи до мен. Тя е юрист по образование и Председател на Съвета на директорите на “Инерком България” ЕАД. Има дългогодишен опит и експертиза в сферата на енергетиката и енергоразпределителните дружества, близо 10-годишен стаж на водещи позиции в дружества на ЧЕЗ в България до 2011 г. Подробна информация за нашия бизнес и компании можете да намерите в папките, които ви предоставяме. Сега ще дам думата на нашите финансови консултанти от \"Мейн Кепитъл\", каза Върбакова пред комисиите в парламента.", "date": "2018.03.01", "title": "Вижте обясненията на Гинка Върбакова пред депутатите"}
{"url": "http://epicenter.bg/article/Ninova-kam-sluzhbite--Koga-informirahte-Borisov-za-sdelkata-s-ChEZ/148378/2/0", "text": "Кога информирахте премиера Бойко Борисов за сделката с ЧЕЗ. Този директен въпрос отправи лидерът на БСП Корнелия Нинова към шефовете на служби. Това стана на изслушването на Гинка Върбакова пред две парламентарни комисии - по енергетиката и за контрол над службите за сигурност, за скандалната сделка с ЧЕЗ. Нинова отправи този въпрос, след като чу изложението на директорите на спецзвената.   Премиерът излъга два пъти за скандалната сделка, изтъкна в изказването си Нинова.   \"За нас в този казус важното е да защитим правата на 3 милиона българи и националната сигурност. Смятаме, че в тази сделка от началото до край стои правителството на Бойко Борисов. Г-н Борисов е излъгал българския народ. Той твърдеше, че правителството няма нищо общо, нищо не знае, и току-що научава. Но току-що спецслужбите и ДАНС информираха българския парламент, че те имат пълната информация за продажбата на ЧЕЗ от 2010 г. насам и няколко пъти информацията е предадена на МС. Въпросът ми е кога бяха предадени резултатите от тези проверки\", започна изказването си пред двете комисии Корнелия Нинова.   \"Току-що разбрахме, че български институции и органи не са започнали проверки и нямат никакво намерение да ги започват, защото сделката трябва да се финализира. По закон ще ги започнат едва след джиросване на акциите. Това е втора лъжа на Борисов, че всички институции проверяват сделката\", продължи атаката Нинова.   Лидерът на БСП продължи острото си слово, като се обърна към шефа на Банката за развитие Стоян Мавродиев, който също докладва пред двете комисии. \"Трето - Банката за развитие. Г-н Мавродиев, суперинтелигентен човек като вас е недопустимо да говори нелепости пред българския парламент. Вие чели ли сте закона за ББР? Вие не сте тук на добра воля, както казахте, а по задължение, тъй като банката съобразява дейността си с политиката на правителството на Република България. Вие сте единствената държавна банка, която изпълнява политиката на правителството\", обърна се Нинова към Стоян Мавродиев.   И продължи: \"Ако твърдите, че нямате никакво отношение към сделката, като държавна банка, значи чешката компания ЧЕЗ, чрез своя говорител, лъже, защото ЧЕЗ казват, че разполагат с писмо от ББР, с което изразява готовност за рефинансиране на сделката. Съветвам ви горещо, г-н Мавродиев, да идете в секретната секция, където има един-единствен хвърчащ лист от премиера Борисов, и да видите какво пише там за ББР. Ще повярвам на Борисов, че банката е ангажирана, а не на вас!\"   \"Изводът е, че правителството е знаело, държавата се е ангажирала, службите са информирали навреме какво се случва за продажбата на ЧЕЗ. Но институциите сега са с вързани ръце. Т.е. държавата, националната сигурност и 3 милиона български граждани трябва да очакваме отговора на Гинка Върбакова, която да реши да се поддаде ли на \"шантажа\" и да приеме офертата на г-н Борисов\", каза още Корнелия Нинова.   Заключението, което направи лидерът на БСП бе на базата на чутото вече на заседанието на двете комисии от самата Върбакова и от представителите на службите.   Не сме поставени лица, сделката за ЧЕЗ е напълно прозрачна и отговаря на световните стандарти, бяхме подложени на политически и икономически шантаж, каза самата Върбакова в началото на заседанието на двете комисии. Тя нападна директно Конрелия Нинова, като каза: \"От лидера на една политическа сила беше зададен въпросът как може Гинка от Пазарджик на 43 години да си купи ЧЕЗ? Мога ли и аз да върна въпрос в същия стил? А как може млада дама, от село Крушовица, на 28 години, да си купи Техноимпекс?\"      ", "date": "2018.03.01", "title": "Корнелия Нинова: Правителството от самото начало е в сделката с ЧЕЗ! Борисов два пъти излъга! "}
{"url": "http://epicenter.bg/article/DANS--ChEZ-ne-e-strategicheski-obekt--Nap-pravi-proverka-na--quot-Inerkom-quot-/148379/2/0", "text": "Снабдяването и разпределението не са стратегическа дейност. Дружеството не е част от стратегическите обекти, заяви председателят на ДАНС Димитър Георгиев по време на съвместно заседание на парламентарните комисии по енергетика и контрол над службите и използването на СРС.   Георгиев изброи и кои са хората и компаниите, интересували се от ЧЕЗ. Сред тях личат имената на Христо Ковачки чрез ТЕЦ \"Бобов дол\" и Николай Вълканов. Според ДАНС, Ковачки дори е участвал в разговори с ръководството на ЧЕЗ в Прага, като първоначално предложил 302 млн. евро, после вдигнал мизата на 360 млн. евро. Именно такава цена на българския бизнес на ЧЕЗ - 360 млн. евро, посочи и ДАНС, но Държавна агенция \"Разузнаване\" обяви, че по-рано чехите са били готови да продават и за 240 млн. евро. Разузнаването казва и, че Credit Suisse е оценило активите на ЧЕЗ на 225 млн. евро, т.е. има завишаване от страна на ЧЕЗ на цената на българския ѝ бизнес. Припомняме обаче, че от Чехия излезе неофициална информация, че \"Инерком България\" купува българския бизнес на ЧЕЗ за 320 млн. евро.   ДАНС и Държавна агенция \"Разузнаване\" обаче се разминават в информацията от кога ЧЕЗ е взело решение да се изтегли от България. Според ДАНС става въпрос за 2013 година, според разузнаването - още през 2010 година.   Други желаещи, още през 2012 година, били руски холдинг, контролиран от \"Газпром\", както и американска компания, но не се споменаха имена. Руснаците обаче се отказали заради икономически причини. След 2013 година желание отново имала руска компания, която обаче била \"неустановена\" от ДАНС, българо-австрийска компания, а от октомври 2016 година се появили 6 фирми, включително \"Приста ойл\" на братята Атанас и Пламен Бобокови, румънската държавна компания \"Електрика\", две турски фирми, както и се появил интересът на Ковачки и Вълканов. От ДАНС разказаха и, че преди 5 години ЧЕЗ сфоримирали работна група, която да каже кои активи може да се продадат възможно най-бързо. През 2015 година имало информация, че ЧЕЗ е стартирала процедура по продажба на сгради – аварийна транспортна техника, а сървъри на ЧЕЗ Разпределение АД били преместени в Чехия. Освен това ЧЕЗ обсъждали продажба на \"ЧЕЗ Разпределение\" през Българската фондова борса.   Поканените в парламента институции, които имат отношение към сделката за ЧЕЗ, дадоха своите становища на съвместното заседание на комисиите по енергетика и контрол над службите.   \" , обясни Иван Иванов, председател на КЕВР. - КЕВР започва дейности за контрол върху дружествата от момента, в който придобият лиценз\", обясни той. „В случая лицензирани дружества не са нито ЧЕЗ АД, нито ЧЕЗ България, лицензирани с ЧЕЗ Разпределение, ЧЕЗ Снабдяване и още няколко по-малки\", уточни Иван Иванов и изтъкна, че КЕВР в момента упражнява контрол върху тях. „При нефинализирана сделка се произнасяме само, когато се продава обособена част от лицензирано предприятие. Случаят не е такъв\", поясни той. „Произнасяме и се достига до разделни дейности в самото дружество\", уточни председателят. „КЕВР в рамите на правомощията си ще осъществи изцяло контролът след смяната на собственика на ЧЕЗ, независимо кой е той\", заяви Иван Иванов.   Председателят на Комисията за защита на конкуренцията Юлия Ненкова обясни, че компанията  . „Ако постъпи такова ще бъде подложено на предварителен контрол. Ще се направи основен преглед на изискванията, които предвижда закона и ще се произнесем дали има някаква промяна в енергийния сектор\", обясни тя.   Галя Димитрова, изпълнителен директор на Национална агенция по приходите посочи:   в рамките на правомощията си на базата на информацията за приходи, разходи, начислени и платени разходи\". Тя уточни, че проверките продължават, но на този етап не може да се очаква от нея да даде информация. Бойко Атанасов, зам.-председател на Комисията за финансов надзор посочи: „Нямаме законови правомощия да извършваме предварителен надзор, но следим цялата информация\".", "date": "2018.03.01", "title": "ДАНС: ЧЕЗ не е стратегически обект. НАП прави проверка на \"Инерком\""}
{"url": "http://epicenter.bg/article/Stoyan-Mavrodiev--Nito-BBR--nito-Boyko-Borisov-stoyat-zad-sdelkata--tova-e-spekulatsiya/148380/2/0", "text": "Българската банка за развитие не е кредитирала или издавала банкови гаранции по тази сделка, заяви шефът й Стоян Мавродиев по време на изслушването за сделката за ЧЕЗ в парламента, където присъства и Гинка Върбакова от кандидата за купувач \"Инерком\".   Не защото е лошо, а просто защото пред такъв казус ББР пред такъв казус не е била поставяна, заяви той. Мавродиев помоли депутатите, отправили квалификации, че банката е излъгала, да ревизират тази своя позиция, защото банката е важна институция и нейната репутация трябва да бъде пазена. Тя не е партийна институция и всяко правителство ще работи с нея, напомни финансистът.   Направи се спекулация, че зад ББР стои г-н Бойко Борисов, продължи той. И натърти, че нито веднъж нито премиерът, нито финансовият министър Владислав Горанов като принципал, не са повлиявали върху нито една сделка, предаде Канал 3.   Соцлидерката го захапа заради думите му, че не било мястото на банката на изслушване в парламента. \"Затова сте тук, защото сте единствената държавна банка, която трябва да изпълнява политиката на правителството\", захапа го соцлидерката. Не е вярно, че не сте длъжни да информирате принципала си, ако изпълнявате закона, допълни още Нинова. Соцлидерката го посъветва да отиде в секретното деловодство и да прочете, че банката му е ангажирана в сделката. По думите й някой лъже.   Нинова заключи, че от чутото от представителите на компетентните институции си прави извода, че службите са знаели, че ЧЕЗ иска да продаде компанията, докладвали са на правителството, което също е имало информация. От изказванията на останалите институции като КЕВР и КЗК пък станало ясно, че докато сделката не е джиросана и не стане факт, тя не може да бъде проверявана. Изводът, който направи Нинова: \"Трябва да стоим и да чакаме на благоволението на Гинка Върбакова да се поддаде на шантажа на премиера и да прехвърли акциите си на държавата\".", "date": "2018.03.01", "title": "Стоян Мавродиев: Нито ББР, нито Бойко Борисов стоят зад сделката, това е спекулация"}
{"url": "http://epicenter.bg/article/Volen-Siderov/148381/2/0", "text": "„За нас е най-важно да защитим интереса на 3 милиона потребители“, това заяви преди минути лидерката на БСП Корнелия Нинова, която присъства на обсъждането на ЧЕЗ, което тече в Народното събрание.  Изказването й обаче провокира лидера на ПГ на „Обединени патриоти“ Волен Сидеров да й отвърне остро: „Аз съм защитавал правата на 3 милиона потребители и националната сигурност много преди г-жа Нинова, като съм искал отнемане на лицензите на трите ЕРП“.  Сидеров даде пример, че на 6 март 2013 година е депозирал искане за прекратяване на договорите на трите ЕРП и национализирането им.  „Г-жо Нинова, от 48 човека парламентарна група тогава 46 не влязохте в пленарната зала. Тогава можехме да върнем активите на държавата. Защо не влязохте в залата? Това беше решението“, отсече Сидеров.  ", "date": "2018.03.01", "title": "Сидеров се сопна на БСП: Къде бяхте, когато през 2013 г. поискахме НС да прекрати договорите с ЕРП? "}
{"url": "http://epicenter.bg/article/MOSV-preduprezhdava--Ochakva-se-pokachvane-na-rechnite-niva-/148382/2/0", "text": "Министерството на околната среда и водите (МОСВ) предупреждава, че във връзка с хидрометеорологичната обстановка в страната от обилния снеговалеж и очакваното снеготопене в следващите дни, е необходимо всички отговорни институции да предприемат превантивни действия и да създадат организация и координация за недопускане на потенциален риск от наводнения. Това съобщиха от пресцентъра на МОСВ.  От следобедните часове на 2 и 3 март ще започне повишаване на температурите и частично снеготопене в комбинация с валеж от дъжд и сняг и се очакват повишения на речните нива. Това гласи прогнозата на Националния институт по метеорология и хидрология (НИМХ – БАН). Ще се повишават нивата на реките южно от р. Айтоска, в долните части от водосборите на Тунджа и Марица, във водосборите на река Арда и притока ѝ Върбица, както и в долните части от водосбора на Струма и притока й Струмешница, където има ниска вероятност за поройни наводнения.  Системите за ранно предупреждение прогнозират достигане на нивото на жълтия праг на предупреждение за реките:  - р. Тунджа при Елхово – в обедните часове на 3 март;  - р. Черна при Смолян – във вечерните часове на 2 март;  - р. Ардинска при Ардино – през нощта на 2 срещу 3 март;  - р. Върбица при Златоград – във вечерните часове на 2 март.  В МОСВ всеки ден се анализира постъпващата от НИМХ - БАН прогноза за времето, валежите, предупрежденията за опасни явления и влиянието им върху оттока на реките и язовирите в страната. Информацията се публикува на страницата на министерството и се изпраща на областните управители, Държавната агенция за метрологичен и технически надзор, Главната дирекция „Пожарна безопасност и защита на населението“ и на други заинтересовани ведомства с цел предприемане на превантивни действия и мерки.  МОСВ управлява и разпределя водите от комплексните и значими язовири по Приложение 1 към чл. 13 на Закона за водите.  Сумата от наличните в тях завирени обеми към 28 февруари 2018 г. е 4542,3 млн. м3 и представлява 70% от сумата на общите им обеми. Според основното им предназначение наличните в тях завирени обеми са както следва:  - питейно-битово водоснабдяване – 85,5 % от общия им обем;  - напояване – 54,9 % от общия им обем;  - енергетика – 78,3 % от общия им обем.  Със запълване над 90% са язовирите: „Йовковци“, „Камчия“, „Среченска бара“, „Ясна поляна“, „Боровица“, „Студен кладенец“, „Пчелина“ и „Тича“.  Предприети са мерки за освобождаване на обеми, с цел поемане на очакван приток чрез работа на ВЕЦ и/или контролирано изпускане, като предвид предстоящия летен сезон и нуждите на населението от питейна вода, ще бъде гарантирано водоснабдяването.  Актуална информация за речните нива може да намерите на адрес:   ", "date": "2018.03.01", "title": "MОСВ предупреждава: Очаква се покачване на речните нива "}
{"url": "http://epicenter.bg/article/Nikolay-Nankov-razporedi-prevantivni-deystviya-za-osiguryavaneto-na-ViK-uslugite-v-tezhki-zimni-usloviya/148383/2/0", "text": "Министърът на регионалното развитие и благоустройството Николай Нанков изпрати писмо до ръководствата на ВиК дружествата, чиито принципал е МРРБ, с указания за предприемането на незабавни превантивни действия за осигуряване на нормалното предоставяне на ВиК услуги на населението и за предотвратяване на потенциалния риск от замръзване на водопроводи и съоръжения и недопускане възникването на бедствени ситуации и риск за човешкото здраве. Това съобщиха от пресцентъра на министерството.  Мерките са във връзка с усложнената зимна обстановка, придружена с ниски температури и продължителни валежи от сняг, както и предстоящото пролетно снеготопене.  В указанията изрично се изисква от ВиК дружествата, стопанисващи язовири за питейно-битово водоснабдяване, стриктно да изпълняват програмата за технически контрол, проекта за експлоатация и поддържане на язовирните стени и прилежащите им съоръжения, съгласно действащата нормативна уредба, както и да осигуряват контролирано поддържане на водното ниво, съгласно месечния график, даден от Министерството на околната среда и водите.  Особено внимание е обърнато на това, че при аварийни условия при преминаване на високи вълни и изпускане на води от съоръженията на язовира, се изисква да уведомяват съответната общинска администрация, басейнова дирекция и органите на Министерството на вътрешните работи.  В писмото изрично се подчертава необходимостта от привеждането в пълна готовност за работа при усложнени зимни условия на водоснабдителните и канализационни системи и съоръжения, включително обслужващите ги електрически инсталации в съответствие с наличните план-програми, оперативни и аварийни планове.  Специализираните аварийно-възстановителни групи трябва да са осигурени с необходимата техника и оборудване за работа при усложнена зимна обстановка, се казва още в писмото. Необходимо е и въвеждането на денонощно диспечерско дружество, както и щабове за работа в зимни условия и добра комуникация с областните и общинските администрации.  ", "date": "2018.03.01", "title": "Николай Нанков разпореди превантивни действия за осигуряването на ВиК услугите в тежки зимни условия"}
{"url": "http://epicenter.bg/article/Iliyana-Yotova--Zadalbochen-debat-za-migratsionnite-politiki-lipsva-v-Balgarskoto-predsedatelstvo/148385/2/0", "text": "До този момент Българското председателство не е разгърнало задълбочено важната дискусия за реформата в миграционните политики в Европа. Това посочи вицепрезидентът Илияна Йотова при откриването на конференция „Миграция и човешка сигурност в посткризисна България“, съобщиха от прессекретариата на държавния глава.   Представители на български и международни институции и на неправителствени организации участваха в дискусията, организирана от Център за правна помощ „Глас в България“ и Център за европейски бежански, миграционни и етнически изследвания към Нов български университет.  По думите на вицепрезидента в България липсва дебатът за реформата на Дъблинския регламент, а нашата страна като външна граница на ЕС е най-силно заинтересована от неговата дълбока ревизия. „Това е политика, която засяга всички страни по външните граници на Съюза, те очакват от България защита и на своите интереси“, отбеляза Илияна Йотова. Буксуващата вече пета година реформа и неефективността на пилотната схема за квотно преразпределение на бежанци от Италия и Гърция вицепрезидентът посочи като красноречиви примери за провала на Европа в регулиране на миграционната криза.   „Подходът „ние ще го измислим в Брюксел, а вие ще го приложите в окото на кризата“ не проработи“, отбеляза Илияна Йотова. По думите й борбата с последствията от миграционните потоци е изместила борбата с причините за тях, като Европа е загубила активната си роля на глобалната сцена. Според вицепрезидента вниманието трябва да се насочи върху инструментите и начините за управление на миграцията като европейска и национална, дори и местна политика.  Като също толкова важен въпрос, по който отново е налице разделение между държавите членки, Илияна Йотова посочи вътрешната миграция в рамките на ЕС. По думите на вицепрезидента липсват данни и анализи за реалната численост на тези мигранти, за тяхната интеграция и икономическото и социалното им влияние върху държавата приемник.   В тази връзка Илияна Йотова отбеляза необходимостта от изцяло нов, но не и унифициран подход към българските граждани, които живеят в чужбина.   „Защитата на правата на сънародниците ни зад граница трябва да е основен приоритет на българската външна политика, най-вече в контекста на „Брекзит“, тъй като новите правила на британския трудов пазар неизбежно ще доведат до преформатиране на целия европейски трудов пазар“, посочи вицепрезидентът. По думите й един от най-трудните въпроси е как да се работи с българите навън, как да бъдат мотивирани те да работят с България и за България. Една от целите на създадения към вицепрезидента Обществен съвет за работа с българите в чужбина е да търси отговори на тези въпроси. „Необходими са механизми, които да подтикнат сънародниците ни да инвестират в България, да си сътрудничат с българската държава в областта на образованието, особено висшето. В сферата на тези взаимни отношения стои темата за тяхното обществено, а защо не и политическо представителство“, заяви Илияна Йотова.  Интеграцията на вътрешната и външната миграция вицепрезидентът определи като най-трудната политика. По думите на Илияна Йотова отказът да се мисли за интеграция води до маргинализация и дискриминация, след тях следва създаването на сегрегирани групи, които са лесна мишена на ксенофобия, престъпления, радикализация.   „Масовото заиграване със страховете на хората е катализатор за зараждането на популистки партии и по-взривоопасното – на масови крайно националистически нагласи в обществото“, убедена е вицепрезидентът. По думите й от начина на разрешаване на миграционната криза с всичките й последствия зависи и какво ще е бъдещето на Европа – на общите стандарти в държавите членки или на разделението на оси.", "date": "2018.03.01", "title": "Илияна Йотова: Задълбочен дебат за миграционните политики липсва в Българското председателство"}
{"url": "http://epicenter.bg/article/Vanshno--Meteorologichnata-obstanovka-v-nyakoi-chasti-na-Evropa-ostava-uslozhnena--nyama-bedstvashti-balgari/148386/2/0", "text": "По-голямата част от българските граждани, които бяха блокирани на различни летища в Европа заради отменени полети в следствие на усложнената зимна обстановка, вече са в България. Това съобщиха от пресцентъра на Министерство на външните работи (МВнР).  Дипломатическите мисии на Република България в Париж, Лондон и Рим продължават да оказват необходимото съдействие на онези наши сънародници, които след отменени полети в последните няколко дни се очаква да отпътуват към родината в рамките на днешния и утрешния ден. Служителите ни са във връзка с обслужващите авиокомпании, както и с част от засегнатите от отменените полети български граждани.  Сънародниците ни, които на 26 февруари бяха блокирани на летището в Тимишоара, Румъния след пренасочване на полет на авиокомпания Ryanair от Лондон, вече са в България. 62-ма души бяха превозени до Пловдив с автобус, осигурен от авиокомпанията. По разпореждане на вицепремиера Екатерина Захариева в посолството в Букурещ бе сформиран кризисен щаб. По-късно по разпореждане на министър-председателя на Република България до Тимишоара бе изпратен правителственият самолет Еърбъс 319, който транспортира до София 93-ма от нашите сънародници. За останалите 11 български граждани, на 27 февруари авиокомпанията осигури отпътуването им със самолет от Тимишоара до Букурещ, след което от Букурещ до Пловдив с микробус.  Около 250 българи бяха блокирани на летище „Лутън” в Лондон заради отменени полети на Wizz Air за България на 26 и 27 февруари. По информация на дипломатическата ни мисия всички пътници - български граждани, са били настанени от авиокомпанията в хотели, а билетите им са били презаверени за полети на 28 февруари и на 1 март 2018 г. Осигурени са им били и средства за храна.  На 26 февруари бе отменен полет на авиокомпания Wizz Air и от Париж до София. 130 пътници останаха на летище „Буве” на 80 км от френската столица, за да изчакат пренасочване към други подходящи полети. Посолството в Париж информира, че авиокомпанията е осигурила придвижването на пътниците до Белград, Скопие, Букурещ или Крайова. Някои от тях са пожелали да останат за втори март и да летят от Париж за София.  Поради усложнената метеорологична обстановка на 27 февруари бяха отменени и полети на Wizz Air и Ryanair от Рим до София. По информация на посолството в Италия около 60 пътници, останали в Рим от полета на Wizz Air, са били настанени в хотели и билетите им са били презаверени - част от тях за 28 февруари, а останалите – за днес, 1 март. Някои от българските граждани от полета сами са си закупили билети на други авиокомпании. Други са се организирали и са отпътували за България с автобус.  Посолството ни в Рим е в непрекъсната връзка със сънародниците ни, обърнали се с молба за съдействие към нашата мисия.  От отменения полет на Ryanair в Рим са останали около 20 български граждани. Те са с презаверени билети за 1 и 2 март т.г. Настанени са в хотели, но авиокомпанията поема нощувките им само за два дни. След това посолството е осигурило нощувки в своя сграден фонд на 4-ма от пътниците по тяхно желание. Останалите са предпочели да си платят хотел, докато изчакат полетите си.  Към настоящия момент в дипломатическите мисии на България в Букурещ, Лондон, Париж и Рим няма постъпили допълнителни обаждания или сигнали от наши сънародници относно проблеми на летището или алтернативните варианти за пътуване.  Във връзка с продължаващата усложнена метеорологична ситуация - силни ветрове, обилни снеговалежи, заледявания, сериозни затруднения в транспортния трафик и преминаването на редица летища в Европа и по света към режим на работа в зимни условия, Министерството на външните работи препоръчва на българските граждани да проверяват предварително актуалната информация за своите полети със съответната авиокомпания, както и да предвиждат допълнително време за пътуването си до летището на заминаване.  Към момента, поради силно влошената метеорологична обстановка властите в Ирландия са обявили червен код в цялата страната. По информация на българското посолство в Дъблин се очаква обстановката допълнително да се влоши днес следобед. Местните власти призовават гражданите да не излизат и да останат по домовете си от 16.00 ч на 1 март до 12:00 ч на 2 март. Градският транспорт в Дъблин няма да работи на 1 и 2 март. Държавните учреждения са в режим на работа при спешни случаи. Голяма част от полетите днес на Ryanair, както и на някои чуждестранни компании, са отменени.  В дипломатическата ни мисия до този момент няма постъпили сигнали за бедстващи български граждани на територията на страната.  Български граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на българското посолство в Дъблин : +353 868167497.  С посолствата на България в Румъния, Великобритания, Италия, Франция сънародниците ни могат да се свържат на следните телефони:  Посолство в Букурещ: +40 21 230 21 50; +40 21 230 21 59  Посолство в Лондон: + 44 20 7 5813144; + 44 20 7 5849400  Посолство в Рим: + 39 06 322 46 40; + 39 06 322 46 43  Посолство в Париж: +33 1 45 51 85 90;  ", "date": "2018.03.01", "title": "Външно: Метеорологичната обстановка в някои части на Европа остава усложнена, няма бедстващи българи"}
{"url": "http://epicenter.bg/article/Borisov-i-Babish-razgovaryaha-otnovo-za-ChEZ-/148327/2/0", "text": "Премиерите на България и Чехия Бойко Борисов и Андрей Бабиш разговаряха отново по телефона за сделката с ЧЕС. Двамата лидери се чули късно снощи. Борисов е поискал допълнителни разяснения на позицията на чешкото правителство. Андрей Бабиш е уверил, че е поискал доказателства, които да разсеят притесненията около сделката.   Премиерите Борисов и Бабиш отново обсъдиха късно снощи в телефонен разговор темата за сделката за продажба на активите на дружество ЧЕЗ Груп в България. В този разговор българският министър-председател поиска допълнителни разяснения за позицията на чешкото правителство. Андрей Бабиш посочи, че след изразените от медиите в Чехия съмнения по отношение на компанията купувач, е поискал да бъдат представени доказателства, които да разсеят притесненията около сделката. В тази връзка Надзорният съвет на ЧЕЗ Груп е изискал от Съвета на директорите на дружеството информация за Инерком. Съветът на директорите е потвърдил пред НС, че е извършил множество проверки на потенциалния купувач и източниците му на финансиране и те не са показали проблеми за осъществяване на продажбата, и ръководството на ЧЕЗ поддържа тази позиция, информира чешкият премиер. Борисов посочи, че е поискал първия телефонен разговор заради значимостта на електроенергийното дружество за България и начина за провеждане на преговорите по неговата продажба, което е предизвикало много въпроси. Той каза, че обменените мнения с премиера Бабиш във вторник, както и изнесената от чешки и български медии информация за източниците на финансиране на купувача, са подхранили съмненията му, че сделката е проблемна. Правителствените ръководители на двете страни заявиха, че нямат и не са имали каквато и да е връзка със сделката или дружеството купувач, решенията за които са взети от Съвета на директорите на ЧЕЗ Груп. Двамата бяха категорични, че са дали публичност на съмненията си за неспазване на добрите практики при осъществяване на сделката и потвърдиха, че ще следят внимателно за довеждане до край на проверките от компетентните органи на двете държави. Българският министър-председател помоли чешкия си колега за съдействие за осъществяване на разговори с ръководството на ЧЕЗ Груп в случай, че българската държава реши да предприеме действия за закупуване на дейността на електроразпределителното дружество в страната ни. От своя страна чешкият премиер обърна внимание на това, че договори вече са били подписани.  ", "date": "2018.03.01", "title": "В телефонен разговор снощи Борисов поискал от Бабиш държавата да купи ЧЕЗ! (ДОПЪЛНЕНА)"}
{"url": "http://epicenter.bg/article/Ginka-Varbakova/148335/2/0", "text": "  Това заяви собственичката на фирма \"Инерком\" Гинка Върбакова след срещата ѝ с премиера Бойко Борисов тази сутрин.   На разговора са участвали вицепремиерът Томислав Дончев и министърът на финансите Владислав Горанов.   Върбакова заминава веднага за Чехия за срещата с ръководството на енергейната компания ЧЕЗ.   \"Тази сутрин имах среща с премиера Бойко Борисов, на която се запознах аз с него и той с мен\", заяви Върбакова и добави:    \"Заминавам веднага за Чехия, за да разговарям с купувача относно тази възможност\", обясни бизнесдамата. По думите й  \"Финансирането ще стане с международни банки, които ще подкрепят сделката заедно с наше участие\", коментира Върбакова и допълни:    Върбакова подчерта, че българска финансова институзия няма отношение към финансирането на сделката..   \"  но тази сделка е подготвяна повече от повече от година и половина от частни субекти, така че волята зависи от тях. Виждаме добрата воля на българското дружество да допусне под една или друга форма държавата в сделката. Най-малко искаме контролен дял\", коментира финансовият министър Владислав Горанов.  ", "date": "2018.03.01", "title": "Гинка: Държавата ще участва в сделката за ЧЕЗ. Борисов иска пълен контрол върху продажбата"}
{"url": "http://epicenter.bg/article/Ministar-Goranov-/148340/2/0", "text": "Заявихме ясна воля, че искаме да участваме в тази сделка по един или друг начин. Ако чешката страна, продавачите, се съгласят, държавата има възможността през една или друга форма – било през средства от бюджета или частно придобиване - през някоя от енергийните компании, да влезе подобна сделка. Това заяви финансовият министър Владислав Горанов след края на срещата между премиера Бойко Борисов и собственичката на „Инерком България“ Гинка Върбакова във връзка със сделката за продажбата на активите на ЧЕЗ.   „Говорим за една сделка готвена извън държавата, с повече от година и поливна история между частни субекти. Включваме се на етап, в който има подписан договор за покупко-продажба. Сами разбирате, че сме в деликатна ситуация да зависим от волята на две независими от влиянието на държавата частни субекти – в случая чешка компания и българска частна компания, която е извървявала своя път за сключване на подобна сделка. Виждаме добрата воля от страна българското дружество да допусне държавата под една или друга форма в сделката. Уверявам ви, че в момента, в който имаме позицията на чешката страна веднага ще бъдете осведомени“, заяви Горанов. Попитан какъв дял може да има държавата, министър Горанов заяви: „Най-малко контролен дял“.", "date": "2018.03.01", "title": "Министър Горанов: Искаме държавата да има контролен дял в ЧЕЗ"}
{"url": "http://epicenter.bg/article/Obshtopraktikuvashtite-lekari-v-Sofiya-izlizat-na-protest-/148341/2/0", "text": "Общопрактикуващите лекари в София излизат на протест пред сградата на Министерството на здравеопазването, съобщава бТВ.  Причината за протеста са влошените условия на работа през последните месеци. Основните искания на лекарите са за намаляване на административните дейности и задължения, заплащане на социалните им дейности, отпадане на отчетите с описите на касовите бележки.  Те настояват всички хора, освободени от потребителка такса, да я заплащат в пълния размер, а сумите да им бъдат връщани после от държавата.  Софийските джипита искат още таксата при всяко посещение да е 1% от минимална работна заплата и да отпадане изискването 24 часа да са на разположение.  ", "date": "2018.03.01", "title": "Общопрактикуващите лекари в София излизат на протест "}
{"url": "http://epicenter.bg/article/Borisov-uveri-premiera-na-Cherna-gora--che-shte-podkrepyame-pregovorite-im-za-vlizane-v-ES-/148342/2/0", "text": "Премиерът Бойко Борисов проведе среща с министър-председателя на Черна гора Душко Маркович, който е на посещение в София за участие в организираната от българския премиер и председателят на ЕК Жан-Клод Юнкер среща с лидерите на Западните Балкани. Това съобщиха от правителствената информационна служба.  В разговора си двамата отбелязаха добрия политически диалог и високата динамика в отношенията между България и Черна гора, както и основния приоритет на Българското председателство на Съвета на ЕС - перспективата пред Западните Балкани.  „Потвърждаваме своята готовност да продължим да подпомагаме преговорния процес на Черна гора, включително и с експертиза на наши представители в различни области“, заяви премиерът Борисов и допълни, че Черна гора е добър пример за региона.  „Сега трябва максимално да се мобилизирате за изпълнението на решителни реформи в ключови области на политическия, икономически и обществен живот. Важен политически капитал е членството в НАТО и пълното присъединяване към Общата външна политика и политика за сигурност на ЕС“, подчерта българският министър-председател.  Премиерът на Черна гора Душко Маркович поздрави българския си колега и правителството за успешното провеждане Българското председателство на Съвета на ЕС и благодари за усилията на България за поставянето на Западните Балкани в центъра на обсъжданията в Европа. Той се съгласи с мнението на премиера Борисов, че заедно с изпълняването на изискванията за членство в ЕС, трябва да се започнат и важните инфраструктурни проекти за свързаността в региона.  „Тази тема добива все по-голямо значение. Това се видя и на срещата на върха в Триест като част от Берлинския процес, и на срещата със Световната банка в София, както и на инвестиционния форум на ЕБРВ в Лондон“, добави премиерът Борисов.  ", "date": "2018.03.01", "title": "Борисов увери премиера на Черна гора, че ще подкрепяме преговорите им за влизане в ЕС "}
{"url": "http://epicenter.bg/article/Mustafa-Karadaya--Neka-se-zapoznaem-s-faktite-za-sreshtata-za-ChEZ-i-togava-shte-se-proiznesem-/148345/2/0", "text": "Нека да видим какви действия са си начертали, да видим какви са намеренията и тогава да се произнесем. Нека да се запознаем с фактите. Това каза пред журналисти в Народното събрание председателят на ДПС Мустафа Карадайъ за срещата между премиера Бойко Борисов и Гинка Върбакова, собственик на купувача на ЧЕЗ „Инерком България“, предаде репортер на Агенция „Фокус“.  Попитан добра ли е идеята държавата да влезе в ЧЕЗ, той коментира: „Не очаквайте от нас да коментираме предположения“.  ", "date": "2018.03.01", "title": "Мустафа Карадайъ: Нека се запознаем с фактите за срещата за ЧЕЗ и тогава ще се произнесем "}
{"url": "http://epicenter.bg/article/Sabirat-se-gostite-za-sreshtata-na-Borisov-i-Yunker-s-liderite-na-Zapadnite-Balkani/148347/2/0", "text": "  Председателят на Европейската комисия Жан-Клод Юнкер вече е у нас. Заедно с него са заместник-председателят на Европейската комисия и върховен представител на Съюза по въпросите на външните работи и политиката на сигурност Федерика Могерини, както и европейският комисар отговарящ за политиката за съседство и преговори за разширяване Йоханес Хан.   Преди това премиерът Бойко Борисов проведе среща с министър-председателя на Черна гора Душко Маркович, който е на посещение в София за участие в организираната от българския премиер и председателят на ЕК Жан-Клод Юнкер среща с лидерите на Западните Балкани.      ", "date": "2018.03.01", "title": "Събират се гостите за срещата на Борисов и Юнкер с лидерите на Западните Балкани"}
{"url": "http://epicenter.bg/article/Borisov-kam-Tachi--Da-izgrazhdame-koridori-mezhdu-nashite-strani---transportni--energiyni--digitalni/148349/2/0", "text": "„Трябва да се възползваме от момента и да се съсредоточим върху реалното изграждане на коридори между нашите страни – транспортни, енергийни, дигитални“, заяви премиерът Бойко Борисов на срещата си с косовския президент Хашим Тачи. Той подчерта, че се откриват възможности с хибридно финансиране, чрез подкрепа от различни финансови институции и други донори, да се инвестира в изпълнението на конкретни проекти.  „Свързаността, както и визовата либерализация, ще спомогне за увеличаване на туристите между нашите страни и на преките бизнес контакти, което ще има за резултат задълбочаване на търговското сътрудничество в региона”, каза българският министър-председател.  Премиерът Борисов припомни конфликтите на Балканите през 90-те години на миналия век и подчерта, че най-важното в момента е да се гледа напред - какво може да се направи за региона и за хората.  „Тази наша цел, която се превърна в европейска тема на най-високо ниво, означава и интегриране на Косово. Наясно сме за предизвикателствата, произтичащи от позицията на някои страни-членки по статута, но това не бива да ви обезкуражава“, каза Борисов.  Двамата лидери приветстваха и Стратегията за Западните Балкани, в която Европейската комисия включи всички идеи на България за развитие на региона.  „С този документ категорично се декларира желанието Европа да се развива като континент на стабилността, сигурността и просперитета. На Косово, Република Македония, Сърбия, Черна гора, Босна и Херцеговина и Албания и техните народи се дава европейска перспектива и ясен знак, че още през 2025 г. тези, които са готови, може да станат членове на ЕС“, добави премиерът Бойко Борисов.  ", "date": "2018.03.01", "title": "Борисов към Тачи: Да изграждаме коридори между нашите страни - транспортни, енергийни, дигитални"}
{"url": "http://epicenter.bg/article/Targovtsite-veche-shte-sa-dlazhni-da-izpolzvat-samo-softuer--odobren-ot-ministerstvo-na-finansite-/148351/2/0", "text": "Народните представители приеха окончателни промени в Закона за митниците, предаде репортер на Агенция „Фокус“. С промените депутатите измениха и Закона за данък върху ДДС. Министърът на финансите вече ще определя изискванията към софтуера за управление на продажбите в търговските обекти и към производителите, разпространителите и ползвателите на такъв софтуер. С наредба министърът ще определя изискванията и към лицата, които извършват продажби чрез електронен магазин.  Депутатите решиха производителите и разпространителите на софтуер да декларират в НАП, че софтуерът отговаря на изискванията. Ще се декларира и това, че софтуерът не може да променя, изтрива или манипулира информацията в базата данни, с която работи.  НАП ще създаде електронен списък на софтуерите за управление на продажби в търговските обекти. Лицата ще са длъжни да използват в търговските си обекти само включените в списъка софтуери.  Санкциите за неизпълнение на изискванията ще са от 1000 до 3000 лева за физически лица, които не са еднолични търговци. За юридическите лица или едноличните търговци - от 5000 до 10 000 лева. При повторно нарушение размерът на глобата се увеличава двойно.  Обсъждането на промените предизвика скандал в пленарна зала. Депутатите от БСП напуснаха залата в знак на протест срещу процедурата по спиране на дебатите.  \"Вече се говори, че се знаят фирмите, които ще произведат касовите апарати и ще разработят софтуера и връзките с останалите системи. Това каза заместник-председателят на ПГ на „БСП за България“ Драгомир Стойнев. Стойнев заяви, че става въпрос за три-четири фирми.  „Тези, които едвам изкарват хляба си, тези, които са микро, малки и средни предприятия и личните ви лекари, трябва да подновят своите устройства, да ги заплатят. Това всичко ще бъде за тяхна сметка“, каза заместник-председателят на ПГ на „БСП за България“.  \"ПГ на „БСП за България“ напусна залата, защото се отне правото на опозицията да защити предприемачите\", каза още Стойнев. Той поясни, че от ГЕРБ са прекъснали и дебата, за да не могат от БСП да се изказват.  „Това е една партия, която се брои за демократична и европейска“, заяви Стойнев. „Не е нормално управляващите под натиск да прокарват поредния лобистки закон“, каза Стойнев и поясни, че става въпрос за Закона за митниците, чрез който в преходните и заключителните разпоредби изменят 7 закона на едно четене. По думите му това е начинът на ГЕРБ да вкарват промени на тъмно.  „ГЕРБ ще рекетира малки и средни предприемачи, малкия и средния бизнес“, каза Стойнев. „Ето това е ГЕРБ“, посочи заместник-председателят на ПГ на „БСП за България“ и обясни, че се намалява административната тежест за държавата и за чиновниците, но не и за бизнеса. „Скоро ще има предсрочни избори, нека българските предприемачи да се замислят за кого ще гласуват“, допълни Стойнев.  В Закона за митниците не става въпрос за касови апарати, а за софтуер за управление на продажбите, каза председателят на бюджетната комисия и депутат от ГЕРБ Менда Стоянова по време на дебатите. Стоянова посочи, че цифрите, които се хвърлят от опозицията имат за цел да излязат като заглавия във вестници и да заблудят хората.  „Става дума за софтуер за управление на продажбите и онези фискални устройства - касов апарат или фискален принтер, които са свързани с компютъра за управление на продажбите“, коментира Менда Стоянова. „Има европейски държави, които въвеждат тези иновативни технологии за контрол, но ако ние направим тази крачка, вие ще опищите орталъка“, обърна се Менда Стоянова към БСП. „Вие преследвате две цели – едната цел е популизма – малкия и средния бизнес, чиито защитник сте вие, а вижте лошите ГЕРБ какво правят. Втората цел може би някъде ви боли за укритите обороти“, посочи Менда Стоянова.  ", "date": "2018.03.01", "title": "Търговците вече ще са длъжни да използват само софтуер, одобрен от министерство на финансите "}
{"url": "http://epicenter.bg/article/Ministarat-na-otbranata-otkriva-pametnik-na-polkovnik-Boris-Drangov-/148352/2/0", "text": "Министърът на отбраната Красимир Каракачанов и началникът на отбраната генерал-лейтенант Андрей Боцев ще присъстват утре, 2 март, на тържествения ритуал по откриване и освещаване на паметник на полковник Борис Дрангов. Ритуалът ще се проведе от 10.00 ч. в парка на Военна академия „Г. С. Раковски“, съобщха от МО.  На събитието ще присъства и президентът и върховен главнокомандващ на Въоръжените сили на Република България Румен Радев.  След тържествения ритуал ще се състои събрание в зала „Тържествена” на Военна академия.  Полковник Борис Дрангов е талантлив воин, военен психолог и педагог, писател, публицист. Блестящ командир и преподавател във Военното на Негово Величество Училище, днешна Военна академия „Г. С. Раковски”. Един от най-обичаните и уважавани офицери на бойните полета на войните за национално освобождение и обединение през 1912 – 1918 г.  На 17 февруари 2017 г. беше учреден Национален инициативен комитет „Полковник Борис Дрангов“ с участието на Военна академия. Към каузата бяха привлечени институции, организации и родолюбиви граждани. Автор на идейния проект за паметника е архитект д-р Венцислав Йочколовски, а монументът е реализиран от скулпторите Иван и Георги Тодорови.  ", "date": "2018.03.01", "title": "Министърът на отбраната открива паметник на полковник Борис Дрангов "}
{"url": "http://epicenter.bg/article/Dragomir-Stoynev--Skoro-shte-ima-predsrochni-izbori-/148354/2/0", "text": "Скоро ще има предсрочни избори, предрече зам.-председателят на парламентарната група на „БСП за България“ Драгомир Стойнев.   Червените парламентаристи дадоха брифинг в кулоарите на парламента, след като напуснаха пленарната зала. А я напуснаха, защото избухна скандал, свързан с намерението на управляващите „да обложат“ бизнеса допълнително, като го накарат да смени касовите си апарати. Социалистите бяха възмутени, че мнозинството прекъсна дебатите по Закона за митниците, в който се предвижда да има нов софтуер за управление на продажбите, за да не може опозицията да защити правата на предприемачите. Червените са категорични, че законопроектът е корупционен, скандален и лобистки.   „Не е нормално управляващите под натиск да прокарват поредния лобистки закон“, каза Стойнев, цитиран от „Фокус“. Той разясни, че става въпрос за изменения в Закона за митниците. Но преходните и заключителните разпоредби на законопроекта предвиждат изменения в седем други закона. Според Драгомир Стойнев това е начинът на ГЕРБ да вкарват промени на тъмно. „ГЕРБ ще рекетира малки и средни предприемачи, малкия и средния бизнес с приблизително 250 милиона лева“, продължи той.   „ГЕРБ обещават едни неща на изборите, а когато дойдат на власт правят точно обратното. Сега е моментът да се знае, че ГЕРБ ще вземат 200 млн. лв. от българските граждани“, каза Стойнев. „Ето това е ГЕРБ“, посочи заместник-председателят на ПГ на „БСП за България“ и обясни, че се намалява административната тежест за държавата и за чиновниците, но не и за бизнеса. „Скоро ще има предсрочни избори, нека българските предприемачи да се замислят за кого ще гласуват“, добави Драгомир Стойнев.   Вече се говори, че се знаят фирмите, които ще произведат касовите апарати и ще разработят софтуера и връзките с останалите системи, каза още Стойнев. Според него става въпрос за три-четири фирми. „Тези, които едвам изкарват хляба си, тези, които са микро, малки и средни предприятия и личните ви лекари, трябва да подновят своите устройства, да ги заплатят. Това всичко ще бъде за тяхна сметка“, обърна се към медиите зам.-председателят на ПГ на „БСП за България“.    ", "date": "2018.03.01", "title": "Стойнев: Идат избори! ГЕРБ иска от бизнеса нови касови апарати, той да реши за кого да гласува!"}
{"url": "http://epicenter.bg/article/Korneliya-Ninova--Iskame-sadat-da-spre-sdelkata-s-ChEZ--Protsedurata-da-zapochne-nanovo-/148356/2/0", "text": "\"Премиерът Бойко Борисов се докара дотам да се моли на Гинка да прехвърли акции на ЧЕЗ на държавата, в по-унизително положение не сме били.\" Това заяви лидерът на БСП Корнелия Нинова на извънреден брифинг след срещата си с чешкия посланик  . Основната тема на разговора между двамата е скандалната сделка за електроразпределителното дружество.   Бойко Борисов действа панически – българите, които го свалиха през 2013 г. ли нарича гадове, атакува властта лидерът на БСП Корнелия Нинова, цитирана от „Фокус“.   „Както знаете по наше искане проведохме среща с чешкия посланик, за което му благодаря. Той помоли да не преразказвам публично разговора ни, но ще ви информирам за нашата позиция, изразена пред него\", обърна се Нинова към медиите. И продължи: \"Връчихме му официално писмо, адресирано до премиера на Чехия Андрей Бабиш, в което изразяваме позицията на БСП във връзка с продажбата на ЧЕЗ.“ Нинова изтъкна пред журналистите, че от 2004 г. социалистите не са променяли становището си по продажбата на енергоразпределителните дружества.   „Задаваме и въпроси към чешкото правителство с очакване да получим отговори, а те са - спазено ли е чешкото законодателство при прехвърляне на компанията, какви гаранции са дадени, от кои банки, от кои офшорни компании са се ангажирали със сделката“, каза Нинова и заяви, че сред въпросите е и дали ЧЕЗ е изпълнила ангажимента си по договора да уведоми българското правителство. „Освен това обаче отговорността за случилото се не е на правителството на Чехия, а на правителството на България и персонално на Бойко Борисов. Последните дни се оплетоха в лъжи. Вчера премиерът беше изобличен в лъжа и от чешкия премиер. От чешка страна бе изобличена лъжата на ГЕРБ, че Българската банка за развитие няма отношение към сделката“, коментира Нинова. „Борисов традиционно хвърли вината на друг и каза, че някакви гадове искат да го свалят от власт. Кого наричате гадове, г-н Борисов, защото 2013 г. ви свали българският народ с протести?! Онези, които изгоряха като факли и те ли са гадове?!“, възмути се лидерът на БСП. Според Корнелия Нинова най-малкото, което може да направи министър-председателят, е да се извини на българите.   Нинова бе категорична, че по скандала с ЧЕЗ премиерът Бойко Борисов търси спасение. „Разбираме, че енергийната ни сигурност и животът на 3 млн. българи са поставени на колене пред Гинка от Пазарджик. Самият Борисов се докара до там да се моли на Гинка да прехвърли на държавата акции на ЧЕЗ. В по-унизителна положение не сме били“, коментира лидерът на БСП.  По думите й първият вариант, който се вижда, че се разиграва в Министерски съвет е ЧЕЗ и Гинка Върбакова по взаимно съгласие да развалят договора си, да стартира нова процедура и тогава държавата да се включи като един от евентуалните купувачи. Според нея вторият вариант е самата Гинка Върбакова да прехвърли част от акциите си на държавата. „В двата случая 3 млн. българи, националната и енергийната сигурност са поставени в зависимост от ЧЕЗ или от Гинка от Пазарджик“, анализира ситуацията лидерът на БСП. Според Нинова българският народ не трябва да е пасивен наблюдател, а активен участник и именно за това работи БСП.   Искаме съдът да спре сделката с ЧЕЗ. Процедурата да започне наново, заяви още лидерът на БСП Корнелия Нинова на извънредния брифинг. Започваме подписка сред българите за спиране на сделката с ЧЕЗ и ще внесем искане в съда, каза още лидерът на БСП.   \"От няколко дни с авторитетни юристи по европейско право в България и навън, както и с авторитетни юристи по търговско право, обсъждаме и подготвяме внасянето на колективен иск в съда, български или чешки, за да спре сделката. КЕВР казват, че не могат, нямат отношение, че законът не позволява. КЗК се управлява от майката на депутат от ГЕРБ. Какво можем да очакваме от тези институции? Затова ще се обърнем към съд, но за да го направим започваме подписка в цялата страна от български граждани, клиенти на ЧЕЗ“, каза Нинова, цитирана от \"Фокус\".  \"Искаме и почваме - обръщаме се към тези хора - който е съгласен да съберем подписка, юристите да я оформят, да внесем един колективен иск пред съдилищата и да поискаме от съда спиране на сделката. Това е трети вариант, за нас възможен. Започваме подписката в цялата страна“, заяви Нинова. По думите й целта е спиране на сделката.    ", "date": "2018.03.01", "title": "Корнелия Нинова: Премиерът се докара дотам да моли Гинка да прехвърли ЧЕЗ на държавата! (Видео)"}
{"url": "http://epicenter.bg/article/Ninova-podari-martenitsi-na-zhurnalistite-v-parlamenta--snimki-/148358/2/0", "text": "   ", "date": "2018.03.01", "title": "Нинова подари мартеници на журналистите в парламента (снимки)"}
{"url": "http://epicenter.bg/article/Radev--Haotichnite-deystviya-na-pravitelstvoto-po-kazusa-ChEZ-protivorechat-na-sobstvenite-mu-deklaratsii/148357/2/0", "text": "Хаотичните действия на правителството противоречат на собствените му декларации. За мен тревожното е, че службите не сработиха по този казус и вече витае съвсем закономерно въпросът дали те обслужват държавата или комфорта на управляващите. Тревожно е, че демократичните механизми за контрол също се оказват безсилни, заяви президентът Румен Радев днес пред журналисти, помолен да коментира заявеното от финансовия министър Владислав Горанов намерение държавата да придобие контролен дял от активите на ЧЕЗ, направено след среща при министър-председателя Бойко Борисов с вицепремиера Томислав Дончев и собственика на „Инерком България“ Гинка Върбакова. Това съобщиха от прессекретариата на държавния глава.  Президентът отново подчерта, че очаква от правителството рационални решения в интерес на България, но това не отменя въпросите защо се стигна дотук в случая с обявената сделка за активите на ЧЕЗ в България.  ", "date": "2018.03.01", "title": "Радев за казуса ЧЕЗ: Хаотичните действия на правителството противоречат на собствените му декларации"}
{"url": "http://epicenter.bg/article/Borisov-kam-Yunker--Vklyuchvaneto-na-Zapadnite-Balkani-garantira-stabilnostta-na-tseliya-ES/148360/2/0", "text": "Министър-председателят Бойко Борисов проведе двустранна среща с председателя на Европейската комисия Жан-Клод Юнкер, чиято балканска обиколка приключва днес в София. Двамата оглавяват среща с лидерите на страните от Западните Балкани в българската столица, съобщиха от правителствената информационна служба.  Жан-Клод Юнкер използва случая да поздрави премиера Борисов за ясното и целенасочено фокусиране на Българското председателство на Съвета на ЕС. Борисов и Юнкер отбелязаха важността на срещата в резиденция „Бояна“, която само дни след форума на Европейската банка за възстановяване и развитие в Лондон събира отново лидерите на Западните Балкани.  „Регионът е неделима част от Европа и включването им в общото европейско пространство на сигурност и икономическо развитие е от стратегическо значение за трайната стабилност на целия Европейски съюз“, каза министър-председателят Бойко Борисов.  Двамата отбелязаха решителните действия и силна политическа воля от страна на правителствата на страните от региона за постигане на видим напредък по пътя към членство в ЕС. Премиерът Борисов акцентира върху необходимостта от съдействие от ЕК за проектите за инфраструктурна и дигитална свързаност. „Изграждането на стратегически инфраструктурни обекти ще повиши свободния търговски обмен, инвестициите, конкурентоспособността и движението на капитали, а сътрудничеството в областта на образованието и културата ще гарантира помирението, добросъседството и утвърждаването на ценностната система на ЕС сред обществата, и най-вече сред младото поколение в региона“, подчерта министър-председателят пред Жан-Клод Юнкер.  ", "date": "2018.03.01", "title": "Борисов към Юнкер: Включването на Западните Балкани гарантира стабилността на целия ЕС (Снимки)"}
{"url": "http://epicenter.bg/article/Siderov-napadna-BSP--Sega-yahnaha-skandala-s-ChEZ--a-kogato-vodeh-bitka-za-ERP-tata--gi-nyamashe-nikakvi/148364/2/0", "text": "БСП яхна скандала с ЧЕЗ, но когато водех битката за ЕРП-тата ги нямаше никакви, заяви в кулоарите на парламента лидерът на „Атака“ и съпредседател на парламентарната група на „Обединените патриоти“ Волен Сидеров. Той коментира скандала около продажбата на енергоразпределителното дружество и срещата на премиера Бойко Борисов с Гинка Върбакова в Министерския съвет сутринта. Сидеров заяви, че за него битката с ЕРП-тата е стара кауза и напомни, че той винаги е твърдял, че това не е приватизационна сделка, а колонизаторска. И използва случая, за да на падне БСП. „БСП яхна тази тема, а ги нямаше, когато аз съм водил тази битка за отвоюване на ЕРП-тата. През периода 2005-2009 г., когато управляваха с премиер Сергей Станишев, те не си мръднаха пръста държавата да се върне в тези дружества. Сега просто използват една сделка, за да атакуват премиера и правителството, което не е коректно“, каза Сидеров.   Лидерът на „Атака“ обяви, че застава зад решението на премиера и го подкрепя.  \"Поддържам тезата, че държавата трябва да има присъствие в електроразпределителните предприятия - не само в ЧЕЗ, а и в другите. И освен това, тя трябва да има блокираща квота. Какво може да се направи по въпроса, трябва да каже премиерът и министрите, които отговарят за този ресор\", посочи Сидеров, цитиран от Нова телевизия. „Държавата трябва да се намеси и да има достатъчен процент акции“, обясни Сидеров. Според него с действията си премиерът отговоря на обвиненията срещу него по темата.   Волен Сидеров предположи, че е възможно да има и среща между Борисов и Бабиш, защото било логично да се видят лично и да поговорят по тази сделка, за да се изчисти всякакво съмнение, че има нещо нередно.", "date": "2018.03.01", "title": "Сидеров нападна БСП: Сега яхнаха скандала с ЧЕЗ, а когато водех битка за ЕРП-тата, ги нямаше никакви"}
{"url": "http://epicenter.bg/article/Chestita-Baba-Marta--/148123/2/0", "text": "  В първия ден от месец март българите празнуват \"Баба Марта\", един от най-тачените обичаи с хилядолетна традиция.   На този празник всеки подарява на близките си специален амулет, наречен мартеница, за здраве и сила през следващата година. Мартениците се изработват само за 1 март, когато според българския народ започва новата стопанска година.   Мартеницата, известна също като мартинка, марта, мартичка, гадалушка, кичилка, е обредна украса от усукани конци, които се слагат на 1-ви март за здраве. Малкото украшение се изработва от вълнена или памучна прежда в два основни цвята ­– бяла и червена.   Той присъства в Румъния и Молдова, където мартеницата се нарича „мърцишор”. С мартеници се закичват и в българските етнически територии, останали в пределите на съседните страни – Западните покрайнини, Република Македония, Северна Гърция и областите Голо Бърдо и Преспа в Албания.   Затова с мартеница се украсяват сватбените китки и сватбеното знаме; с мартеница се кичи котлето, в което се дои първото мляко на Гергьовден; с мартеница се завързват събраните на Еньовден билки.   След това се поставят на дърво или под камък. В последния случай по тях може да се гадае. Ако след един месец под камъка има мравки, годината ще е плодородна и удачна.  Друг обичай е мартениците, носени до първа пролет, да се завържат на клончета от цъфнало дърво или храст. Така на много места в България традиционно се виждат окичени с мартеници дървета и храсти.  Трети пък носят талисмана, докато не видят първите щъркели и чак тогава могат да ги закичат на дърво.   Понякога мартеницата се пуска в най-близката река „че да върви, както тече реката“. Легендата гласи още, че щастие и късмет носи онази мартеница, която ти е подарена. Затова всички окичват на роднините и приятелите си мартеници. В Шоплука и Мелнишко вместо бял конец в мартеницата се вплита син конец (против уроки), а в Родопите се слагат още няколко цвята.   Първи март бележи идването на Баба Марта, митологичния образ в българския фолклор, олицетворяващ променливия месец март.  Ранните писмени извори, отнасящи се до трако-елинската древност, назовават предците на мартениците ейресионе. Те представляват клонки, които са накичени с бели и червени вълнени конци. Според византийската енциклопедия Етимологикум магнум (около 1150 г.) ейресионе са украсени не само с червени и бели конци, но и със сушени плодове. Макар и сравнително късна, енциклопедията съдържа сведения от доста по-ранни произведения. Самата ейресионе е носена обичайно на поне един от празниците в чест на Аполон, възнинали по подобие на празниците на Дионисий.  Сред най-ранните извори за правене и носене на ейресионе е римският автор Лутаций Плацид, живял по времето на император Теодосий I (379 – 395), който е оставил описание, в което клонче с вплетени червени и бели нишки се носи на празник посветен на богинята Атина Палада.   Те се изпълнявали в чест на бога Марс, на когото е наречен и месец март.  През 30-те години се утвърждава мита за появата на мартеницата, който я свързва с Хан Аспарух, включително и легендата за „хан Кубрат и снопа пръчки“. За основа е използвано произведението на културолога Николай Райнов „Видения из древна България, сказания за мир и бран“, публикувано за пръв път през 1918 г.", "date": "2018.03.01", "title": "Честита Баба Марта! Народът отбелязва началото на новата стопанска година"}
{"url": "http://epicenter.bg/article/Martenichkata---simvol-na-edinenieto--silata-i-shtastieto/148132/2/0", "text": "През целия първи ден от месец март и мало, и голямо се закичваме с гривнички и украшения, изработени от червено-бели усукани кончета. Пожелаваме си здраве, радост и надежда, а прочутите Пижо и Пенда се полюшват весело отляво, до сърцето на почти всеки срещнат.   Традицията с разменянето и окичването на мартеница всъщност води началото си от древни времена единствено по нашите земи, пише woman.bg. Има няколко легенди за нейния произход, но всички те са свързани с основателя на българската държава – хан Аспарух.     Владетелят на Стара Велика България - хан Кубрат, повикал петимата си сина на смъртния си одър със заръката никога да не се разделят и да бъдат винаги единни, за да не ги поробят враговете. Не след дълго хазарите нападнали прабългарите и пленили дъщерята на Кубрат – Хуба.   За да освободи сестра им и да остави земите им, предводителят на хазарите предложил на канските синове да го признаят за техен владетел. Най-големият син - Баян, склонил глава и останал при пленената си сестра. Другите тръгнали да търсят свободна земя за своите племена. Единият се отправил на север, а другите – Аспарух, Кубер и Алцек - на юг.Преди да се разделят, братята тайно се уговорили с Хуба и Баян, че този който пръв стигне до свободна земя, ще изпрати птица, вързана със златна нишка на крачето. Тя ще бъде знак, че са стигнали до земя и сигнал Хуба и Баян да избягат.   И ето, че един ден при Хуба долетял гълъб със златен конец на крачето. Както се били разбрали, Хуба и Баян избягали от хазарите и достигнали водите на Дунав, но нямали средство, с което да преминат огромната река. Тогава Хуба вързала бял конец на крачето на гълъба.   Пуснали птицата да полети на юг над реката, но в този миг се появили преследвачи, които започнали да стрелят. Баян бил ранен от стрела и началото на конеца, който държал, почервенял от кръвта му. В този момент на другия бряг на реката се появил Аспарух с неговите войници. След като съзряли войската от другия бряг на Дунав, преследвачите побегнали. Аспарух помогнал на Хуба и Баян да минат реката. Взел конеца от Баян и завързал белия му край с червения. Закичил всеки един от своите войни с късче от него. След това застанал пред войската и признал, че той и неговите братя не са се вслушали в съвета на баща си и така са заплатили с кръвта си своето разединение. Заръчал червено-белият конец никога да не се разкъсва, защото тази окървавена нишка завинаги ще свързва българите.   *** Преди да напусне белия свят, хан Кубрат завещал на своите петима сина повелята да не се разделят и да бъдат винаги единни. След смъртта на баща си синовете обаче забравили мъдрия бащин съвет и били победени от предводителя на хуните Хан Ашина. Той заграбил владенията им и отвел в плен Хуба.   Братята тръгнали да търсят нова земя, а сестра им зачакала новини от тях. И добрата вест пристигнала с разпукването на пролетта, донесена от сокол. В писмото Аспарух съобщавал, че е намерил райско кътче на юг от река Дунав и ще се заселят там. Хуба избягала, водена от сокола, на чието краче завързала бяла копринена нишка. Птицата я отвела до новата земя, но точно в този момент вражеска стрела я пронизала, а кръвта й обагрила конеца. След като получил скъпата вест, че сестра му е при него, Аспарух започнал да късал конци от бяло-червената нишка, връзвал ги на ръцете на войниците си и повтарял: “Нишката, която ни свързва, да не се прекъсва никога“.   Бил ден първи, март, лето 681. Оттогава до ден днешен всички българи си разменяме аленочервени и снежнобели конци – символ на единението, силата и щастието. ", "date": "2018.03.01", "title": "Легендата за хан Аспарух гласи, че мартеничката е символ на единението, силата и щастието"}
{"url": "http://epicenter.bg/article/Yunker-idva-v-Sofiya-za-sreshta-s-premiera-Borisov/148325/2/0", "text": "На работен обяд в София на 1 март, четвъртък, премиерът Бойко Борисов, председателят на Европейската комисия Жан-Клод Юнкер и лидерите на Западните Балкани ще обсъдят перспективата пред региона и възможностите за инфраструктурна и дигитална свързаност. Това съобщиха от пресслужбата на Министерски съвет.   В срещата ще участват лидери от всички страни от Западните Балкани – президентите на Босна и Херцеговина Драган Чович, на Косово Хашим Тачи и на Сърбия Александър Вучич, както и премиерите на Черна гора Душко Маркович, на Албания Еди Рама, на Република Македония Зоран Заев.   Срещата поставя финал на балканската обиколка на председателя на ЕК Жан-Клод Юнкер, която започна в края на миналата седмица.   В делегацията на Европейската комисия са включени заместник-председателят и върховен представител на Съюза по въпросите на външните работи и политика на сигурност Федерика Могерини и еврокомисарят по въпросите на европейската политика за съседство и преговорите за разширяването Йоханес Хан.   От българска страна в разговорите ще участват също вицепремиерът и министър на външните работи Екатерина Захариева и министърът за Българското председателство на Съвета на ЕС 2018 Лиляна Павлова.", "date": "2018.03.01", "title": "Юнкер идва в София! Борисов среща трима премиери и трима президенти"}
{"url": "http://epicenter.bg/article/Mihail-Mikov--Darzhavata-tryabva-da-se-varne-v-energorazpredelitelnite-druzhestva-/148326/2/0", "text": "В скандала с ЧЕЗ не се обсъжда какво се случва с потребителите на ЧЕЗ, обсъжда се Гинка Върбакова. Държавата трябва да се върне в енергоразпределителните дружества. Това заяви в предаването \"Здравей, България\" по Нова телевизия бившият лидер на БСП Михаил Миков. Правителството влезе в ситуация, от която няма полезен ход, изтъкна той. Политиката в България се прави със страхове, е неговото мнение. Миков напомни, че БСП е била против продажбата на основната част от енергоразпределителните дружества по времето на Симеон Сакскобургготски, както и против продажбата на остатъчния дял по времето на Бойко Борисов.   По повод на скандала с продажбата на ЧЕЗ сега, Миков каза, че репутационният проблем съществува и за държавата - как се сключват сделки в България. Затова чешкият премиер казва, че не е пратил никаква информация, защото би било странно тръжните книжа да се разнасят из българския парламент, посочи той.   Може да се намери някой народен представител, който да предложи сега държавата да закупи това, което се продава, смята той. Според Миков БСП трябва да внесе закон за закупуването на ЧЕЗ сега, за да се види кой стои зад обратното придобиване на дружеството. Все ще намерим пет - шест мениджъри, които да го управляват, ако не намерим, ще вземем от Чехия, пошегува се бившият лидер на БСП. Според него в сагата с ЧЕЗ големият проблем е къде е държавата. Той ще продължи да стои, независимо дали г-жа Върбакова ще купи дружеството, изтъкна Миков.   Михаил Миков подчерта, че „целта на частния бизнес е печалба на гърба на потребителите, които стават все по-малко и все по-бедни”. Именно затова държавата трябвало да вземе нещата в свои ръце. Според Миков ще има „сериозен натиск за блокиране на сделката” за продажбата на най-голямото електроразпределително дружество у нас. Социалистът е категоричен, че покупката на ЧЕЗ се финансира от банки, защото цената на дружеството е много висока. „При тази сделка обаче не се обсъждат цената, параметрите или какво очаква потребителите. Коментира се само личността на Гинка Върбакова”, коментира още Миков.     Правителството влезе в ситуация, от която няма полезен ход, е оценката на ситуацията, която направи бившият лидер на БСП.", "date": "2018.03.01", "title": "Михаил Миков: Държавата трябва да се върне в енергоразпределителните дружества!"}
{"url": "http://epicenter.bg/article/Iznenadvashto--Premierat-Boyko-Borisov-shte-se-sreshtne-s-Ginka-Varbakova/148328/2/0", "text": "Премиерът Бойко Борисов ще се срещне с Гинка Върбакова, чиято фирма Инерком купува ЧЕЗ. Това съобщи Нова телевизия.   В ефира на медията депутатът от ГЕРБ Валентин Николов обяви и, че Върбакова ще се яви на съвместното заседание на двете парламентарни комисии - правната и енергийната днес. Тя обаче поискала то да бъде закрито, защото щяла да съобщи поверителна бизнес информация.   Николов, който е зам.-председател на енергийната комисия коментира предстоящото заседание на двете комисии. Най-важното в тази сделка е това, че няма доверие на потребителите към купувача, изтъкна той.", "date": "2018.03.01", "title": "Изненадващо! Премиерът Бойко Борисов ще се срещне с Гинка Върбакова"}
{"url": "http://epicenter.bg/article/Rumyana-Arnaudova--Po-sluchaya-ChEZ-do-momenta-ne-e-postapil-signal/148329/2/0", "text": "Обвиненията, които сме повдигнали, са основани на доказателства. Отлично знаем у кого са отишли парите. Това заяви за „Здравей, България“ по Нова телевизия говорителят на главния прокурор Румяна Арнаудова по повод спецакцията в Перник, при която бяха обвинени двама бивши кметове за сключване на неизгодни сделки.   „Установили сме, че нито е имало криза, нито е имало бедствено положение“, коментира тя. Тези кметове ги грозят и други обвинения.   „Разследването продължава, продължават да се разпитват свидетели. Лицето, което се е облагодетелствало, е собственик на фирмата“, посочи Румяна Арнаудова. Говорителят на главния прокурор коментира и скандалната сделка за ЧЕЗ. „По случая ЧЕЗ до момента не е постъпил какъвто и да е сигнал. Не се сочи престъпление, за което да се самосезира прокуратурата“, посочи тя. „Когато това стане факт ,ще предприемем съответните действия. Няма законен повод за започване на проверка поне на този етап“, допълни Румяна Арнаудова.", "date": "2018.03.01", "title": "Румяна Арнаудова: По случая ЧЕЗ до момента не е постъпил сигнал"}
{"url": "http://epicenter.bg/article/Stud-v-Sofiya--Tazi-nosht-e-izmerena-nay-niskata-temperatura-ot-1963-g-/148330/2/0", "text": "Тази нощ в София е измерена най-ниската температура от 1965 г. Сега термометърът е отчел 16,6 градуса под нулата, а през 1965 г. е било с един градус по-топло. Това е абсолютен температурен рекорд.  Предупредителен жълт код за студено време в цялата страна обяви НИМХ. Навсякъде температурите ще са между -10 градуса и -15, на места и по-ниски. Максималните температури също ще останат отрицателни. От НИМХ напомнят, че при ниски температури са възможни здравни проблеми за чувствителни и болни хора, за по-възрастните, за децата и бездомниците. Привечер от запад ще започнат превалявания от сняг, които с напредването на нощта срещу петък постепенно ще преминават в дъжд. В петък ще вали дъжд, а температурите в части на Тракия и по течението на Дунав ще бъдат все още  отрицателни. Възможно е образуването на опасни поледици и обледенявания, при това в доста големи райони в ниските части на Северна България.  Очаква се поледици да има и в събота и едва в неделя в по-голямата част от страната температурите ще са положителни. В крайните южни части през неделния ден температурата ще се повиши 10 градуса.    ", "date": "2018.03.01", "title": "Студ в София! Тази нощ е измерена най-ниската температура от 1965 г. - 16,6 градуса под нулата"}
{"url": "http://epicenter.bg/article/Tasko-Ermenkov--Premierat-e-vinoven-za-sluchvashtoto-se-s-ChEZ/148331/2/48", "text": "„Притеснява ме не Гинка Върбакова, а че това се случва в България, по време на председателството на ЕС. Че премиер на България, заявява, че друг премиер от ЕС му е дал документи, а на следващият ден другият премиер опровергава нашия. Притеснява ме това, че нашият премиер търси някакви гадове, вместо да си погледне собствените кирливи ризи и да види, че той е виновен за случващото се в ЧЕЗ.”   Това заяви народният представител от „БСП за България” Таско Ерменков за случващото се с ЧЕЗ по БТВ. По думите му дали ще бъде спряна сделката за ЧЕЗ зависи от компетентните органи. Ерменков добави, че случващото се с компанията засяга най-малко 2 милиона българи, както и цените, които те ще плащат за ток.    Защо държавата допуска хора, които въобще нямат понятие от електроснабдяване, да се занимават с дейност, която е изключително сложна.   „Аз съм доктор по технически науки в областта на електрооборудването и електроснабдяването и не бих си и помислил, че мога да купя ЧЕЗ и да го управлявам, камо ли някой, който няма такъв опит, да има смелостта да го направи”, каза Ерменков.   По думите му съвсем ясно е, че Гинка Върбакова няма опит, за да управлява подобна компания. „Самите ЧЕЗ и мениджмънтът им изпитват затруднение в реализирането на своята дейност в България, а сега идва човек, който хабер си няма, който има по-малко от 25 промила от генериращите мощности в страната ни. Защо държавата допуска хора, които въобще нямат понятие от електроснабдяване, да се занимават с дейност, която е изключително сложна?”, попита Таско Ерменков.      Ерменков бе категоричен, че има фаворит за закупуването на дружеството, на пазарен принцип, и това е държавата ни. „Единствено БСП бе против да се приватизира ЧЕЗ през 2004 г. През 2012 г., когато се продаваха остатъчните дялове от ЕРП-тата, ние пак бяхме против това”, подчерта социалистът.", "date": "2018.03.01", "title": "Таско Ерменков: Премиерът е виновен за случващото се с ЧЕЗ"}
{"url": "http://epicenter.bg/article/Kancho-Stoychev--Balgarite-veche-mogat-da-spirat-bezumiya--Dano-vse-po-chesto-/148333/2/0", "text": "„Няма обективни данни, че някой иска да свали правителството. На ситуацията можем да гледаме по два начина: като трагедия или като виц. Предпочитам да я интерпретирам все едно живеем в много голям виц. Първото, което е ясно, е, че или ще има сделка и няма да има правителство. Или ще има правителство, но няма да има сделка. Аз залагам на второто. Правителството ще остане, но сделка няма да има”. Това заяви в „Денят започва” на БНТ социологът Кънчо Стойчев. Той гостува в предаването заедно с проф. Михаил Константинов. Основна тема: сделката за ЧЕЗ.  „Главният въпрос за мене в тази ситуация е как е възможно да стигнем дотам? Кои са тези условия, които правят възможно да попаднем в такава, ще го кажа направо, идиотия!”, коментира Кънчо Стойчев. „Възможно е, когато имаш държава, но нямаш институции, които да работят. Това е оксиморон. Като нямаш институции, нямаш държава. А ако нямаш държава, как упражняваш държавността? С една пределна концентрация на власт и оттам нататък – парализа на институциите”, заяви социологът.  Според проф. Михаил Константинов българският народ показа, че вече не може да бъде мамен. „Първото беше Истанбулската конвенция, която беше изритана много бързо и качествено и в обозримото бъдеще тя няма да мине. Второто е скандалът с ЧЕЗ. Скандалът с ЧЕЗ няма да мине. Въпросът е защо ядохме толкова много жаби покрай тази сделка. Опасявам се, че ако някой е взел комисионни, ще стане малко страшно. Сделката не може да мине, защото ЦЕЗ е стратегическа конструкция, каза проф. Константинов.  Според Кънчо Стойчев проблемът с българските институции е, че те са безпрекословно подчинени и командвани: „В други европейски страни те са подчинени, но степента на автономност е голяма. В президентска република, каквато е САЩ, президентът има право да уволни шефа на ЦРУ или други ключови фигури, но не може да го направи. Няма как да стане.” „Напоследък видяхме серия от нелогични неща. Имам чувството, че присъствам в театър. Аз съм в залата, играе се някаква пиеса на сцената, но тя не се играе за мене, а за някой, когото ние не виждаме. В цялата история има двойно дъно. Съгласен съм с проф. Константинов за това, че общественото мнение започва да бъде санкционираща сила. Българите могат да спират безумия и безобразия. Дано бъде така все по-често”, каза Кънчо Стойчев.  Проф. Михаил Константинов: „В момента в България се случват няколко неща и ако управляващите не го разберат си отиват буквално. Първото – за Конвенцията - май го разбраха, въпреки че и там има шикалкаване. Но пак им го казвам: няма да стане тази година, няма да стане и догодина. И сделката с ЧЕЗ няма да се случи. Трябва да се мисли преди нещо да стане. А не каква я мислехме, каква стана. Каквато я мислехте, такава стана. Писна ми всяка сутрин да включвам интернет и да виждам скандала, който ще ги помете. Стига толкова!” Кънчо Стойчев припомни събитията от началото на годината, които се отразиха върху властта: „Правителството влезе в една турболенция, в спирала от скандали. През януари и февруари имаше и убийства, и политически и икономически скандали, и управленска безпомощност, и нефункциониране на институциите. Това се случи в къс период от време. Обикновено подобни натрупвания водят до промяна. И ние тази промяна в умовете и настроенията на хората ще я видим. Не го казвам с удовлетворение, защото България трябва да ускори своето развитие. А ние не го правим. Бизнес средата е отвратителна. Инвеститорите бягат. Ние не сме на необитаема планета. Ако нещо стане в света, нашият ръст ще изчезне. Въпросът не е дали има или няма ръст, а колко е този ръст и дали решаваме най-важната си задача – да догонваме. Ако погледнем дори Албания и Македония са преди нас. Значи нещо се случва в България. И това не е стабилност, а стагнация.  Да говорим, че нещо хубаво се случва, е престъпление към нацията. Ние не ускоряваме нашето развитие, а можем да го ускорим. Това, което ни пречи, е лошо управление, блокирани институции, нечестно състезание и монополизиране на целия живот, включително политически”.  Проф. Михаил Константинов обаче напомни, че преди 11 години нашият стандарт е 29% от европейския. „Сега е 49%. Това е обективен факт. Постигнали сме го. Сега най-бедният регион – Северозападният, е 1/3 от европейския. Преди беше цяла България. Не се случват нещата достатъчно добре, но нещо се случва.” Кънчо Стойчев: „Нека погледнем темпа на промяна в източните страни и у нас. Те го направиха с темп, при който поколението на прехода е спасено. Нашето си отива неспасяемо.”", "date": "2018.03.01", "title": "Кънчо Стойчев: Българите вече могат да спират безумия. Дано все по-често!"}
{"url": "http://epicenter.bg/article/Zhelyo-Boychev--Borisov-pravi-mezhdunaroden-skandal-sas-sdelkata-s-ChEZ/148334/2/0", "text": "„За пореден път Бойко Борисов се подигра със всички.  Засекретеният документ е една страница без дата, подпис и печат- без гриф. Казахме днес, че ако Борисов е сигурен в думите си, да излезе и предостави документа за разглеждане” путатът от БСП Жельо Бойчев относно темата ЧЕЗ.   „Излиза вчера Бойко Борисов и казва, че Чехия е изпратила документи, които после се оказва, че не са изпращани. Прави се международен скандал. Има банки, които са държавна собственост, затова помолихме да дойде и ръководството на Българската банка за развитие. Трябва да се види дали има участие, защото ако тази банка спомага за сделката, това означава ли, че правителството стои също зад това.  Не мога да приема, че правителството не знае нищо за тази сделка, както и , че г-н Борисов излиза и отправя заплахи без да казва къде е опасността за страната и кого визира. Той или лъже българските граждани, че няма информация, или знае и следователно няма място в управлението. Надявам се да получим отговори, да дойдат представители на банката и да се разбере всичко. Ситуацията с ЧЕЗ беше нагледен пример за това, че правителството се провали в енергийния сектор”, категоричен беше той.   „Документът, който представи Бойко Борисов, беше документът, който е получил. Няма как да бъде представено нещо, което не е пристигнало. Даден е в секретното ръководство, защото е от чужда държава.  Изслушване на премиера в парламента беше отхвърлено, защото има комисии и защото правителството няма правомощия по тази сделка.  От БСП има тежки обвинения, че ГЕРБ купува ЕРП”, каза от своя страна депутатът от ГЕРБ Тома Биков.", "date": "2018.03.01", "title": "Жельо Бойчев: Борисов прави международен скандал със сделката с ЧЕЗ"}
{"url": "http://epicenter.bg/article/Valentin-Nikolov--GERB--Shte-pitam-Ginka-kak-bankite---glasuvaha-takova-visoko-doverie/148337/2/0", "text": "Валентин Николов, депутат от ГЕРБ, коментира предстоящата среща между премиера Бойко Борисов и новия собственик на ЧЕЗ Гинка Върбакова в МС.   \"Най-важното в сделката е това, че няма доверие на потребителите към собственика и трябва да се разбере има ли скрити зависимости и свързани лица. Трябва да се разбере финансирането ще навреди ли на потребителската мрежа\", каза народният представител, цитиран от Нова тв.   \"Подготвил съм си въпроси не само към Гинка Върбанова, но и към службите, и към НАП. Притесненията са две.   Първото е как на купувача, който няма достатъчно капитал да покрие дори 10% от сделката, му е гласувано такова голямо доверие от банките.   Второто притеснение е свързано с опита в управлението на едно такова дружество. Дали някой не стои тайно зад този купувач и защо тайно? Мисля, че от гледна точка на пари те със сигурност са чисти\", заключи Николов.   От думите му стана ясно, че Гинка Върбакова е поискала да се проведе закрито заседание на ресорните комисии в парламента, на което да може да предостави информация, касаеща банкова тайна. Валентин Николов обаче заяви, че той ще настоява поне част от заседанието на комисиите днес да бъде открито, тъй като българските граждани имат право да знаят информацията покрай сделката, която засяга българската енергетика.", "date": "2018.03.01", "title": "Валентин Николов, ГЕРБ: Ще питам Гинка как банките ѝ гласуваха такова високо доверие"}
{"url": "http://epicenter.bg/article/Vlakat-Sofiya---Burgas-prestoya-dva-chasa-v-prespite-bez-tok-i-otoplenie/148338/2/0", "text": "  Нощният влак по линия София - Бургас беше спрян между Черноград и Айтос, съобщи БНР.   Пантографите - средствата за контакт с електрическата мрежа - са повредени и са причинили спирането на влака. Блокираният локомотив е бил електрически и за това от БДЖ са изпратили нов дизелов локомотив, който ще изтегли влака.   Влакът е спрян около 5 часа, съобщи bTV. От тогава не работи и отоплението. Хората стоят на студено. По информация от пътник влака е с 8 вагона, в които имало и доста жени и деца.   Влакът закъснява най-малко 2 часа, но се очаква той да пристигне към 9 часа на гара Бургас.   Забавяне има и в сутрешния бърз влак, който би трябвало да тръгне от Бургас в 6:40 ч. Той все още не може да потегли заради аварията.  ", "date": "2018.03.01", "title": "Влакът София - Бургас престоя два часа в преспите без ток и отопление"}
{"url": "http://epicenter.bg/article/Borisov-i-Edi-Rama-obsadiha-koridor--8-/148366/2/0", "text": "Министър-председателите на България и Албания Бойко Борисов и Еди Рама разговаряха преди срещата на лидерите на Западните Балкани, организирана от българския премиер и председателя на ЕК Жан-Клод Юнкер. Акцентът на срещата беше поставен върху важността на проекта за коридор №8, който да свързва Черно море с Адриатика, съобщиха от правителствената информационна служба.  Двамата изразиха единодушие, че изграждането на железопътната инфраструктура, магистралата между София, Скопие и Тирана и полагането на дигиталната свързаност с изграждането на 5G мрежа и широколентов интернет, трябва да се осъществяват паралелно.  На срещата бяха отбелязани и отличните двустранни отношения и политически диалог между двете държави.  „Развитието на добросъседските отношения и конструктивната роля на Албания в региона, основана на европейските и евроатлантическите ценности, продължават да бъдат от голямо значение“, каза българският премиер и допълни, че вътрешно-политическите процеси в Албания са доказателство за стратегическия европейски избор на страната и нейните граждани.  ", "date": "2018.03.01", "title": "Борисов и Еди Рама обсъдиха коридор №8 "}
{"url": "http://epicenter.bg/article/Borisov-katsna-v-Atina-na-pat-za-Delfi/148387/2/0", "text": "Премиерът Бойко Борисов кацна в Атина на път за Делфи. Министър-председателят ще бъде специален гост на официалното откриване на Делфийския икономически форум днес. Събитието се провежда на 1 и 2 март в Делфи, Гърция.   Това съобщиха от правителствената информационна служба. Фокусът на дискусиите ще бъде поставен върху новите предизвикателства на глобализацията и растежа. Форумът, който се провежда за трета поредна година, събира стотици политици, икономисти и експерти, които обсъждат новите глобални икономически тенденции и политическите възможности за доброто им управление. В церемонията по откриването на Делфийския икономическия форум ще участват също президентът на Гърция Прокопиос Павлопулос и Димитрис Аврамопулос, европейски комисар по въпросите на миграцията, вътрешните работи и гражданството.", "date": "2018.03.01", "title": "Борисов кацна в Атина на път за Делфи"}
{"url": "http://epicenter.bg/article/Prezidentat-raztalkuva-formula-na-Aynshtayn--snimki-/148388/2/0", "text": "Работете с желание, вяра и любов за България. Това е най-голямото удовлетворение. Каквото и да става, най-важно е вашият дух да бъде свързан с България и каквито и успехи да постигате, вие винаги духовно ще се връщате към България. Това заяви президентът Румен Радев на церемонията по връчването на наградите от конкурса \"Твоите 25 причини да избереш България\". Инициативата се провежда под патронажа на българския държавен глава.   Държавният глава заяви, че е приел да бъде патрон на кампанията с удоволствие, защото вярва, че подкрепата за младите хора заслужава адмирации. „Не съм се излъгал като виждам колко млади хора има тук, както и колко много представители на бизнеса и изкуството оказват своята подкрепа. Точно в момент, в който всички сме загрижени как да направим така че младежите да останат в България. Това е една конкретна и ясна стъпка с голям обществен отзвук“, подчерта президентът .   Румен Радев заяви, че е поискал над контура, който е направил на ръката си в рамките на кампанията, да бъде изписана универсалната формула на Айнщайн за масата, скоростта и енергията и обясни, че тази формула обхваща всички присъстващи в залата. „Масата, това сте вие младите хора с вашите биологически дадености и качества“, добави президентът и припомни формулата - E = mc² като разясни, че “c” e константа, която зависи най-вече от обществената система на образованието, на всички обществени слоеве в нашата страна като държава и от личните качества, упоритост, знания и умения, които ще придобият младите хора, за да могат да достигнат тази висока скорост в своя живот.   Малката двойчица отгоре е обществената подкрепа, която вие младите хора получавате от организаторите на това събитие, от българските обществени организации, бизнес, финансови институции, хората на изкуството и културата. Тя е малка, но обществената ангажираност и подкрепата за вас, заедно с качествата, уменията, знанията и усилията ви могат да доведат до тази огромна потенциална енергия, която всеки носи. Така държавният глава обясни своето сравнение и призова младите хора в залата тази енергия да бъде отдадена на бъдещето на Българ", "date": "2018.03.01", "title": "Президентът разтълкува формула на Айнщайн (снимки)"}
{"url": "http://epicenter.bg/article/Shefkata-na-komunikatsiite-na-Beliya-dom-podade-ostavka/148336/7/0", "text": "  Близката сътрудничка на американския президент Доналд Тръмп, директорката на комуникациите на Белия дом Хоуп Хикс, подаде оставка вчера, предадоха световните агенции, цитирани от БТА и    Говорителката на Белия дом Сара Сандърс заяви, че не е ясно кога точно Хикс ще предаде функциите си. Сандърс уточни, че оставката не е свързана с показанията на Хикс пред членове на комисията по разузнаване към Камарата на представителите на Конгреса при разследване за Русия и изборите в САЩ през 2016 година.   Хикс беше и говорителка на Тръмп по време на предизборната кампания през 2016 година. Във вторник тя отговори на въпроси за кампанията и за преходния период до встъпването на Тръмп в длъжност през януари 2017 г., но отказа да обсъжда ролята си в управлението, включително участието си в подготвянето на изявление през юли 2017 г., погрешно интерпретирало среща в \"Тръмп тауър\" през юли 2016 г., включвала най-големия президентски син Доналд Тръмп младши, други сътрудници на президента и руската служителка Наталия Веселницкая.   В. \"Ню Йорк таймс\" съобщи, че Хикс е заявила пред колеги, че е постигнала това, което е смятала за възможно на поста си.   \"Хоуп е фантастична и свърши прекрасна работа\", заяви Тръмп, коментирайки решението й, добавяйки, че тя ще му липсва. \"Убеден съм, че в бъдеще отново ще работим заедно\", каза той. Хикс заяви, че няма думи, с които да изрази благодарността си към президента, без да коментира причините за оттеглянето си.          ", "date": "2018.03.01", "title": "Шефката на комуникациите на Белия дом подаде оставка"}
{"url": "http://epicenter.bg/article/Ruskiyat-patriarh-Kiril--Podkrepyame-BPTs-sreshtu-Istanbulskata-konventsiya-/148346/7/0", "text": "Руският патриарх Кирил заяви преди визитата си у нас в интервю пред български медии, че се отнася с голямо разбиране и симпатия към позицията на Българската православна църква спрямо Инстанбулската конвенция. Той изрази задоволство от факта, че Русия не е подписала и ратифицирала документа, предаде БНР.   „Този документ декларира, че намесата в семейството от страна на съответните организации е панацея срещу семейното насилие и насилието над жените. Категорично сме против това“, заяви патриархът на Москва и Цяла Русия. Според него Истанбулската конвенция предвижда съответното отношение към еднополовите съюзи, а православната църква категорично не приема тези съюзи по вероучителни богословски съображения.  Руският патриарх пристига утре за участие в честванията по случай 140-ата годишнина от Освобождението на България от османска власт. Преди визитата той се срещна в резиденцията си в московския Даниловски манастир с журналисти от БНР, БНТ и в. „Труд“.   Патриархът Кирил вижда ролята на църквата в освобождаването на човека от робството на насажданите от масовата култура нови идоли. Според него политическата свобода не е достатъчна, защото не гарантира истинската свобода на духа: „Човек може да бъде политически свободен и същевременно в плен на модата, на лъжливи ценности, на някакви идеали, агресивно насаждани от медиите и от масовата култура“.  Според него християнството дава възможност на човека да оценява случващото се около него: „Не просто да върви в руслото или, както се казва на английски, в мейнстрийма, в една или друга политическа или информационна мода, а да остане свободен и да оценява случващото се, изхождайки от християнските си убеждения. Ако църквата се справи с тази задача, много ще помогне на съвременния човек да остане свободен. А това означава да запазим надеждата за пълноценен живот, защото материално богатият и духовно несвободен човек не може да бъде щастлив\".    Патриархът призна, че повечето млади хора в Русия не ходят на църква, но подчерта, че именно работата с младите е основен приоритет за Руската православна църква: „Настояваме във всички енории или в онези, където все пак има материални възможности, освен свещеници, дякони и други църковни служители, да има и хора, отговорни за работата с младежите, за социалната и за мисионерската работа“.  Патриарх Кирил смята, че богословските отношения с другите християнски църкви са в период на застой и не вижда перспектива за напредък в скоро време. По думите му вината за това не е на православните: „Постоянно казваме на нашите протестантски братя, че трябва да има повече свобода и сила на духа, за да казваме „не“ на силните на деня. Православните са се научили да казват „не“, защото сме имали много трудна история, включително на отношенията с властта. За съжаление в протестантския свят наблюдаваме капитулация на основните християнски идеи пред либералните философски подходи към личността на човека“.  Според него въпреки непреодолимите засега богословски различия обаче, остават сфери на добро сътрудничество на православните с католиците и протестантите. „В момента се създава диалог между православната, католическата църква и протестантските църкви с цел оказването на хуманитарна помощ в Сирия“. Патриархът вижда друго поле за диалог в културата: „Религиите винаги са играли важна роля в културата. В наши дни културният диалог чрез църквата може да помогне за постигането на по-голямо разбирателство между хората“.    Главата на Руската православна църква разказа за гонения на православните християни в Украйна, където по думите му в последно време там чрез насилие са овладени 50 храма. А местните власти и националистическите сили наричат каноничната Украинска православна църква „църква – окупатор“.  „Ситуацията е чудовищна. За съжаление не съм чувал критики към Украйна за нарушаване на човешките права и религиозните свободи. Не просто нарушаване на човешките права, а чудовищно нарушаване чрез употреба на насилие“, каза патриарх Кирил.  Според него обаче Украинската православна църква е единствената потенциална миротворческа сила в разделената страна, защото паството ѝ е и на изток, и на запад, и в центъра.    Патрирах Кирил е категоричен, че в съвременна Русия църквата е отделена от държавата, която по никакъв начин не се меси в църковните дела. А църквата на свой ред не се меси в държавните работи. Не така обаче било в миналото: „Църквата е била лишена от възможността да отправя към обществото послания, които се отнасят не само до личния морал, но и до обществените и политическите въпроси. Защото от името на църквата е говорел императорът, а църквата е мълчала“.  Според него много от проблемите, възникнали през XVIII, особено през XIX и началото на XX век и довели до революционните събития, са се появили именно благодарение на този вакуум.  „Църквата не е можела пряко да общува с хората. Обществото не е чувало гласа й по най-важните злободневни въпроси. Това е резултат от цезаропапизма. След това е настъпило тежкото време на гоненията. За никакъв цезаропапизъм не е ставало дума. Ставало е дума за оцеляване. Знаете, че стотици хиляди мъченици са загинали на територията на бившия Съветски съюз, запазвайки верността си към църквата и православната вяра.  ", "date": "2018.03.01", "title": "Руският патриарх Кирил: Подкрепяме БПЦ срещу Истанбулската конвенция "}
{"url": "http://epicenter.bg/article/Putin-v-programna-rech--Amerikanskata-PRO-e-bezsilna-pred-nashi-raketi-/148367/7/0", "text": "Москва има потенциал.   В това бе категоричен президентът на Русия президент Владимир Путин в  програмна реч пред депутатите от двете камари на парламента. Изявата на държавния глава от първия ред проследяваха и водачите на традиционните вероизповедания в Русия. Традиционното обръщение на държавния глава пред парламентаристите тази година, изборна за Русия, бе в сградата на Съвета на федерацията, в московския Манеж. Сградата е от 1817 г. и първоначално е била казарма, напомнят световните агенции.   \"Ние трябва да осигурим по-добър живот на всеки един човек. Ние трябва да преобразим нашите села и градове. Това, разбира се, изисква средства и федералният бюджет ще подкрепи иновативните проекти на местните власти\", каза още руският президент. \"Нашата цел е ръстът на брутния вътрешен продукт да достигне 7% годишно, а средната продължителност на живота на руските граждани да задмине 80 години към края на идното десетилетие\", посочи още още стопанинът на Кремъл пред законодателите. Държаният глава призова депутатите и правителството да подготвят проекти за развитие на автомобилната и железопътната инфраструктура.   \"Ние започнахме да проучваме Арктика. Нашите ледоразбивачи стават все по-качествени и нашият флот в Северния ледовит океан е най-добрият в света\", продължи Владимир Путин.   В изказването си държавният глава се спря и на здравеопазването. \"Предлагам да се създаде национална програма за превенция на онкологични заболявания. Не можем за говорим за здрава нация, когото хиляди хора дишат мръсен въздух. Ние трябва да пазим нашата природа\", каза още Путин. \"Децата ни искат силна и развита Русия. Световни експерти признават, че нашата система за начално образование е сред най-добрите в света. Училището трябва да подготвя си възпитаниците към предизвикателствата. Знанията и уменията са ключов фактор децата ни строят и пазят силна Русия\", посочи още Путин и предложи пакет за развитие на технически ВУЗ-ове. \"Ние трябва да пазим нашите таланти и да привличаме чужди. Ето защо аз предлагам да се разработи по-лесна процедура за придобиване на руско гражданство\", каза лидерът.   \"Ние трябва да станем страна на неограничените възможности\", призова още Путин. \"Американската система за противоракетна отбрана (ПРО) е безсилна пред нашите ракети\", заяви Путин по отношение на разполагането на системите за прехващане в Европа, Япония и Южна Корея. \"Нашите специалисти разработиха такава технология. Такива оръжия все още няма нито една армия в света. Е, може би ще има някой ден. Но дотогава нашите момчета още по-съвършени ракети\", каза върховният главнокомандващ на руските въоръжени сили.   \"Ние призовавахме за диалог САЩ и НАТО, но никой не ни чу. Чуйте ни сега\", каза още той и показа новите оръжия, наречени \"Авангард\". \"Ние притежаваме и хиперзвуково оръжие. Но никога няма да употребим сила първи. Ако обаче някой удари с ядрено нас или наш съюзник ние ще отговорим на мига със същото и последиците ще са трагични\", посочи още върховният главнокомандващ на руските въоръжени сили.  ", "date": "2018.03.01", "title": "Путин в програмна реч: Американската ПРО е безсилна пред нашите ракети! Имаме и хиперзвуково оръжие"}
{"url": "http://epicenter.bg/article/Izvarshena-e-kiberataka-sreshtu-pravitelstvenata-informatsionna-mrezha-na-Germaniya-/148384/7/0", "text": "Извършена е кибератака срещу правителствената информационна мрежа на Германия, която все още не е приключила, предава AFP, цитирана от \"Фокус\".  „Това е истинска кибератака на част от правителствената система. Процесът не е прекъснат, това е продължаваща атака\", подчерта председателят на Комисията по разузнавателни въпроси Армин Шустер.  Той добави, че няма да бъдат дадени повече подробности, за да се избегне предаването на критичната информация на извършителя на престъплението.  ", "date": "2018.03.01", "title": "Извършена е кибератака срещу правителствената информационна мрежа на Германия "}
{"url": "http://epicenter.bg/article/Vizhte-shestte-super-orazhiya-ot-badeshteto--koito-razkri-Putin---VIDEO--/148403/7/97", "text": "Русия показа шест мощни оръжия от бъдещето и разсекрети най-новите си разработки в областта на отбраната. Презентацията бе направена лично от руския президент Владимир Путин по време на неговото обръщение към двете камари на руския парламент  Ето кои са най-новите постижения във военно промишления комплекс на Русия, представени днес в публикации на световните агенции:    Малогабаритна свръхмощна ядрена енергоустановка, която може да бъде вкарана в крилата ракета и има практически неограничена далечина на полета, а също неуязвимост за системите на ПРО. И тъй като ракетата няма ограничения за далекобойността, тя може да маневрира колкото е необходимо. По думите на Путин системите на ПРО за засичане на междуконтитенталните балистични ракети на Русия ще станат безполезни и безсмислени. Ракетите могат да преодолеят пространството както през Северния, така и през Южния полюс. Неуязвими, незабелязани и недостъпни - така ги характеризира Путин.    Комплексът ще замени съветските комплекси Р-36М2 \"Воевода\". \"Сармат\" ще бъде снабден с широк спектър ядрени боеприпаси с голяма мощност, включително и свръхзвукови и с най-съвременните за преодоляване на ПВО.    Безпилотен подводен апарат, който превишава скоростта на най-съвременните торпеда и всички видове, дори и най-бързите кораби. \"Новите подводни апарати ще може да бъдат снабдени с обикновено и с ядрено оръжие. Това ще позволи да бъде поразяван голям спектър от цели\", твърди Путин.    От 1 декември 2017 година на летищата на Южния военен окръг е включен експериментално комплекс \"Кинжал\". Уникалните технически характеристики позволяват на самолетоносителя да достави ракетата до точката на изхвърляне за няколко минути. Тази система няма аналог в света, уверяват разработчиците й.    В хода на посланието на Путин към Федералното събрание бяха демонстрирани и кадри от изпитанието на още един вид стратегическо оръжие на Русия. Руските инженери са създали комплекс \"Авангард\". Той е способен да се движи в плътните слоеве на атмосферата със свръхзвукова скорост с над 20 МАХ. При движението към целта се осъществява дълбоко маневриране. Като метеорит, ракетата осъществява полети в плътните слоеве на атмосферата. Предприятията на военната промишленост на Русия вече са пристъпили към серийното производство на тази система.    Русия вече е постигнала резултати в създаването на лазерно оръжие и то не само на теория или проекти и вече върви производството им. \"От миналата година във войската вече постъпват бойни лазерни комплекси. Не искам да разкривам детайли, просто не му е дошло времето, но специалистите ще разберат, че наличието на такива бойни комплекси разширява възможностите на Русия в сферата на безопасност\", заяви Путин.  ", "date": "2018.03.01", "title": "Вижте шестте супер оръжия от бъдещето, които разкри Путин! (ВИДЕО) "}
{"url": "http://epicenter.bg/article/Donald-Tramp-poiska-speshni-merki-za-kontrol-nad-orazhiyata-/148404/7/0", "text": "Доналд Тръмп поиска спешни мерки за контрол над оръжията. Според президента Конгресът трябва да сложи край на масовите стрелби като тази във Флорида, при която загинаха 17 души, съобщава бТВ.  Основното му предложение – част от учителите да бъдат въоръжени със скрити оръжия – беше подкрепено от Националната асоциация на притежателите на огнестрелно оръжие.  Тръмп иска още възрастта за законно закупуване на оръжие да се повиши от 18 на 21 години.  ", "date": "2018.03.01", "title": "Доналд Тръмп поиска спешни мерки за контрол над оръжията "}
{"url": "http://epicenter.bg/article/SASht-postaviha-pod-samnenie-tvardeniyata-na-Vladimir-Putin-za-novite-orazhiya-na-Rusiya-/148407/7/0", "text": "Американски служител, запознат с последната оценка на руската военна мощ, изрази съмнение пред телевизионния канал CNN, че оръжията, които държавният глава на Руската федерация Владимир Путин описа в годишната си реч пред Федералното събрание, имат възможността да преодолеят противоракетните щитове на НАТО, като същевременно увери, че при евентуална руска атака САЩ ще отговорят с „огромна мощ“.  Съгласно думите на източника, САЩ са наблюдавали малък брой руски тестове на ядрените им ракети, които са завършили катастрофално.  Докато Путин твърди, че новото му оръжие ще бъде в състояние да избегне американската противоракетна отбрана, американските представители отдавна уверяват, че системата на САЩ е проектирана да реагира на изстрелване на ракети от страна на държави като Северна Корея или Иран. Американската ядрена политика има за цел да възпира Русия чрез модернизирането на американския арсенал.  Източникът на CNN заяви, че САЩ вярват, че изявленията на Путин са направени до голяма степен за вътрешнополитическа употреба с оглед предстоящите на 18 март тази година президентски избори в страната.  В речта си пред двете камари на руския парламент президентът подчерта, че новият арсенал на Москва е разработен в отговор на ходовете на Вашингтон, припомня американската телевизия.  По-рано пък руският министър на отбраната Сергей Шойгу заяви, че елементите на противоракетната система на НАТО, които са разположени на територията на Полша, Румъния и Аляска, са като \"чадър с дупки\". Шойгу подчерта, че страните от НАТО са се опитали да въвлекат Русия в нова надпревара във въоръжаването, но новите оръжия ще помогнат за избягването на подобен сценарий.   ", "date": "2018.03.01", "title": "САЩ поставиха под съмнение твърденията на Владимир Путин за новите оръжия на Русия "}
{"url": "http://epicenter.bg/article/Mayka-udari-uchitelkata-na-dashterya-si-s-metla-v-Merichleri-/148353/3/0", "text": "Полицията арестува 44-годишна жена, която нападна учителката на дъщеря си, съобщиха от МВР. Случаят е от Меричлери, Хасковско, а жената е задържана с полицейска мярка за 24 часа, предава Нова тв.  Спорът между нея и учителката възникнал, след като в сряда 14-годишната й дъщеря била изгонена от клас. Поводът за наказанието били написани на дъската нецензурни думи по време на час.  По първоначални данни същия ден по обяд майката нахлула в училището и ударила преподавателката с дървена дръжка на метла.  След подадения сигнал в полицията и изясняване на обстоятелствата около инцидента, на майката е съставен акт за хулиганство, а работата по документирането на случая продължава.  ", "date": "2018.03.01", "title": "Майка удари учителката на дъщеря си с метла в Меричлери "}
{"url": "http://epicenter.bg/article/Zavarna-li-se-bandata-na-kirkite-v-Burgas--Otmastiha-zhestoko-na-burgazliya-v-zh-k-quot-Meden-rudnik-quot--/148355/3/0", "text": "Завърна ли се Бандата на кирките в Бургас или се появиха имитатори на зловещото отмъщение? В днешната хроника на ОД на МВР в Бургас се съобщава, че 25-годишен бургазлия, е открил автомобила си - \"Фолксваген Пасат\" с две забити кирки на предния капак, предава Флагман.бг.  Колата е била паркирана пред бл. 55 в бургаския ж.к.\"Меден рудник\" и най-вероятно кирките са забити в късните часове на вторник срещу сряда вечерта. Едва вчера по обяд обаче пострадалият е подал сигнал.  На този етап няма информация допълнителна информация, но сигналите са притеснителни. Според наши източници от ъндърграунда едва ли става въпрос за завръщане на \"Бандата на кирките\", а по-скоро за имитатори, които всяват ужас сред бургазлии.    ", "date": "2018.03.01", "title": "Завърна ли се бандата на кирките в Бургас? Отмъстиха жестоко на бургазлия в ж.к.\"Меден рудник\" "}
{"url": "http://epicenter.bg/article/-Di-Velt--Italianskata-mafiya-e-kato-u-doma-si-v-Balgariya/148398/3/0", "text": "Италианската мафия е като у дома си в страните от Източна Европа. Ндрангета е стъпила в този регион от 20 години. Това пише в \"Ди Велт\" експерт, който от години се бори от години с престъпни организации и структури. Същото се потвърждава и от прокурор Никола Гратери, специализиран за борба с мафиотски структури. \"Италианската мафия е в състояние да повлияе на изборните резултати в Източна Европа, а и не само там. Членове на Ндрангета са успели да повлияят и на парламентарните избори в Германия\", казва прокурорът.   Според Франческо Форджоне, бивш шеф на парламентарната комисия за противодействие на мафията в парламента в Рим, италианските мафиоти се чувстват \"особено добре\" в България и Румъния. \"В двете държави те перат пари, инвестират и извършват незаконна търговия. Например огромни средства от търговия с наркотици и оръжие се влагат в недвижими имоти в България и Румъния или в акции на предприятия\", смята Форджоне.   Бизнесът си в Източна Европа италианските мафиоти ръководят от Германия. Оттук се управляват и вносът на наркотици в Европа през пристанищата на Ротердам и Антверпен. Форджоне припомня и думите на един от босовете на Ндрангета, който през есента на 1989 година казал на своите подчинени по телефона-вървете в Берлин и купувайте всичко, което се продава на Изток.   Според него, държавите в Източна Европа са много удобни на мафията заради много по-слабите им правосъдни и разследващи структури, както и заради местното законодателство, което позволява много повече свобода на организираната престъпност.", "date": "2018.03.01", "title": "”Ди Велт”: Италианската мафия е като у дома си в България"}
{"url": "http://epicenter.bg/article/Tsvetanov-kam-BSP--Dali-ne-obsluzhvate-nyakoy-ot-kandidatite-za-ChEZ-/148395/2/0", "text": "Дали днес опозицията не обслужва някой от кандидатите, които тогава са участвали в това съревнование за ЧЕЗ. Това каза председателят на парламентарната група на ГЕРБ Цветан Цветанов на съвместното заседание на комисиите по енергетика и контрол над службите.   „Това, което чухме от политиците е както винаги да изместим темата - една чисто търговска сделка я превърнахме в политически проблем“, коментира той. „Никой днес не си даде отговор защо водим този дебат. Нямаше да го водим, ако 2002-2004 година, когато са се водили разговори и са се взимали решения, в които БСП са участвали и не са се противопоставили“, коментира Цветан Цветанов.   „През 2004 година при извършването на приватизацията се приватизираха 67%. При оставането на тези 33% някой може ли да каже каква е защитата на държавата- умишлено бездействие или умисъл да загубим националния си интерес“, попита шефът на депутатите на ГЕРБ. „Колеги от БСП - защо не защитихте интереса, когато имахте възможност. Искате да превърнете една сделка, която се случва в Чехия, в политически проблем“, изтъкна Цветан Цветанов.   Веднага след изказването, думата взе председателят на БСП Корнелия Нинова. „Искаме поименно да кажете кого защитава БСП“, заяви разгневена тя. „ Тези обвинения, които ръсите постоянно, отново ще ви заведат в Страсбург“, заяви тя. „Искаме да кажете кои са гадовете, които искат да свалят правителството“, изтъкна лидерът на БСП. „Когато се произнасят присъди в парламента, няма да останем повече в залата, да носим отговорност за грешките ви, няма да търпим“, посочи Корнелия Нинова.", "date": "2018.03.01", "title": "Цветанов към БСП: Дали не обслужвате някой от кандидатите за ЧЕЗ?"}
{"url": "http://epicenter.bg/article/Razuznavach--1--Namereniyata-za-prodazhba-na-ChEZ-datirat-ot-may-2010-godina/148396/2/0", "text": "Намеренията за продажба на ЧЕЗ датират от май 2010 година. Това каза председателят на Държавна агенция „Разузнаване“ Драгомир Димитров на съвместното заседание на комисиите по енергетика и контрол над службите, предаде репортер на Агенция „Фокус“.   “В България от ЧЕЗ са били притеснени от намерението на българските власти за преразглеждане на отношенията със всички ЕРП-та“, обясни той. „През 2010 година са водени преговори с няколко компании, най-сериозни са били преговорите с Енерго ПРО, но фирмата не е проявила интерес“, коментира Драгомир Димитров. „От първото полугодие на 2012 година интерес за придобиване на ЧЕЗ е имало от руски холдинг и американска компания. Най-напреднали са били разговорите с руски холдинг, който се е отказал по икономически причини“, обясни председателят на ДАР. „Първоначално обявената цена на ЧЕЗ е била 240 млн. евро. Според оценки на специалисти, по наши данни, чехите са имали готовност за отстъпка в цената до ниво 200 млн. евро или отсрочка за плащането на сумите от 2-3 години“, уточни Драгомир Димитров. „Според поръчано проучване от страна на един от участниците в търга активите на ЧЕЗ в България се оценяват на около 225 млн. лева. Може да се направи извод, че обявената цена е силно завишена“, каза още той.", "date": "2018.03.01", "title": "Разузнавач №1: Намеренията за продажба на ЧЕЗ датират от май 2010 година"}
{"url": "http://epicenter.bg/article/Temenuzhka-Petkova--Balgarskoto-pravitelstvo-nyama-nishto-obshto-sas-sdelkata-za-ChEZ--/148397/2/0", "text": "Никой от правителството не знаеше какъв ще бъде изходът от сделката. Разполагахме с публичната информация от медиите. Правителството няма нищо общо със сделката, каза министърът на енергетиката в оставка Теменужка Петкова на съвместното заседание на комисиите по енергетика и контрол над службите, предаде репортер на Агенция „Фокус“.  Тя отговори на въпрос на червения депутат Жельо Бойчев каква е намесата на българския кабинет и какво знае по сделката.   \"Напрежението ескалира заради оставката на министър Теменужка Петкова, ние не сме я искали\", каза зам.-председателят на ПГ на БСП Жельо Бойчев. „Няма да приема, че моята страна може да има правителство и институции, които не знаят за такъв тип сделки, като сделката за ЧЕЗ. Това е крайно несериозно“, заяви той. „Като нямате никакво отношение към сделката, защо подадохте оставка тогава“, попита той Теменужка Петкова.  „В информацията от институциите не става ясно какво ще реши чешката държава за продажбата на своя актив“, посочи тя. „Ние не продаваме нищо, чешката държава продава“, коментира Теменужка Петкова. „Правителството няма никаква опция за участие в тази сделка и това се доказа по безспорен начин“, изтъкна министърът.  „През 2004 година ПП ГЕРБ не е съществувала, моля да не ни карате да се чувстваме виновни и да даваме отговори за приватизацията, които вие знаете“, се обърна Теменужка Петкова към БСП. Според нея сделката за ЧЕЗ е станала причина за невероятно напрежение, което е силно преувеличено.  „За да може да се потуши напрежението, един отговорен държавник, какъвто е Бойко Борисов нямаше друг полезен ход, освен да се опита да проведе разговори за възможността българската държава да има контролно участие по отношение на активите на ЧЕЗ“, каза още министърът.  За всички стана ясно каква е причината да депозирам оставката си. Това каза министърът на енергетиката Теменужка Петкова на съвместното заседание на комисиите по енергетика и контрол над службите, предаде репортер на Агенция „Фокус“. „Въпрос на решение на премиера Бойко Борисов и на коалиционните партньори е какво ще се случи оттук нататък“, заяви тя. „Почтен човек съм, през целия си живот съм работила в интереса на държавата“, изтъкна Теменужка Петкова. „След като стана ясно коя е компанията мое задължение беше да кажа, че познавам тези хора“, коментира министърът. „Тези отношения трябва да бъдат изчистени, това е пътят“, каза още тя.   ", "date": "2018.03.01", "title": "Теменужка Петкова: Българското правителство няма нищо общо със сделката за ЧЕЗ! "}
{"url": "http://epicenter.bg/article/Ginka-Varbakova--Ne-mi-e-izvestno-saprugat-mi-da-pozvava-g-n-Boyko-Borisov-/148399/2/0", "text": "Не ни е известно съпругът ми да познава г-н Бойко Борисов. Това заяви собственичката на \"Инерком\" Гинка Върбакова на съвместното заседание на комисиите по енергетика и контрол над службите в Народното събрание.  Върбакова бе попитата от червената депутатка Елена Йончева дали тя или съпругът й познават Бойко Борисов.  „На мен не ми е известно съпругът ми да познава Г-н Бойко Борисов – премиерът на Република България“, заяви Върбакова и допълни, цитирана от БЛИЦ: „Не знам и да се срещал с него“. По-рано днес след среща с премиера тя заяви, че днес се е запознала с него.  Социалистът Жельо Бойчев пък я попита защо не е известна за българското общество, след като разполага с такива финанси и е толкова успяла бизнес дама.  „Аз не съм искала и не искам да познавам политици. Затова не ме познавате и никой не е знаел за мен до този момент“, отговори Гинка Върбакова.  Водят се преговори с международните банки за предоставяне на банковото финансиране, общата сума е резултатът от тези преговори. Това каза Веселин Захариев, финансов консултант по сделката за ЧЕЗ, цитиран от Агенция „Фокус“.  „Част от финансирането се предоставя от собственика като собствен капитал, а другата част от банки. Това е стандартният начин. Сделката е по английското право, спазваме някои регламентации, свързани с това“, обясни той. „Обезпечение по сделката няма да бъдат активи на нито едно от придобиваните дружества, защото това не е разрешено от българското законодателство“, уточни Веселин Захариев.  „Смятаме да използваме собствен капитал, генериран през годините, а ако се наложи да поискаме и заем. Този заем няма да бъде обвързан по какъвто и да е начин с придобиваните дружества“, посочи финансовият консултант. „Нито една банка, независимо българска или международна, няма да финансира сделка, за която не се чувства комфортно“, коментира той.  „Това е класическа структура за подобна сделка. Ако разгледате сделките от последните 10 години, почти всички са финансирани по този начин“, каза още Веселин Захариев.", "date": "2018.03.01", "title": "Гинка Върбакова: Не ми е известно съпругът ми да позвава г-н Бойко Борисов "}
{"url": "http://epicenter.bg/article/Slavi-Trifonov--V-Balgariya-vsichko-mozhe--Dokoga--Dokato-tarpim/148400/2/0", "text": "Шоуменът Слави Трифинов коментира във „Фейсбук“ скандалната сделка на Гинка Върбакова от Пазарджик за ЧЕЗ. Позицията му идва часове след изслушването на бизнес дамата от народните представители, когато тя открито нападна БСП и Корнелия Нинова.     „От лидера на една политическа сила беше зададен въпросът как може Гинка от Пазарджик на 43 години да си купи ЧЕЗ. А как може млада дама от село Крушовица на 28 години да си купи „Техноимпекс“?\" - това попита днес в Народното събрание Гинка Върбакова, която иска да купи ЧЕЗ.   Всъщност и двата въпроса са резонни - и на лидера на политическата сила, и на Гинка Върбакова. И като е започнала тая игра, защо пък ние да не зададем още няколко резонни въпроса: Как може току-що завършил студент от Белене на 26 години да си купи „Кремиковци“?   Как може третокурсник по право от Пазарджик на 21 години да оглави пристанище „Варна?“   Как може трима младежи от Стара Загора – на 20, 21 и 24 години да си купят Дипломатическия клуб в Бояна?   Как може младеж от Разград на 28 години да си купи „Каолин“?   Как може младеж с рода от Сирищник на 27 години да си купи петзвезден СПА хотел?   Как може бедняк от преградията на Никозия на 42 години да си купи ски съоръженията в Банско и на Витоша? Да, в България всичко това може! Докога? Докато търпим!", "date": "2018.03.01", "title": "Слави Трифонов: В България всичко може! Докога? Докато търпим"}
{"url": "http://epicenter.bg/article/S-edin-glas-razlika-deputati-ot-GERB-othvarliha-referendum-za-Istanbulskata-konventsiya-/148401/2/0", "text": "Само с един глас ГЕРБ успя да надделее над БСП и така управляващата партия отхвърли предложението за референдум за Истанбулската конвенция. Днес парламентарната Комисия по взаимодействие с неправителствените организации и жалбите на гражданите обсъди казуса. Идеята за народно допитване е отхвърлена след 6 гласа „за” срещу 7 „против”, съобщи Ася Пеева – член на комисията, цитирана от „Флагман”.  Всички гласове „за” референдума са дошли от БСП, чиято е инициативата. Седемте гласа „против” пък са били на ГЕРБ. От останалите парламентарни формации – „Обединени патриоти”, ДПС и „Воля”, не са участвали, тъй като техни представители на заседанието е нямало.  Дебат на практика не се е състоял. От БСП представили становище в полза на референдума. Милена Дамянова от ГЕРБ обявила мотивите „против”. Повече обаче никой не се изказал и последвало гласуването.  От ГЕРБ смятат, че такъв референдум би бил незаконен. Освен това в момента казусът бил в Конституционния съд и се чакало решение оттам.  „Ние иначе не сме против дебата по Истанбулската конвенция, хубаво е да има разяснения по нея. Да се дискутира в обществото, но трябва да се върне от Конституционния съд, за да се продължи дебатът по конвенцията. Още повече че въпросът е некоректно зададен”, коментира Ася Пеева, която е бургаски депутат от ГЕРБ.  Тя припомня, че истинското име на документа не е „Истанбулска конвенция”, а „Законопроект за ратифициране на Конвенцията на Съвета на Европа за превенция и борба с насилието над жени и домашното насилие”.  Въпросът за референдум, който предлагат от БСП, е: „Против ли сте Народното събрание на Република България да ратифицира така наречената Истанбулска конвенция от 11.05.2011 г.?”  ", "date": "2018.03.01", "title": "С един глас разлика депутати от ГЕРБ отхвърлиха референдум за Истанбулската конвенция "}
{"url": "http://epicenter.bg/article/Desislava-Radeva-posreshtna-Baba-Marta-sas-saprugite-na-chuzhdestranni-poslanitsi-u-nas--Snimki-/148402/2/0", "text": "Съпругата на президента Румен Радев честити Баба Марта на приятелите си в социалната мрежа. Десислава сподели публикация на благотворителната си кампания \"Живата вода на България\". Инициативата е с фолклорна тематика и е сред приоритетите на първата ни дама.   : Честита Баба Марта и от мен! бели и червени, здрави и засмени!\"   Б \r\n \r\n \r\n \r\n \r\n \r\n", "date": "2018.03.01", "title": "Десислава Радева посрещна Баба Марта със съпругите на чуждестранни посланици у нас (Снимки)"}
{"url": "http://epicenter.bg/article/Rumen-Radev--Badeshteto-ni-zavisi-ot-tova-kakvo--kolko-i-s-kakvo-kachestvo-proizvezhdame-v-Balgariya/148405/2/0", "text": "От това какво, колко и с какво качество произвеждаме в България зависи и нашето бъдеще“. Това заяви президентът Румен Радев на церемонията по връчването на годишните награди „Златна мартеница“ за принос към българския бизнес.   Държавният глава подчерта, че малките предприятия у нас са такива само по име и като обем на продукция, но всъщност са много големи със своя кураж, идеи и упоритост да произвеждат и да се утвърждаване както в страната, така и в чужбина.   Организатор на събитието е сдружението „Произведено в България – Съюз на малкия и среден бизнес\". Отличията за българските производители бяха връчени за 24-та поредна година. Държавният глава заяви, че България е длъжник на родните производители, но изрази своята увереност, че процесите на намаляване на административната тежест, на възстановяване на доверието в институциите и на повишаване на предвидимостта в бизнес средата са необратими и ще подпомагат производителите, които са инициативни и имат амбицията да продължават напред.   По време на церемонията президентът Румен Радев връчи наградата „Златна мартеница“ на победителя в конкурса – компания-производител на захарни изделия, а вицепрезидентът Илияна Йотова удостои с почетна грамота медия, подкрепяща и популяризираща български производители. На събитието присъстваха представители на българските делови и бизнес среди, народни представители, общественици.", "date": "2018.03.01", "title": "Румен Радев: Бъдещето ни зависи от това какво, колко и с какво качество произвеждаме в България"}
{"url": "http://epicenter.bg/article/Zhalt-kod-za-snyag-i-poleditsi-e-v-sila-za-23-oblasti-na-stranata-za-2-mart-/148408/2/0", "text": "Жълт код за сняг и поледици е в сила за 23 области на страната за 2 март. Това сочи справка на сайта на Националния институт по метеорология и хидрология (НИМХ). Предупреждението е в сила за областите: София, Видин, Монтана, Враца, Плевен, Ловеч, Перник, Кюстендил, Пазарджик, Пловдив, Стара Загора, Габрово, Велико Търново, Сливен, Търговище, Русе, Разград, Шумен, Силистра, Варна и Добрич.  В тези райони се очакват валежи от сняг, които през деня, с повишението на температурите, на места ще преминават в дъжд и ще има условия за образуване на поледици.  През нощта облачността ще се увеличи над цялата страна и на места, главно в Западна и Северна България, ще превалява слаб сняг. Минимални температури минус 9° и минус 4°, в югозападните райони и по морския бряг малко по високи.  Утре ще бъде облачно, а повишението на температурите ще продължи и преваляванията от сняг в Западна и Северна България ще преминат в дъжд. В останалата част от страната също ще превали слаб дъжд. На много места ще се образуват поледици.  В Източна България и по долината на Струма ще духа до умерен южен вятър, а в Дунавската равнина слаб от изток-североизток. Максимални температури между 3° и 8°, в Северна България и Горнотракийската низина по-ниски – между минус 3° и 2°, в София около 5°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Христо Христов.  Атмосферното налягане ще бъде по-ниско от средното за март и през деня ще продължи да се понижава.  Над Черноморието ще бъде облачно. Преди обяд по северното крайбрежие ще превали дъжд и сняг, а в следобедните часове на много места слаб дъжд. На места преди обяд са възможни поледици. Ще духа до умерен южен вятър. Максималните температури ще са между 5 и 10°. Температурата на морската вода е 3-4°. Вълнението на морето ще бъде 2-3 бала.  Над планините ще бъде облачно с валежи от сняг, под 1500 метра от дъжд и сняг. Ще духа умерен и силен югозападен вятър. Максимална температура на височина 1200 метра 3-4°, на 2000 метра – около 0°.  През празничните почивни дни времето ще е променливо, по-често предимно облачно. На места ще има и превалявания, предимно слаби и предимно от дъжд, но в нощните часове и рано сутрин, на места в Северна и Западна България ще вали и сняг. Остават условия за поледици и заледявания.   В събота ще духа слаб до умерен вятър от запад-северозапад. В неделя вятърът ще отслабне, на места в западната половина от страната и ще стихне, в източната ще придобие южна компонента. В понеделник вероятността за валежи е по-малка. Затоплянето ще продължи.  От НИМХ призовават за повишено внимание при дейности на открито и шофиране на заледени повърхности, както и да се следят актуалните прогнози за времето.  ", "date": "2018.03.01", "title": "Жълт код за сняг и поледици е в сила за 23 области на страната за 2 март "}
{"url": "http://epicenter.bg/article/Borisov-v-Delfi--Yunker-obeshta-1-miliard-evro-za-podgotovkata-na-balkanskite-infrastrukturni-proekti/148409/2/0", "text": "Председателят на ЕК Жан-Клод Юнкер е обещал 1 милиард евро за подготовката на балканските инфраструктурни проекти. Това обяви премиерът Бойко Борисов на Третия икономически форум в Делфи.   Премиерът пристигна в Гърция направо от обяда с Юнкер и шестимата лидери на страните от Западните Балкани, които се срещнаха в София днес.   \"Огромни пари ще се налеят в Балканите. Срещите с финансовите институции и в Лондон, и в Брюксел са изключително обнадеждаващи. 1 милиард евро за подготовката на балканските инфрансруктурни проекти като грандове са готови за усвояване\", обяви Борисов пред икономическия форум в присъствието на президента на Гърция.   \"Длъжни сме да ги направим, иначе младите ще бягат, ще регистрираме износ на мозъци. Ако не им дадем перспектива да живеят в тези страни, те ще ги напуснат. Тогава тук ще остане едно застаряващо население, с ниска квалификация, ще се яват популистки партии и всички заем какво следва от това, начерта мрачната картина Борисов.   \"Преди 15 години в Солун беше даден европейски път за България и Румъния. Българите се хора, които не забравят доброто и затова въпреки натоварената ми програма ми програма съм тук.  В момента София играе същата роля, за Западните Балкани.\" Така започна словото си пред икономическия форум в Делфи, Гърция премиерът Бойко Борисов. Той подчерта, че държавите от Западните Балкани трябва да изминат дълъг път и да изпълнят много критерии.  Борисов разказа, че една от задачите му е да успее да убеди европейските лидери, че Западните Балкани са Европа. \"В момента Западните Балкани са цел на външната полетика на Европа. Това не е правилно, защото Западните Балкани са в Европа\", подчерта той. Борисов се похвали с ниския дълг на България – 26-27 %. „Имаме бюджетен излишък и голям фискален резерв. Опитваме се да покажем, че една държава от източния блок може да бъде дисциплинирана и да изпълнява маастрихтските критерии. Иначе растежът ще спре”, обясни Борисов. Той подчерта, че терминът Западни Балкани не му харесва, защото Балканите са едни. Обяви, че е най-важно да се изгради инфраструктурата в региона – пътища, жп линии и дигитални трасета, \"защото всички коридори касаят всички страни и дават възможност на балканските столици да имат своята свързаност\",   Премиерът подробно описа трасетата на коридорите 4,8 и 10, както и интерконекторните връзки между България и Гърция. „Ако осъществим тези проекти, Балканите ще са едно от най-конкурентните места в света, ще дадем съвсем различен облик на Балканите\". Премиерът обясни, че за инфраструктурните проекти вече имаме подкрепата на Световната Банка, на Европейската инвестиционна банка и на ЕБВР. Обясни, че финансирането ще е хибридно. Борисов обяви, че Юнкер ни обещал 1 млрд. евро за подготовка на балканските инфраструктурни проекти. „Искаме да направим процеса необратим и от барутен погреб, от заден двор, от източник на войни,  да превърнем Балканите в спокойно място за живеене”, каза още премиерът.   В края на словото си Борисов изтъкна, че от изключителна важност за сигурността в региона е борбата с организираната престъпрост и спазването на върховенството на закона. Премиерът подерта, че споразумението с Турция трябва да остане, заради мигрантската вълна. \"Хората ги е страх, ако продължи тази мигрантска вълна, ще ни потопят\", не скри притесненията  си Борисов и отново подчерта, че в момента България има 0 мигрантски натиск. Той отново повтори, че 26 март ще има среща между Юнкер, Туск и Ердоган в Евксиноград. При откриването на форума слово произнесе и президентът на Гърция Прокопиос Павлопулос, както и еврокомисарят по миграцията Димитрис Аврамопулос, както и . Икономическата среща е известна като \"малкия Давос\" заради изключителното й значение за перспективите в развитието на региона. В рамките на 4 дни политици, банкери, журналисти, представители на бизнеса, европейските институции, САЩ, Русия, Китай ще обсъждат в различен формат европейските граници, икономиката на ЕС, бъдещето на Европа, структурни реформи и визия за ЕС, новата дигитална революция, влиянието и отношенията с Москва, Вашингтон и Пекин. Съпътстващата форума програма включва обиколка на древните пътища на Делфи, която всеки ден е с различно ниво на трудност.     ", "date": "2018.03.01", "title": "Борисов в Делфи: Юнкер обеща 1 милиард евро за подготовката на балканските инфраструктурни проекти"}
