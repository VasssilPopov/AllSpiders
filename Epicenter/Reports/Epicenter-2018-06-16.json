{"url": "http://epicenter.bg/article/Vezhdi-Rashidov--Romite-sa-talantlivi--muzikalni-i-gotini--no-integratsiyata-e-dosta-tezhak-problem/156978/2/0", "text": "Не става въпрос за Валери Симеонов. 25 години се цикли едно и също в България и все не се случва интеграция. Проблемът става сериозен. Ако продължаваме да се забавляваме с гражданите от ромски произход, може да се получат лоши последствия. Това каза в предаването „Офанзива с Любо Огнянов” по Канал 3, Вежди Рашидов.  При нас живеят много етноси и е тяхно право да живеят както искат. Ако ние ги делим, става лошо. Ако ние спазваме законите, сигурно всички ще се опитаме да бъдем еднакви. Години наред се изсипват пари за интеграция, но те отиват в определени ръце и канали. Репортажи са излъчвани и как се купуват гласове. Това не съм го измислил аз. Ако даваме социални и не образоваме, те ще си живеят така, защото е по-лесно, категоричен беше той.  В България има липса на квалифицирана работна ръка. Нямали работа и затова крадяли. Това не е оправдание, ако всички сме равни пред закона. Даваме социални и никой не иска да се хване на работа. Те са талантливо племе. Те са музикални и готини, обаче са моделирани лошо. Интеграцията ще се окаже доста тежък проблем, а, не дай си боже, един ден ромите да започнат да интегрират българите, каза още Вежди Рашидов.  ", "date": "2018.06.16", "title": "Вежди Рашидов: Ромите са талантливи, музикални и готини, но интеграцията е доста тежък проблем"}
{"url": "http://epicenter.bg/article/Krasimir-Karakachanov--Dogovorat-za-imeto-na-Makedoniya-ostava-pod-vapros--VIDEO--/156938/2/0", "text": "Договорът за името „Северна Македония” не съдържа претенции към България и освен това е съмнително, че въобще ще стане реалност. Това заяви пред камерата на bTV вицепремиерът Красимир Каракачанов.  „С този договор е нанесен съкрушителен удар на опитите на Груевски и на определени научни кръгове да налагат някакъв античен произход на македонското население”, подчерта той.  Според него с подписа на о.Свети Ахил разговорът не приключва: „В Македония има бясна опозиция на името Северна Македония, има опозиция и в гръцкия парламент”.  Той припомни, че западната ни съседка трябва да проведе референдум с неясен резултат, а след това и парламентът да приеме текстовете с мнозинство от две трети, което Зоран Заев и албанските му партньори нямат. Междувременно през 2019 г. има парламентарни избори в Гърция, които се очаква дясната „Нова демокрация” да спечели – а тя към момента е против името „Северна Македония”.  Красимир Каракачанов нападна Велизар Енчев и Александър Йорданов, които по-рано в студиото на „Тази сутрин” изразиха опасения, че България ще е губещата страна от процесите на Западните Балкани.  „Договорът е на базата на декларацията от 1999 г, която беше подписана от Любчо Георгиевски и Иван Костов. По това време и двамата бяха висши дипломати, тогава ръкопляскаха на това споразумение, днес критикуват договора”, посочи лидерът на ВМРО.  Той подчерта, че Договорът за добросъседство съдържа гаранции, че Скопие няма да предявява претенции за територии и малцинства. А името „Северна Македония” не трябва да ни притеснява, при положение, че преди близо 30 г. сме признали сегашното, което в географски аспект покрива много по-голяма територия.  ", "date": "2018.06.16", "title": "Красимир Каракачанов: Договорът за името на Македония остава под въпрос (ВИДЕО) "}
{"url": "http://epicenter.bg/article/Bivshi-diplomati--Gartsiya-i-Makedoniya-postignaha-tselite-si--Balgariya-se-provali--VIDEO-/156939/2/0", "text": "С договора между Гърция и Македония за името на бившата югорепублика и двете страни постигат своите цели, докато България тепърва ще търпи последиците от неефективното споразумение между Бойко Борисов и Зоран Заев от миналата година. Това коментираха в студиото на „Тази събота” бившият ни посланик в Скопие Александър Йорданов и Велизар Енчев, който е оглавявал мисията ни в Загреб.  И двамата бяха категорични, че премиерът е направил грешка, като е бойкотирал визитата на македонския президент Георге Иванов.  „Така не правят европейските лидери. Много по-добре би било, ако българският премиер беше представил българската позиция по въпроса за този договор (за името „Северна Македония”-б.р.)”, посочи Йорданов.  Енчев определи действията на Борисов като „скандални” и без прецедент в новата история на България. Той запита дали Борисов би се държал така и с гръцката опозиция, която, също като Иванов, е против името, но пък е част от ЕНП.  „В рамките на ЕНП г-н Борисов е по-нисък от тревата”, отбеляза Енчев, който е на мнение, че нашият министър-председател си позволява такова поведение, защото съвпада с „позицията на неговите господари в ЕС”.  Двамата се разминаха в оценката си дали Русия или САЩ имат интерес от затягане на възела на Западните Балкани, но бяха категорични за едно – договорът за името е успех за Скопие и Атина и провал за София.  „Гърция и Македония постигнаха идеално целите си. Гърция отрязва като с трион всичко, което може да бъде македонска претенция към античността (…) Македонската страна защитава македонистичната теза, че македонците представляват отделен народ, език и нация с различен език, култура и история”, коментира Йорданов и припомни, че според нашия Договор за добросъседство имаме обща история, а „общата история прави общ народ”.  Според Велизар Енчев нашата страна ще се окаже в положение тепърва да преговаря за историята с най-големите антибългарски македонисти, които имат на своя страна и международен договор, според който са отделен народ.  Според него името „Северна Македония” съдържа териториална претенция към България.  ", "date": "2018.06.16", "title": "Бивши дипломати: Гърция и Македония постигнаха целите си, България се провали (ВИДЕО)"}
{"url": "http://epicenter.bg/article/Tsvetanov--Pravo-na-opozitsiyata-e-da-iska-vot-na-nedoverie--chakam-s-netarpenie-motivite-/156946/2/0", "text": "Право на опозицията е да иска вот на недоверие към правителството. Това коментира председателят на ПГ на ГЕРБ Цветан Цветанов в предаването \"Седмицата\" по Дарик по повод заявката на БСП за искане на вот на недоверие към кабинета \"Борисов 3\" в сферата на сигурността. Цветанов очаква с нетърпение да бъдат внесени мотивите за вота на недоверие.  Цветанов напомни, че от левицата поискаха вот на недоверие към правителството и преди началото на българското председателство на Съвета на ЕС през януари.  \"Разбира се, той не мина. Но това беше ясен политически знак каква е тяхната съпричастност към председателството, което предстоеше за България. Сега, когато то завършва и е успешно по оценки на европейските лидери и министри от Европа, мога да кажа, че БСП искат да затворят българското председателство отново с вот на недоверие, за да покажат тяхната си идентичност на партия, която иска само да върви в конфронтация, партия, която не се старае и стреми да участва в политически живот на страната, да предлага алтернативни решения. Ние знаем как управлява БСП и в сектор \"Сигурност\", и сектор \"Икономика\", и сектор \"Енергетика\", каза Цветанов.  Той заяви, че очаква с нетърпение да бъдат внесени в Народното събрание мотивите за вота на недоверие. \"Една седмица не е достатъчна за БСП да внесе мотивите, за да поискат вот на недоверие\", подчерта Цветанов. В това, че според заявката на левицата искането за вот на недоверие се инициира единствено от БСП, без да се търси подкрепата на ДПС, Цветанов видя знак, че от столетницата се стремят към \"повече шум, внушения, но не и реални решения\".  В отговор на въпросите, набелязани от евродепутата Ангел Джамбазки, \"защо има недокомплект в МВР, защо е демотивиран съставът\", Цветанов каза, че се надява на смислен дебат по тези въпроси.  \"Недокомплектът в МВР се генерира от момента, в който започнаха резките промени след 2013 година. Изграждането на един служител в системата на МВР, за да може да бъде в пълната си функционалност като професионални качества, е от пет до седем години. Точно затова имаше умисъл в съсипването на системата за сигурност 2013 година точно от тези, които днес говорят за вот на недоверие по темата \"сигурност\". А ние знаем какво пък имаха те като наследство през 2009 година с тези отвличания\", каза председателят на ПГ на ГЕРБ и министър на вътрешните работи в периода 2009-2013 година. По думите му системата за сигурност била разбита към 2009 година.  Той коментира и преговорите между Гърция и Македония за името, работата на правителството в социалната сфера и развитието на процеса по присъединяването на България към Шенген.  От НАТО вече са готови за започване на процедура за приемането на Македония. Това ни дава допълнителна сигурност и спокойствие, че никой и по никакъв повод няма да има териториални претенции към съседите си, заяви Цветанов.  Ако се връщаме постоянно в историята няма никога да се получи европейската перспектива за Западните Балкани“, коментира той.  „Македония и Гърция достигнаха до консенсус, но виждаме, че това създава допълнително вътрешнополитическо противопоставяне, възможност за отдалечаване на Македония и Западните Балкани от европейската перспектива“, обясни Цветан Цветанов.  „Поведението на премиера Борисов беше съотносимо с негативната реакция, която имаха европейските лидери. България е част от ЕС“, коментира Цветанов отказа на премиера Борисов да се срещне с македонския президент Георге Иванов.  „България не се намесва във вътрешните работи и отказа да направи срещата, защото е солидарна с политиките в ЕС“, заяви той.  Попитан трябваше ли президентът Румен Радев да откаже срещата с македонския си колега Цветанов заяви: „Да не коментираме президента Радев, моля ви. Той е направил протоколна среща, от която не излизат действия, нито в едната, нито в другата посока. Така че срещата е без значение за процеса, който се води“.  „Това, което се положи като усилия, трябва да бъде признато и да вървим напред. В противен случай нито Западните Балкани, нито регионът ни ще бъде сигурен и стабилен“, изтъкна той.  „През последните няколко месеца дипломатическият контакт между България и Македония е много динамичен. На всякакво ниво, президентство, изпълнителна и законодателна власт България е комуникирала и стимулирала провеждането на срещи“, обясни председателят на ПГ на ГЕРБ.  ", "date": "2018.06.16", "title": "Цветанов: Право на опозицията е да иска вот на недоверие, чакам с нетърпение мотивите "}
{"url": "http://epicenter.bg/article/Parvan-Simeonov--S-vota-na-nedoverie-BSP-otnovo-se-vrashta-kam-aktivnostta-v-opozitsionen-plan-/156950/2/0", "text": "БСП отново се връща към активността в опозиционен план. Това каза за седмичното публицистично предаване „Метроном“ на Радио „Фокус“ политологът Първан Симеонов, изпълнителен директор на „Галъп Интернешънъл“ по повод вота на недоверие на тема сигурност, който от БСП заявиха, че ще внесат.  Според Първан Симеонов активността на БСП е била забравена поради три причини – Председателството, което действа като „политическо успокоително хапче“ за политическия процес, заради това, че напоследък няма различия между БСП и ГЕРБ и трето – няколкото случаи на политически совалки между части от управляващата коалиция.  Политологът заяви, че опозицията най-вероятно ще укрепи политическото ръководство на МВР със своите действия.  „Целите на един вот обикновено са разгаряне на дебат, създаване на дневен ред, вземане на инициатива – ето това очаквам БСП да направи“, обясни Симеонов.  „В това отношение БСП действа според своята неотклонна опозиционна стратегия от много време насам. А що се отнася до вотовете като политически инструмент, те рамкират Председателството – един към началото, един към края му“, коментира още политологът.  Той допълни, че целта на БСП е да задава политическата рамка в страната.  „Препозиционирането, разполагането на старта и пренареждането в политическия процес предизвиква известни трусове, но ако се допитаме до политическата логика, тя ни казва, че тези трусове не би трябвало да са смъртоносни“, уточни Първан Симеонов.  По думите му на предстоящите местни избори управлението ще се изправи пред опасност, наречена балотаж, от който всеки се страхува.  А по отношение на европредседателството, политологът изложи данни от изследване на „Галъп интернешънъл“, сочещо, че оценката на българите е висока и двама от всеки 5 души казват, че това е добро Председателство.  ", "date": "2018.06.16", "title": "Първан Симеонов: С вота на недоверие БСП отново се връща към активността в опозиционен план "}
{"url": "http://epicenter.bg/article/Ekaterina-Zaharieva-v-Strumitsa--Balgariya-e-gotova-da-pomaga-na-obshtinite-v-sasedni-strani-/156951/2/0", "text": "Министерството на външните работи на България отговаря за политиката за развитие и иска да помага на своите съседи, каза вицепремиерът и министър на външните работи Екатерина Захариева при срещата си с Коста Яневски, кмет на град Струмица в Република Македония, съобщиха от пресцентъра на МВнР.  „Призовавам всички общини – бъдете активни“, обърна се министър Захариева към своя домакин. „В рамките на тази политика парите не са много, но се финансират проекти, които не се включват в други програми“, допълни тя. По думите й програмата подпомага различни малки, но с голяма социална значимост, проекти. Такива са например обновяването на междуселски пътища, ремонти на училища, детски градини и други.  Кметът на Струмица благодари на министъра на България за помощта по два подобни проекта. Първият е предоставянето на автомобил за хора с увреждания. Българският премиер Бойко Борисов лично връчи ключовете по време на съвместното заседание на двете правителства в Струмица. Вторият проект – реконструкция на сграда за изграждане на център за деца и възрастни с увреждания, е в процес на изработване.  Яневски посочи, че винаги е имал добри отношения на партньорство с колегите си от най-близките до Струмица български градове, а в последните месеци тези връзки са се задълбочили.  „Начинът, по който се развиват отношенията между двете страни в последната година, е този, по който е трябвало винаги да бъдем заедно“, съгласи се министър Захариева и допълни, че когато отношенията се развиват все по-интензивно в различни сфери, това носи само позитиви за двете страни.  Като пример тя посочи подписването на Договора за приятелство, добросъседство и сътрудничество, в първите пет месеца от който двустранната търговия е нараснала с 11%, а туризмът – с десет на сто.  „С този договор зададохме позитивен тон и добър пример в региона“, каза министърът и допълни, че ангажираността на България към европейската перспектива на Западните Балкани ще бъде продължена и от следващите ротационни председателства на Съвета на ЕС.  „Предстои ни много важен европейски съвет на 26 юни. България полага сериозни усилия и се надявам след него да се стигне до решение за начало на преговорите с Република Македония“, допълни първият дипломат на България.  С домакините си от Струмица тя обсъди младежката безработица в града, която надхвърля 50%. Министър Захариева се съгласи, че това е проблем, с който трябва да се борим. Като добър пример тя даде успешни инициативи с фондове за стартиращи предприятия. Днес в България оперират три такива фонда, които финансират стартъпи не само у нас, но и в съседни балкански страни.  „Добре е да се помисли за обмен в тази посока“, отбеляза министърът.  ", "date": "2018.06.16", "title": "Екатерина Захариева в Струмица: България е готова да помага на общините в съседни страни "}
{"url": "http://epicenter.bg/article/BSP-vnasya-vota-na-nedoverie-kam-pravitelstvoto-v-sryada-/156952/2/0", "text": "БСП внася вота на недоверие към правителството в сряда. Това каза по радио „Дарик” депутатът от ПГ на „БСП за България” Иван Иванов, съобщиха от пресцентъра на БСП.  „Случващото се в страната не трябва да се прикрива, като с параван, от европредседателството. То не би трябвало да е прах в очите на хората за неуспехите на управлението, които не са малко. Един от най-проблемните сектори у нас е „Сигурност”, категоричен бе Иван Иванов. Депутатът припомни, че приетият по времето на Пламен Орешарски нов закон за МВР е преправян после 19 пъти, но въпреки това работи. „Ние обявихме, че това е наша инициатива и вотът ще бъде внесен с подписите на народните представители от БСП. Аз съм сигурен, че Цветан Цветанов ще бъде изненадан от подкрепата, която ще получим на вота”, добави той.  „БСП винаги е подкрепяла диалога между България и Македония. Убедени сме, че трябва да се стигне до развръзка в преговорите между Ципрас и Заев. Името Северна Македония съдържа в себе си географско понятие. Ако това име остане, България трябва да има ясна и категорична позиция за гаранции срещу териториални претенции”, коментира още Иван Иванов. Той припомни, че ние сме една от първите страни, които са признали Македония, докато Гърция още не го е направила и това е причината Македония да не може да влезе в ЕС и НАТО.  Той беше категоричен, че е редно македонците да спрат с изкривяването на историята, защото това е вредно и за тях, и за целите Балкани.  „Грешка е, от страна на нашия премиер, да не се срещна с президента Георге Иванов, след като се е срещнал с македонския премиер Зоран Заев. Няма как да захлопнеш вратата пред него. Ако имаше разговор, можеше да се направи опит за сближаване между водещата партия и избрания им президент. Твърдейки, че бяга от вътрешнополитически конфликти в Македония, на практика, премиерът влезе в такъв, като избра страна. Ролята му на арбитър, през последните месеци, изчезна след случката с македонския президент”, поясни Иванов.  Народният представител заяви, че левицата има много позитивно отношение към законопроекта, внесен от омбудсмана Мая Манолова, за хората с увреждания. По отношение на напрежението при хората с увреждания, Иван Иванов заяви, че не помни за протести на хора с увреждания по време на правителството на Сергей Станишев. Напротив, тогава имаше добра социална политика и бяха преизчислени пенсиите на всички пенсионери.  ", "date": "2018.06.16", "title": "БСП внася вота на недоверие към правителството в сряда "}
{"url": "http://epicenter.bg/article/Biser-Petkov--Okaza-se--che-e-trudno-da-se-otteglish-ot-ministerskiya-post--dori-kogato-go-iskash-/156954/2/0", "text": "Министърът на труда и социалната политика Бисер Петков сподели, че подал оставка в понеделник след разговор с премиера, защото смятал, че няма възможност да овладее разрастващия протест на майките на деца с увреждания. Това призна самият той в предаването \"Седмицата\" по Дарик. На следващия ден премиерът му се обадил и му казал, че не приема оставката и той трябва да остане министър. Оказа се, че е трудно да се оттеглиш от министерския пост дори когато го искаш, сподели Петков, който остана в кабинета \"Борисов 3\".  \"Подадох оставка в понеделник след разговор с премиера, на който присъстваше и финансовият министър, по разрастващия се протест на майки на деца с увреждания. Премиерът поиска обяснение защо след като за тази година средствата за политиката по интеграция на хората с увреждания в бюджета на министерството са нараснали с 80 млн. лв., има такъв протест и поиска от мен действия, с които да се реши проблемът. Споделих, че затова е необходим и допълнителен ресурс. Коментирахме, че за 2018-а бюджетът на министерството за тази политика е 268 милиона, а точният ми израз беше, че вероятно трябва да се удвои\", каза Петков.  Министърът посочи, че в пряк текст от премиера не му е искана оставката, но той преценил, че в тази ситуация е в невъзможност да овладее този протест и това била причината да подаде оставка.  \"Оказа се, че е трудно да се оттеглиш от министерския пост, дори когато го искаш\", каза Петков. Той сподели, че във вторник сутринта премиерът му се обадил и казал, че не приема оставката и Бисер Петков трябва да остане на работа и да се решат проблемите. \"Аз имах своето възражение, но вие разбирате, че една оставка, за да бъде приета, трябва да бъде приета от Народното събрание, а за да отиде в НС, трябва да бъде внесена от министър-председателя\", каза Петков и допълни, че той е депозирал оставката си при премиера писмено и по думите му тя остава \"актуална\".  Протестът на родителите на деца с увреждания е срещу цялата система, каза министърът. По думите му те искат коренна промяна на системата, започвайки от медицинската оценка, преминавайки през правата, които се дават, органите, които правят оценка на потребностите, но концентрират своето искане в приемане на закон за личната помощ.  Увеличението на бюджета, което споменах, основна част - 68 млн., е за финансиране на асистентски услуги, които до миналата година се финансираха чрез проекти по ОП \"Развитие на човешките ресурси\", каза Петков.  Понастоящем обхватът на тези услуги се е запазил, като те се заплащат вече с държавни пари, но според родителите на деца с увреждания средствата и грижата не са достатъчни. 23 000 души получават асистентска услуга, като половината са хора с увреждания, а другата част са възрастни хора, на които е невъзможно да се обслужват сами. Заделената сума за тази услуга на годишна база доближава 80 млн. лева. Има и хора, заявили необходимост от такава услуга, които са били оценени, но поради ограничения ресурс не я получават, стана ясно от думите на министъра. Той напомни, че личните асистенти подпомагат нуждаещите се хора в домашна среда. За да бъде осигурен човек до всеки нуждаещ се и да се финансира тази услуга според индивидуалните потребности на всеки един, се изисква сериозен финансов ресурс, каза Петков.  По проекта за закон за личната помощ, внесен чрез омбудсмана Мая Манолова, ще се изисква допълнителен финансов ресурс, като министърът не се ангажира с оценка. Той посочи, че максималният брой потенциални ползватели на асистентската услуга са около 80 000 човека. Броят се свързва с този на пенсионерите над 16 години, получаващи добавка за чужда помощ по данни на НОИ към края на март. Част от тези хора - около 2700 души, са в домове. Асистентската услуга е почасова и се осъществява в домашна среда. Спорен момент идва именно тук, ако се разпише всички потенциални ползватели да имат тази услуга, то нуждата на всеки би трябвало да се установи чрез оценка. Понастоящем усреднената стойност за продължителността на услугата сред тези, които я ползват, е четири часа на ден, каза министърът.  Той обясни, че подопечното му ведомство е започнало реформа в сферата в началото на тази година в две направления, едното от които е подготовка на закон за социалните услуги. Петков изтъкна, че към настоящия момент има 720 услуги за хората с увреждания, сред които и тази за асистент. Предвидено е откриването на още 100 социални услуги, насочени към хора с увреждания и възрастни хора. Това е един от инструментите за подкрепа и интеграция на тези хора.  Петков каза по повод проектозакона за личната помощ, че той е бил представен в края на миналата седмица, а министерството го получили в началото на настоящата седмица. За вторник е свикано заседание на съвета за интеграция, който министърът председателства. Там ще бъде обсъден този законопроект. Във вторник би трябвало да се проведе дебатът, каза министърът. Той допусна, като се базира и на разговори с омбудсмана и майките, че предложението може да претърпи промени, така че да бъде реалистично и изпълнимо.  ", "date": "2018.06.16", "title": "Бисер Петков: Оказа се, че е трудно да се оттеглиш от министерския пост, дори когато го искаш "}
{"url": "http://epicenter.bg/article/Politsiyata-vav-Veliko-Tarnovo-izdirva-14-godishno-momiche-/156960/3/0", "text": "Полицията във Велико Търново издирва 14-годишно момиче. Това потвърди за Радио „Фокус“ – Велико Търново говорителят на Областната дирекция на МВР – Велико Търново Марияна Христова.  Сигнал, че момичето е изчезнало, е подаден в следобедните часове вчера от майка й.  Веднага след това полицията е предприела действия за установяване на местонахождението й.  Предполага се, че момичето се намира на територията на ОД МВР – Плевен.  По всяка вероятност става въпрос за семеен конфликт.  ", "date": "2018.06.16", "title": "Полицията във Велико Търново издирва 14-годишно момиче "}
{"url": "http://epicenter.bg/article/Angelkova-na-otkrivaneto-na-sezona-v-Slanchev-bryag--Ochakvame-uspeshno-lyato-i-rast-na-turistite-/156936/4/0", "text": "Очакваме много добър ръст на туристите през лято 2018, който не можем да постигнем без активното партньорство на бизнеса. Това заяви министърът на туризма Николина Ангелкова при откриването на новия сезон в Слънчев бряг, съобщиха от пресцентъра на министерството.  Тя прогнозира 5% увеличение при чуждестранните посещения за лятото спрямо рекордната 2017 г. и предвиди ръстове от пазари като Германия, Израел, Полша, Чехия, Франция, дори от САЩ, където миналата година за първи път стартира кампанията за дигитална реклама на страната ни. Министърът посочи, че пътуванията за лятна почивка по Черноморието са сред най-предпочитаните от туристите у нас.  Това прави морския туризъм основен и ключов продукт за устойчивото развитие на целия сектор. Над 70 на сто от туристите идват в България за лятна ваканция, подчерта тя и припомни, че през периода юни–септември 2017 г. чуждестранните туристически посещения бяха над 5,3 млн. Очакваме и българите, пътували през този период, да се увеличат до 1,9 млн. спрямо 1,6 млн. души година по-рано.  Министър Ангелкова поздрави местната власт и управата на държавното предприятие за усилията да развиват най-големия ни курортен комплекс като още по-гостоприемен и привлекателен. Тук през сезона също се очакват повече посетители. Един от показателите е увеличеният брой заявени полети към Летище Бургас. Данните към момента са за ръст на самолетодвиженията от 18%, повече са и заявените полети от Германия, Полша, Великобритания, Чехия, Израел.  През миналото лято пренощувалите в местата за настаняване в курорта са били над 756 хил., а реализираните нощувки повече от 5 млн. Близо 6% е ръстът в приходите от нощувки, достигайки близо 270 млн. лв. Министър Ангелкова пожела на бизнеса успешна работа и обеща съдействие за решаване на всички въпроси, свързани с качеството на услугите и обслужването на високо ниво.  Продаваме високо качество на разумна цена и ставаме все по-предпочитана лятна дестинация въпреки огромната конкуренция в региона, заключи тя.  На церемонията бяха още изпълнителният директор на „Слънчев бряг“ АД Златко Димитров, депутатите Димитър Бойчев и Диана Саватева, зам.-областният управител на Бургас Севдалина Турманова и др.   ", "date": "2018.06.16", "title": "Ангелкова на откриването на сезона в Слънчев бряг: Очакваме успешно лято и ръст на туристите "}
{"url": "http://epicenter.bg/article/Ultimatumat-na-Horst-Zeehofer-kam-Angela-Merkel---shte-otselee-li-pravitelstvoto-/156943/11/33", "text": "В Германия спорът между канцлерката и вътрешния министър по въпроса за бежанците прераства в голяма правителствена криза. Късно вечерта, на 13 юни, канцлерката Ангела Меркел и вътрешният министър Хорст Зеехофер се опитаха да намерят взаимно приемливо решение на техния спор по една от точките в германската миграционна политика. Опитът се оказа безуспешен.  Конфликтът вътре в германското правителство става все по-остър. Любопитното е, че Меркел и Зеехофер ръководят две братски партии – Християндемократическия съюз и Християнсоциалния съюз, които са част от една обща консервативна коалиция. Освен консерваторите в германското правителство като по-малък партньор участват и социалдемократите, които за момента наблюдават случващото се отстрани.  Каква е причината за разногласията между канцлерката и вътрешния министър? Спорът между двамата избухна заради една от 63-те точки на „генералния план“ на МВР за ограничаване на бежанския и мигрантски поток в Германия. Зеехофер възнамерява да нареди на германските гранични полицаи въобще да не пропускат през държавната граница бежанци, които са регистрирани вече в някоя друга от страните-членки на Европейския съюз. Това лесно може да се установи. От всеки бежанец се взимат отпечатъци при регистрацията.  Чрез централната дактилоскопична картотека на ЕС може да се установи, в коя именно страна той за пръв път е влязъл на територията на ЕС и е искал убежище. Властите на тази страна трябва да се оправят със случая, както е според Дъблинския регламент, подчертава Зеехофер.  Юристите във ведомството на федералния канцлер обаче знаят, че Дъблинският регламент предвижда редица изключения от това правило. Така например, приоритет има събирането на семействата. Ако бежанецът е непълнолетен, с него също трябва да се занимават властите на страната, в която той фактически се намира. Не се допуска разделянето на деца и родители, съпрузи, членове на еднополови брачни съюзи. Освен това, бежанците имат право на индивидуален подход. Това означава, че бежанец, дал пръстови отпечатъци в Гърция, но обърнал се с молба за убежище към Германия, не може да получи отказ от Федералната република. Той трябва да бъде регистриран, настанен в общежитие, нахранен и др.  Ангела Меркел е предложила компромис на министъра: да не се пропускат през границата тези мигранти, на които вече им е било отказано убежище в някоя друга държава от ЕС. Не е тайна, че много бежанци, които са получили отрицателен отговор на своята молба, например в Италия, предприемат повторни опити – при това доста успешни – в някои други държави, включително в Германия.  По всичко останало канцлерката смята, че трябва да се намери съгласувано решение на проблема в рамките на целия ЕС или поне двустранни споразумения, осигуряващи правната база за това да не се допускат в Германия бежанци и те да бъдат връщане обратно в Гърция или Италия.  Генералният секретар на ХДС Анегрет Крамп-Каренбауер дава за пример съществуващото по този въпрос споразумение между Франция и Италия, което позволява на френските граничари да не допускат през граница бежанци от съседните държави. По думите на новия италиански министър на вътрешните работи Матео Салвини само през тази година Франция не е пуснала на своя територия над 10 000 мигранти. Включително много жени, деца и инвалиди. Такъв беше отговорът на италианския министър на френския упрек, че Рим уж е постъпил „цинично“ и „безотговорно“, като не е пуснал в италианско пристанище спасителния кораб Aquarius с мигранти на борда.    Така че съществуването на двустранни споразумения за реадмисията на мигранти, очевидно, не отстранява съществуващите между партньорите в ЕС разногласия по този проблем. Тези различия не бяха преодолени за три години, изминали от избухналата миграционна криза, припомнят от ХСС. Представителите на тази партия не вярват, че ще бъде намерено устройващо всички държави решение за реформирането на европейската система за даване на убежище по време на предстоящата среща на върха на ЕС на 28-29 юни.  По тази причина Хорст Зеехофер не иска да чака. На 14 юни на извънредно заседание на ПГ на ХСС той даде ултиматум на канцлерката. Ако до края на седмицата Ангела Меркел не отстъпи, то още в понеделник, 18 юни, Зеехофер ще се възползва от своите пълномощия като вътрешен министър и ще издаде указ, забраняващ влизането в Германия на бежанци без документи или регистрирани в някоя друга страна от Евросъюза. За това съобщават участници в заседанието.  Какво ще направи в тази ситуация Меркел? Дали ще отстъпи пред Зеехофер? Тя, като ръководител на правителството, може да уволни вътрешния министър. Но тогава в знак на солидарност всички министри на ХСС ще го последват. Това би сложило край на съставеното само преди три месеца германско правителство и ще бъде началото на подготовката на извънредни парламентарни избори.  Заместник-председателят на опозиционната Свободна демократическа партия Волфганг Кубики вече заяви, че „няма друг път, освен избори“, ако Меркел е загубила подкрепата на консерваторите.  Вторият вариант за Меркел е да изложи своята програма за справяне с миграционната криза и да поиска вот на доверие в Бундестага. Това и рискована игра ва банк. Ако загуби, ще трябва да си ходи. Но канцлерката има нелоши шансове да получи подкрепа от повечето депутати, дори ако част от консерваторите гласуват срещу нейната политика.  За запазването на Меркел като канцлер, с цел да се избегнат нови избори, ще гласуват много „зелени“, които смятат, че това е по-малкото от две злини.  Новите избори ще доведат до по-нататъшно усилване на десницата от „Алтернатива за Германия“ и ще повишат нейната роля в Бундестага. При всички положения такъв вариант няма да се хареса на ХСС и те ще напуснат кабинета.  Но тогава Ангела Меркел ще има възможността да преформатира своя кабинет, замествайки освободилите се министерски постове със зелени политици.   ", "date": "2018.06.16", "title": "Ултиматумът на Хорст Зеехофер към Ангела Меркел - ще оцелее ли правителството?"}
{"url": "http://epicenter.bg/article/Hristo-Stoichkov-reklamira-Narodniya-teatar/156979/6/0", "text": "Футболната легенда Христо Стоичков за пореден път доказа, че е човек с голямо сърце и винаги подкрепя стойностните неща. Звездата на българския футбол записа и изпрати специално видео, в което рекламира инициативата „ТЕАТЪР ПРЕД ТЕАТЪРА” на Народния театър „Иван Вазов”.   В полувремето на мача Португалия – Испания снощи, Стоичков се отзова без колебание на поканата на театъра и записа селф видео на фона на Кремъл, с което пожела успех на събитието. „От 30 юни до 8 юли пред Народния театър „Иван Вазов”. Подкрепете тези млади артисти! Успех!”, каза усмихнатият Ицо.   Въпреки натоварената си програма като коментатор на Световното първенство в Русия, Стоичков отдели време, за да засвидетелства уважението си към театъра и неговите актьори.   От своя страна директорът на театъра Мариус Донкин изказа специална благодарност на прочутия футболист за подкрепата и заяви, че той винаги е добре дошъл в Народния театър.   „ТЕАТЪР ПРЕД ТЕАТЪРА” е грандиозното закриване на сезон 2017-2018 на Народния театър, а в програмата му са концертът-спектакъл „България – земя благословена” с режисьор Борис Радев /30 юни/, „Калигула” с режисьор Диана Добрева /1 и 2 юли, със субтитри на английски език/, „Госпожа Министершата” с режисьор Недялко Делчев /3 юли, гостува Театър „София”/, „Животът е прекрасен” с режисьор Александър Морфов /4 и 5 юли/, „Сако от велур” с режисьор Бойко Богданов /6 юли/, „Швейк” с режисьор Бина Харалампиева /7 юли, гостува Театър „Българска армия”/ и хепънингът „Опит за летене” с режисьор Стоян Радев /8 юли/.   Днес и утре билетите за всички спектакли ще се продават с 5 лева отстъпка и подарък тениска на касите на Народния театър, онлайн, както и на шатрата на театъра на Голямата поляна в Южния парк, на Радио парк фест.", "date": "2018.06.16", "title": "Христо Стоичков рекламира Народния  театър"}
{"url": "http://epicenter.bg/article/Germanskiyat-vatreshen-ministar-uvolni-shefkata-na-sluzhbata-za-migratsiyata-i-bezhantsite/156928/7/0", "text": "Това държавно ведомство е обвинено, че е одобрило неправомерно над 1200 молби за убежище чрез офиса си в Бремен, като е възможно това е ставало срещу плащане на подкуп. Обвиненията са от периода 2013-2016 г. Корт оглави службата през 2017 г., отбелязва ДПА. Решението за уволняване на Корт идва в момент, когато Зеехофер се стреми да втвърди позицията на германското правителство към миграцията, включително негов план да се връщат от границата мигранти, които вече са се регистрирали в друга страна от ЕС. Според някои източници Зеехофер иска на границата да бъдат спирани и мигранти без документи и такива, които се опитват да влязат повторно в страната, след като са били депортирани. Канцлерката   е против този план с аргумента, че така товарът от бежанците ще се прехвърли върху съседките на Германия и това ще подкопае солидарността в ЕС. Тя иска проблемът с незаконната миграция да се реши на общоевропейско ниво на срещата на върха на ЕС в Брюксел на 28 и 29 юни.", "date": "2018.06.16", "title": "Германският вътрешен министър уволни шефката на службата за миграцията и бежанците"}
{"url": "http://epicenter.bg/article/Kobrata-nauchi-imeto-na-sledvashtiya-si-sapernik-/156942/8/0", "text": "След нелепия отказ на Дилиан Уайт от двубой с Кубрат Пулев, Кобрата вероятно ще срещне непобедения американец Джарл Милър, предава Канал 3.  Изданието \"Boxing Scеne\" твърди, че от екипа на Кобрата вече са отправили предложение на щаба на янките, откъдето са дали съгласие, макар на този етап нищо да не е обявено.  Двубоят между Пулев и Милър се очертава да се проведе на 28 юли, като не е ясно къде ще се състои срещата. Тепърва трябва да се проведе търг, а пък победителят от мача ще премери сили с Антъни Джошуа за световната титла във версия IBF.  Джарел Милър има 22 мача без поражение, но с едно равенство. От общо 21 победи, 18 са с нокаут.  ", "date": "2018.06.16", "title": "Кобрата научи името на следващия си съперник "}
{"url": "http://epicenter.bg/article/Razgoleni-snimki-na-Megan-Markal-mogat-da-poprechat-na-Keyt-da-specheli-vazhno-delo--VIDEO--/156926/10/0", "text": "Разголени снимки на Меган Маркъл, съпругата на принц Хари, могат да попречат на Кейт Мидълтън да спечели важно дело, което тя води срещу списанието Closer, съобщават световните медии.  Фотографиите са правени през 2013 година и са били част от реклама на хамбургери.  Повод за съдебното дело са интимни снимки на самата Мидълтън, направени от папараци по време на почивката ѝ с принц Уилям в Южна Франция. В качеството си на морална компенсация списанието бе задължено да изплати на Кейт около 100 хиляди евро.  От своя страна адвокатите на изданието обжалваха присъдата, позовавайки се на снимките на Меган Маркъл. Според тях няма логика, когато знаменитостите искат да се публикуват техни разголени снимки, това да не е проблем и обратното - да протестират, ако фотографиите са видели бял свят без тяхното разрешение.  Юристите на списанието твърдят, че представителите на кралското семейство \"използват себе си\" за реклама, но \"незабавно искат пари, ако снимката е направена без съгласието им\".  ", "date": "2018.06.16", "title": "Разголени снимки на Меган Маркъл могат да попречат на Кейт да спечели важно дело (ВИДЕО) "}
{"url": "http://epicenter.bg/article/Nad-100-uchenitsi-se-vklyuchiha-v-natsionalniya-literaturen-konkurs--Tozi-bezkraen-svyat-/156974/10/0", "text": "Над 100 ученици от цяла България и от българската диаспора в Сърбия взеха участие в Националния литературен конкурс за авторски текстове на английски и немски език „Този безкраен свят“.   За 13-а поредна година надпреварата се организира от варненската Първа езикова гимназия с финансовата подкрепа на Фондация „Българска памет“. И до днес това е единственият конкурс, който си поставя за цел да стимулира творческите заложби и потребности на учениците в гимназиална възраст, насочвайки ги към създаване на авторски текстове на чужд език.   Учениците бяха наградени в Градската художествена галерия „Борис Георгиев“ на официална церемония, на която бяха прочетени и откъси от отличените творби.   Домакините от I ЕГ Варна показаха, че им се отдават не само езиците и писането, а и музиката. Те поздравиха всички гости на събитието с песни на английски и немски език.    Ния Вълнова (Варна), Георгия Сусуркова (Пловдив), Деница  Йосифова (Варна), Василена  Панайотова (Русе),  Назире  Юзеир (Кърджали), Даниел Луканов (Варна) и Добрина Радева (Кърджали).   Специалната награда на Фондация „Българска памет“ бе връчена лично от д-р Милен Врабвски на Никълъс Крисчън Бринтнол от Полски Тръмбеш.   Като бивш възпитаник на Първа езикова гимназия д-р Врабевски се обърна към всички учители и ученици с пожелание да запазят градивната положителна енергия, генерирана от литературното съревнование, и да я използват като двигател и вдъхновение за лична реализация и за добавяне на стойност в полза на обществото, към което принадлежат.   Станалата вече традиционна за град Варна надпревара е подкрепена и от Министерството на образованието и науката и Община Варна.   Повече снимки от събитието можете да откриете на Фейсбук страницата на Фондация „Българска памет“ и на www.bgmf.eu.    ", "date": "2018.06.16", "title": "Над 100 ученици се включиха в националния литературен конкурс „Този безкраен свят“"}
{"url": "http://epicenter.bg/article/Prikazni-gledki-i-opasni-zavoi-v-Italiya--hapvane--zdrav-turbofolk-i-vineni-turove-v-Sarbiya-/156975/10/0", "text": "  Легендата мълви, че ако изкачите 62-те стъпала до катедралата Свети Андрей в Амалфи хванати за ръка с любимия човек, непременно ще се разделите. Казвам ви го, за да сте подготвени ако попаднете на приказното италианско крайбрежие, където всяка гледка е достойна за десктоп на компютъра ви.   Между другото, цялото градче Амалфи е под егидата на ЮНЕСКО.  А Стайнбек е казал за друго кътче в същата околност „Позитано те разтърсва дълбоко. То е място съновидение, което не е съвсем реално, докато си там, но става болезнено реално, щом си тръгнеш”.  Ненапразно местните са избрали за мото на родното си място „Ние не мечтаем да отидем в рая, защото живеем в него”.   Журналистката Даниела Палазова сбъдна мечтата си за италианска романтика като празнува кръглата си годишнина в тази част от любимата си страна. И сподели с Покана за пътуване наръчника си за оцеляване.   Онова, което Даниела Палазова пропусна да разкаже е, че освен Амалфи, Позитано и Равело, интересни са малкото селце Четара, известно с рибарите и рибната кухня, естественият морски резерват Нерано - с популярните спагети с тиквички, любими на Джаки Кенеди-Онасис, както и селцето Конча дей Марини, прочуто със сладкиша на бенедиктинските монахини, наречен Столятела Санта Роса, на който е посветен цял фестивал през август.   Накрая можем да обобщим: ако искате изкуство и архитектура отидете в Амалфи и Атрани, за храна и вино – в Четара, Нерано и Санта Агата. Позитано е за млади двойки и нощни птици, Праяно и Конча дей Марини - за романтика, Равело –за спокойствие, гледки и класическа музика, Майори и Минори - за плаж.   В минутите за родолюбие Светослав Марков ще ни поведе към българските военни гробища в Унгария.   За любителите на географията Белград е столицата на Сърбия, за почитателите на историята е тренировъчният плац на Първа и Втора българска легия. За феновете на доброто хапване и пийване на фона на здрав турбофолк Белград е лелеяна мечта. И по комшийски лесно постижима. Може би затова 40 000 българи годишно прекосяват границата при Драгоман, а за братята сърби сме в Топ 10 на най-предпочитаните гости.   В София бяха представени възможностите за къс туристически пас не само в Белград, а и на други места.   Ирена Алексич – съветник на директора по международните въпроси на туристическата организация на Белград и Тихана Путин от Нови сад споделят с какво Сърбия   Когато слушахме със зяпнали уста как Златимир Йочев преди време ни разказваше за  сърните и елените, които се галят в туристите в Япония, го накарахме да обещае пак да гостува в Покана за пътуване щом се завърне от Китай. Човекът се врече и го изпълни.   Китайците казват „Ако нещо е отминало, не говори повече за него”. Със сигурност това не важи за водещия на сутрешния блок от телевизия България он еър Златимир Йочев и неговите приключения в Китай. Той продължава да разказва.   Докато сме на китайска вълна да ви кажа още една тамошна мъдрост „И най-дългото пътешествие започва с една-единствена стъпка”. Ще бъдем щастливи ако тази стъпка за вас е Покана за пътуване. Напомням ви, че на страницата ни във Фейсбук приключенията продължават   ", "date": "2018.06.16", "title": "Приказни гледки и опасни завои в Италия, хапване, здрав турбофолк и винени турове в Сърбия "}
{"url": "http://epicenter.bg/article/Toma-Bikov--Nayasno-sme--che-ima-problem-v-sferata-na-sigurnostta/156927/2/0", "text": "Биков заяви, че е съгласен, че трябват промени, но по думите му, те трябва да се правят много внимателно, без да се занулява всичко и да се почва отначало. По думите му  би имало полза от вота, ако има сблъсък. Концепция за сигурност до момента не съм чул, по-различна от нашата концепция за МВР, каза Тома Биков. Промените трябва да водят към добро, не към лошо, каза  . Длъжни сме да зявим, че правителството търпи провал в една от ключовите сфери - сигурност, заяви Крум Зарков от БСП за предстоящия вот на недоверие. Според БСП правителството не се справя и то трябва да си ходи. Нямаме нужда да търсим предварителната подкрепа на други партии, каза Крум Зарков.", "date": "2018.06.16", "title": "Тома Биков: Наясно сме, че има проблем в сферата на сигурността"}
{"url": "http://epicenter.bg/article/Gen--Mirchev--Vse-oshte-ne-sa-izvestni-prichinite-za-katastrofata-s-helikoptera/156930/2/0", "text": "  Това коментира в „Събуди се” бригаден генерал Петьо Мирчев, зам.-командир на ВВС и експерт по вертолетна авиация. По думите му никой не може да гарантира, че в даден момент няма да се случи нещо неочаквано. Това обаче не означава, че машината не е технически поддържана.   „Единствено комисията има достъп до черната кутия и все още нямаме данни от нея”, поясни ген. Мирчев. „Професията на пилота е рискова и всеки един от тях знае това”, коментира още той. Бригаден генерал Петьо Мирчев се съгласи с това, че летателните часове на пилотите са твърде малко. „Вярно е, че спрямо стандартите на НАТО България изостава много. Търсим възможност да намалим влиянието на тези рискове”, поясни още ген. Мирчев.", "date": "2018.06.16", "title": "Ген. Мирчев: Все още не са известни причините за катастрофата с хеликоптера"}
{"url": "http://epicenter.bg/article/Mariya-Gabriel-s-nay-prestizhnata-nagrada-na-Italiya-za-varhovi-postizheniya-na-zhenite/156931/2/0", "text": "      Вече 30 години, в памет на Мариса Белисарио – топ мениджър на Италия, едноименната фондация отличава със \"Златна ябълка\" заслугите и постиженията на жени в различни професии, управлението, науката, икономиката и социалните каузи както на национално, така и на европейско ниво.   Тазгодишното издание на наградата е под егидата на президента на Италия Серджо Матарела.   Високото отличие се присъжда в няколко категории, като Изборната комисия е взела решение с единодушно гласуване да удостои комисар   с наградата в юбилейното 30-то издание в категория \"Награда на Европа\".   При приемането на наградата,   заяви, че за нея тя е символ на признание, но и отговорност. \"Силата на визията ми за цифровото бъдеще на Европа е кодирана в принципа, който следвам. Работя за цифрова политика, която да отчита интересите на европейските граждани, а човекът да остане управляващ технологиите. За няколко месеца постигнахме голям напредък в изграждането на цифровия единен пазар – регламента за защита на данните, пакета за киберсигурност, мерките за развитието на изкуствения интелект и суперкомпютрите, действията за насърчаване на цифровите умения, подкрепата за стартъпите, постигнатите споразумения относно европейския аудиовизуален сектор и спектъра за високоскоростен интернет и много други. Ето защо тази награда за мен е признание за усилията, които полагаме за силна цифрова Европа. Но тя е и отговорност да продължавам да работя с неотслабваща енергия за цифров единен пазар, който не остава никого изключен и ползите от който са за всички. Тази награда е и израз на потенциала на жените да бъдат начело на цифровата промяна и съм горда да бъда неин носител\", каза българският еврокомисар.", "date": "2018.06.16", "title": "Мария Габриел с най-престижната награда на Италия за върхови постижения на жените"}
{"url": "http://epicenter.bg/article/Krum-Zarkov--Pravitelstvoto-ne-se-spravya-i-tryabva-da-si-hodi-/156934/2/0", "text": "\"Това правителство, дали има компетентност и способност да се справи с проблемите? Отговорът е – не! Правителството не се справя и трябва да си ходи.\" Това каза зам.-председателят на ПГ на „БСП за България” Крум Зарков в Нова ТВ, съобщиха от пресцентъра на БСП.  „Ние сме длъжни да заявим, че правителството търпи провал в една от ключовите сфери на компетентност – осигуряване на обществен ред и сигурност. Оттам насетне всяка политическа сила трябва да поеме своята отговорност и да се позиционира”, това заяви депутатът по отношение на предстоящия вот на недоверие, който ще бъде искан от левицата.  Зарков обясни, че броят на депутатите от ПГ на „БСП за България” е достатъчен да се иска вот и те ще се възползват от тази възможност. Народният представител припомни обещанията на ГЕРБ преди изборите, които не бяха спазени - полицай във всяко село, назначаване на нови 6000 полицаи.  Според Крум Зарков всеки един от инцидентите - от бягството на затворниците от затвора, многочисленото убийство около Нова година, до убийството на крупен бизнесмен в центъра на София, трябва да коства оставката на министъра на вътрешните работи.  „Взети заедно, са вече политическа отговорност на целия Министерски съвет”, каза той. По повод упреците, че няма невинен по отношение на състоянието на системата на МВР, Зарков заяви, че правителствата на Сергей Станишев и Пламен Орешарски са си отишли.  „Сега трябва да дадем вот на сегашното правителство. Или се справят, или не и трябва да си ходят”, отсече Зарков.  „Цяла година надзирателите на затворите и полицаите протестираха. Никой не ги чу. Никой не им даде това, от което се нуждаят. Диалогът е много труден”, каза още депутатът.  ", "date": "2018.06.16", "title": "Крум Зарков: Правителството не се справя и трябва да си ходи "}
{"url": "http://epicenter.bg/article/Za-Sofroniy-Vrachanski-ili-za-upravlenieto-na-Konstantin-Stoilov-pishat-kandidat-studentite-v-SU-/156941/2/0", "text": "В 9.00 часа в 23-та аудитория в Ректората на Софийския университет \"Св. Климент Охридски\" започна кандидатстудентският изпит по история на България за прием за учебната 2018/2019 година. Кандидат-студент изтегли вариант 1 на теста и двете теми, по които избират да пишат явилите се на изпита - \"Софроний Врачански - книжовна и политическа дейност\" и \"България при управлението на Константин Стоилов (1894-1899 г.)\", съобщи пресцентърът на СУ.  925 са кандидат-студентите, подали заявления за явяване на изпита. Заместник-ректорът на Софийския университет проф. Ренета Божанкова приветства кандидатите с \"Добре дошли\" и ги призова да покажат своите знания и амбиция да станат студенти на 130-годишния български университет. Тя им пожела да зарадват родителите и учителите си, които в този момент мислено са с тях.  Деканът на Историческия факултет на СУ и председател на изпитната комисия доц. Тодор Попнеделев пожела успех на кандидатите.  Специалностите, за които кандидат-студентите могат да кандидатстват след успешно положен изпит по история на България, са - Философия; Социология; Политология; Публична администрация; Културология; Библиотечно-информационни науки; Публични информационни системи; Философия (на английски език); История; Археология; Етнология; История и география; Архивистика и документалистика; История и политика на Балканите; История и философия; Хебраистика; Педагогика; Социални дейности; Неформално образование; Предучилищна и начална училищна педагогика; Социална педагогика; Специална педагогика; Логопедия; Физическо възпитание и спорт.  С изпит по история на България и с изпит по български език и литература бъдещите студенти могат да запишат специалността \"Право\", а с изпит по история на България и с изпит по английски, немски, френски, испански, италиански или руски език /по избор/ - за специалностите \"Международни отношения\" и \"Регионално развитие и политика\".  С успешно издържани изпити по история на България и с изпит по английски, немски, френски, испански език /по избор/ бъдещите студенти могат да запишат специалността \"Европеистика\".  С успешно положени изпити по история на България и по английски и френски език /по избор/ кандидатите могат да запишат и специалността \"История и чужд език\".  ", "date": "2018.06.16", "title": "За Софроний Врачански или за управлението на Константин Стоилов пишат кандидат-студентите в СУ "}
{"url": "http://epicenter.bg/article/Protestirashti-mayki--Sotsialnoto-ministerstvo-nyama-registar-na-horata-s-uvrezhdaniya--VIDEO-/156944/2/0", "text": "Социалното министерство няма никакви данни за хората с увреждания – нито колко са, нито какви са уврежданията. Това е едно от нещата, които новият закон за личната помощ ще промени, давайки старт на реформите. Това посочиха майки на деца с увреждания в студиото на \"Тази събота\" по бТВ.  С този довод те отговориха и на питането на премиера къде са милионите, давани за хората с увреждания – ако се направи такъв регистър ще е ясно къде са парите, посочи Ина Маринова.  Предложенията, които в момента се обсъждат няма да засегнат правата на нито един от хората с увреждания, но и не е коректно да се твърди, че с този законопроект ще се решат всички проблеми, посочи националният омбудсман Мая Манолова.  Всички ще имат право на лична помощ, въпросът е дали им трябва. Има разлика между заболяване и увреждане, сподели Маринова.  По думите на омбудсмана най-трудното е да убедим тези, от които зависи реформата, че тя е необходима.  „Този закон е писан от хората с проблем. Проблемите не са от днес, в последните 20-30 години всички политици носят своята вина, аз също.”  Майките посочиха, че министър Петков има волята за промени, но не знаят дали накрая няма да се уплаши.  „От години в България има различни програми и услуги, различни министерства и общини. Обслужват се от една армия от администрации и така те потъват. Човекът с увреждане е контингент на много министерства, не само на социалното”, добави Маринова.  ", "date": "2018.06.16", "title": "Протестиращи майки: Социалното министерство няма регистър на хората с увреждания (ВИДЕО)"}
{"url": "http://epicenter.bg/article/Dragomir-Stoynev--Georgi-Dimitrov-e-dostoen-balgarin--imeto-mu-e-zapisano-v-svetovnata-istoriya-/156948/2/48", "text": "„Благодаря ви, че пазите в сърцата си делото на Георги Димитров, защото малко останаха българите, които могат да се сравнят с него“. Това каза зам.-председателят на ПГ на „БСП за България“ Драгомир Стойнев на тържественото отбелязване на 136-та годишнина от рождението на Георги Димитров в родното му Ковачевци. Това съобщиха от пресцентъра на БСП.  Той добави, че трябва да пазим спомена за миналото и личности като Димитров, защото има хора, които искат да ги заличат.  „Радвам се, че родното му място – Ковачевци всяка година организира тържества по случай рождението му, защото сте дали на света един достоен българин, чието име е записано в световната история“, каза още Стойнев. Народният представител заяви, че днес отдаваме почит не само на него, но и на всички, които са се борили за един по-справедлив и достоен живот през годините.  Драгомир Стойнев прочете и поздравителен адрес от председателя на НС на БСП Корнелия Нинова към жителите и гостите на Ковачевци.  „Отбелязването на рождения ден на Георги Димитров е повод за размисъл. Повод да си припомним онези славни страници от 127-годишнината на Българската социалистическа партия, а Георги Димитров е част от онази огромна, изконна съпротивителна сила на българския народ. 136 години след рождението на героя от Лайпциг, на този голям български политик, парламентарист и световен деец на движението на работниците, българите са отново пред паметниците на Димитров в цялата страна, в знак на почит към делото му. Един от най-обругаваните политици за тези 28 години, един от политиците, чието дело се опитват да заличат. Но то е незаличимо“, пише Нинова в поздравлението си.  Гости на тържеството бяха и народните представители от ПГ на „БСП за България“ Станислав Владимиров и Любомир Бонев, председателят на ОблС на БСП – Перник Валентин Петков, председателите на ОбС на БСП в Перник, Радомир и Брезник – Кирил Леонов, Георги Георгиев и Венета Петрова, ген. Ангел Марин – вицепрезидент на Република България 2002 – 2012 г., председателят на БАС Симеон Игнатов.  ", "date": "2018.06.16", "title": "Драгомир Стойнев: Георги Димитров е достоен българин, името му е записано в световната история "}
{"url": "http://epicenter.bg/article/Preduprezhdeniya-za-obilni-valezhi-s-gramotevitsi-v-pochti-tsyalata-strana-/156949/2/0", "text": "Предупреждения за обилни валежи с гръмотевици е в сила за 24 области в страната. В областите Видин, Враца, Монтана, Ловеч и Габрово е в сила оранжев код. В тези 5 области ще има краткотрайни, временно интензивни валежи, придружени с гръмотевични бури. Има условия за градушки.  Очакваните количества валежи са между 30-50 л/кв.м, в планинските райони и повече, информират от НИМХ.  В 19 области е в сила жълт код София-град, София-области, Перник, Кюстендил, Благоевград, Пазарджик, Смолян, Пловдив, Кърджали, Хасково, Стара Загора, Сливен, Велико Търново, Плевен, Русе, Търговище, Шумен, Разград, Силистра.  В тези райони на страната ще има краткотрайни, временно интензивни валежи, придружени с гръмотевични бури. Има условия за градушки. Очакваните количества валежи ще са между 20-30 л/кв.м.  За последното денонощие най-голямо количество валежи е отчетено в Монтана, градушки са паднали в Северозападна България, Казанлък и Благоевград, съобщиха за Агенция „Фокус“ от НИМХ.  ", "date": "2018.06.16", "title": "Предупреждения за обилни валежи с гръмотевици в почти цялата страна "}
{"url": "http://epicenter.bg/article/Frantsiya-se-nalozhi-trudno-nad-Avstraliya-s-2-1-/156961/8/0", "text": "Фаворитът Франция започна с измъчена победа похода си към титлата на световното първенство по футбол в Русия, предаде бТВ. \"Петлите\" се наложиха с 2:1 над Австралия в първия мач от трета група на Мондиала, а успехът дойде след историческата първа намеса на VAR (системата за видеоасистент при спорни ситуации) на Мондиал и леко късметлийски гол на Пол Погба.  Въпреки загубата, \"кенгурутата\" показаха, че не са за пренебрегване.  През първото полувреме европейските вицешампиони владееха повече топката, но така и не стигнаха до реална голова възможност. Опитите на Гризман, Мбапе и Погба не успяха да изпотят вратаря на Австралия Матю Райън.  Първите 45 минути ще се запомнят и с два шанса за съперниковия тим. В 18-ата минута само майсторската реакция на Юго Лорис след рикошет в крака на Толисо предотврати гол във вратата на \"петлите\". В края на частта Бехич стреля от границата на наказателното поле, но леко неточно.  Най-спортната ситуация в срещата дойде в 55-ата минута, когато Гризман бе повален в наказателното и след намесата на VAR главният съдия отсъди дузпа за Франция. Нападателят на \"Атлетико\" Мадрид не се поколеба и вкара от бялата точка за 1:0.  Няколко минути по-късно резултатът бе изравнен. Самуел Юмтити игра като волейболист в наказателното поле на \"петлите\" и Австралия получи дузпа. Капитанът на \"кенгурутата\" Миле Йединак бе точен за 1:1.  В 80-ата минута Франция поведе с 2:1. Пол Погба стреля към вратата, топката се отби в крака на Бехич, уцели напречната греда и тупна зад голлинията.  До края на срещата Астралия се вдигна на щурм, но не успя да се добере до изравнително попадение.  ", "date": "2018.06.16", "title": "Франция се наложи трудно над Австралия с 2:1 "}
{"url": "http://epicenter.bg/article/Parva-iznenada-na-svetovnoto--Arzhentina-vze-samo-tochka-na-Ispandiya--Mesi-izpusna-duzpa-/156977/8/0", "text": "Аржентина не успя да победи Исландия в мач от Група „D“ на световното първенство в Русия, предаде бТВ.  \"Гаучосите\" притиснаха съперника в началото на първата част, но трябваше да чакат до 19-та минута, за да открият резултата. Тогава опит за удар на Маркос Рохо се превърна в подаване към Серхио Агуеро и нападателят на \"Манчестър Сити\" разстреля Халдорсон.  Исландците обаче бързо отвърнаха на удара, изравнявайки чрез Алфред Финбогасон.  След това Аржентина доминираше. Натискът на тима на Хорхе Сампаоли не даваше резултат.  В 43-ата минута южноамериканците имаха претенции за дузпа. Меси навлезе в пеналта и опита центриране, което обаче бе блокирано от Рагнар Сигурдсон. При падането топката се удари в ръката на защитника, но реферът прецени, че няма да посочи бялата точка.  Аржентинците продължиха да притискат противника, но \"викингите\" се бранеха героично.  Стигна се до 63-ата минута, когато за \"гаучосите\" все пак бе отсъдена дузпа, след като Меса бе повален от Магнусон. Зад топката застана Меси, но ударът му бе спасен.  До края Исландия удържа и измъкна точка на фаворита в групата. По-късно днес играят и другите два тима от нея - Хърватия срещу Нигерия.  ", "date": "2018.06.16", "title": "Първа изненада на световното! Аржентина взе само точка на Испандия, Меси изпусна дузпа "}
{"url": "http://epicenter.bg/article/20-sastezateli-po-koloezdene-izkachiha-vrah-Aida-za-chetvarti-poreden-pat-/156980/8/0", "text": "20 участници от цяла България изкачиха за четвърта поредна година върх Аида в станалото традиционно колоездачно състезание в Националния курорт Минерални бани.  Състезанието се проведе с подкрепата на община Минерални бани и кмета Мюмюн Искендер. Сиволичният старт беше даден пред сградата на общината, но истинското състезание започна с летящ старт от завоя към Горно Брястово. До там състезателите бяха ескортирани от полицейски автомобил. По телефона бяха известени двамата съдии от Пловдив, които очакваха участниците в гонката на финала на връх Аида. 10-километровото трасе беше с 600 метра разлика в надморската височина между старта и финала.  Победител стана представителят на София Красен Киров. Любопитна подробност е, че той е и треньор на отбора на ЦСКА по баскетбол. Киров е първи и в неговата възрастова група на мъжете от 18 до 35 г с време от 25 мин. и 41 сек.  В другите категории първи станаха Росен Станчев (36-50), Манол Стоянов (51-60) и Георги Евтимов при ветераните от над 61. Най-достойните ветерани получиха специални награди от стоматолога д-р Гено Василев. Останалите победители получиха 80, 50 и 30 лева за класиране в челната тройка. Те бяха осигурени от Националния курорт Минерални бани.  ", "date": "2018.06.16", "title": "20 състезатели по колоездене изкачиха връх Аида за четвърти пореден път "}
{"url": "http://epicenter.bg/article/Daniya-pobedi-Peru-s-1-0-i-se-zalepi-za-Frantsiya-/156984/8/0", "text": "Дания победи Перу с 1:0 във втория мач от група \"С\" на Мондиал 2018. Юсуф Поулсен отбеляза единствения гол и донесе ценни три точки за \"Червения динамит\", който заедно с Франция се очертава като фаворит за първите две места в групата, предаде бТВ.  Силни изяви имаше вратарят на Дания Каспер Шмайхел, който на няколко пъти спаси вратата си. Перу изпусна и дузпа, бита неточно от Кристиан Куева в края на първото полувреме.  Перуанците започнаха по-ентусиазирано при завръщането си на световни финали за първи път от 36 години. Тимът от Южна Америка бе по-активен в атака, но удари на Едисон Флорес и Андре Карийо не намериха целта.  Десет минути преди почивката треньорът на Дания направи принудителна смяна, след като Вилем Квист получи тежка контузия и бе изнесен на носилка. На негово място се появи Ласе Шьоне.  Най-интересната ситуация през първата част дойде точно преди почивката, когато Кристиан Куева падна в наказателното поле на Дания, но реферът от Гамбия Бакари Гасама остана безмълвен. Спорната ситуация бе разрешена от системата VAR и съдията промени решението си и отсъди 11-метров наказателен удар. Куева обаче стреля много неточно над напречната греда от бялата точка и пропусна да даде преднина на Перу.  В 59-а минута хубава атака на Дания завърши с гол. Кристиан Ериксен проби през центъра, намери на голова позиция Юсуф Поулсен и той не сгреши и вкара единствения гол в мача.  След попадението перуанците наложиха натиск и Едисон Флорес бе близо до изравнителен гол, но Каспер Шмайхел спаси.  Треньорът на Перу реагира с включването в игра на ветерана Паоло Гереро, който бе близо до фамозен гол с пета, но нестандартният удар премина на сантиметри от вратата.  Джеферсон Фарфан също можеше да вкара, но негов удар от удобна позиция бе спасен от Каспер Шмайхел.  ", "date": "2018.06.16", "title": "Дания победи Перу с 1:0 и се залепи за Франция "}
{"url": "http://epicenter.bg/article/Tsipras--Sporazumenieto-s-Makedoniya-za-imeto-ne-priznava-makedonska-natsiya/156929/7/0", "text": "\r\n Гръцкият министър-председател Алекис Ципрас заяви, че споразумението с Македония за името не признава македонска нация, а само правото на жителите на съседната страната на самоопределение, предава македонското електронно издание „МКД“, цитирано от \"Фокус\". \r\n   \r\n „Ако настоявахме за име без превод, много скоро щяхме да срещнем проблеми. Всеки ще се съгласи с името Македония. Международната преса вчера написа, че Македония се е съгласила да промени името си в Северна Македония“, заяви Ципрас по време на телевизионно интервю.  \r\n   \r\n „Няколко страни ни обвиняват, че сме дали името. Имам целия текст на споразумението, преведен от Министерството на външните работи, и не виждам, че даваме нищо, но го приемаме. \r\n   \r\n Договорът признава правото на самоопределение на народите. \r\n Член 7 гласи, че когато използват името, те имат друго предвид, а не гръцкото наследство. Те имат право да го използват, защото живеят и в този регион. \r\n Но ние никога няма да ги наричаме македонци, а славяно-македонци. Досега са пътували до документи за пътуване, че са писали, че са македонци, но сега ще пътуват като македонци, граждани на Северна Македония“, уточни Ципрас.  \r\n   \r\n Споразумението с Македония е от историческо значение за Гърция, а носи предимства и на икономическо ниво,  заяви той.  \r\n   \r\n Алексис Ципрас коментира споразумението  и от икономическата му страна и обясни, че досегашният неуспех при откриването на решение е бил пречка за двете страни да създадат силни икономически връзки. „Договорът, до който стигнахме след 6 месеца тежки преговори с нашите северни съседи за решаване на дългогодишния спор за името, е развръзка от историческо значение, успех от историческо значение за Гърция с разнообразни ползи и в икономическата сфера“, убеден е Ципрас. „Удължаването на този проблем, не само лишават нашата страна от възможности, но и лишават страната от възможности да създаде силни връзки на икономическо сътрудничество и съвместно развитие с нашата съседна страна“, подчерта той.", "date": "2018.06.16", "title": "Ципрас: Споразумението с Македония за името не признава македонска нация"}
{"url": "http://epicenter.bg/article/Tramp-ochakva-da-se-sreshtne-s-Putin-prez-yuli-v-Evropa/156932/7/0", "text": "„Тръмп, както се очаква, ще се срещне с руския президент следващия месец, когато ще бъде на посещение в Европа, за да вземе участие в срещата на върха на НАТО. В потвърждение на тези планове Тръмп е заявил на журналист в петък, че е напълно възможно, да се срещне с Путин това лято“, пише изданието и уточнява, че срещата на лидерите на страните от НАТО ще се проведе в Брюксел на 11 и 12 юли. Според изданието „водещи сътрудници“ към Съвета за национална сигурност при президента са се „изказвали против подобна среща и са казали, че не разглеждат проявеният от Тръмп интерес към подобна среща като разпореждане за нейната организация“, разказва за вестника представител на администрацията.", "date": "2018.06.16", "title": "Тръмп очаква да се срещне с Путин през юли в Европа"}
{"url": "http://epicenter.bg/article/Zaev-kam-Zaharieva--Za-napredaka-v-pregovorite-s-Gartsiya-prinos-ima-balgarskata-strana/156933/7/0", "text": "Македонският премиер Зоран Заев изрази очакване след подписването на договора, в най-скоро време Скопие да получи покана за начало на преговори за членство в Евросъюза.     Представлението в Струмица бе предпоследното от турнето на театралната трупа в Република Македония, което започна на 11 юни в Скопие и ще завърши на 16 юни в Щип.   “Радвам се, че в моя роден град можем да гледаме тази прекрасна постановка. Договорът с България ни даде възможност това да се случи. И това не е всичко – от подписването му имаме ръст в икономиката, нови български инвеститори в страната. Този договор беше една от най-големите мотивации за реформите в Република Македония, та дори и за договора с Гърция”, каза Заев.   “Договорът с Гърция може само да затвърди Договора ни с България. В него има текстове, които зачитат съдържанието на другите ни договори. Гражданите на Република Македония имат отношение на искрено приятелство спрямо гражданите на България, същото е и с българските граждани. Ние политиците трябва да им служим, да отваряме път за това приятелство”, допълни Заев.   “Осем месеца след подписването на договора хората тук видяха, че той носи само позитиви и днес 70% от гражданите на вашата страна го подкрепят“, каза  .   Тя посочи, че приятелска България и цялото българско правителство стоят до Република Македония по европейския й път.   „Надявам се Европейският съвет на 29 юни да вземе решение за започване на преговори с Република Македония“, допълни тя. Македонският премиер се присъедини към надеждата и изрази радост, че напредъкът на страната му се случва по време на Българското председателство.   „Днес Балканите градят приятелство и съм щастлив, че живеем във време, когато нашите две страни създадоха подобни отношения“, каза Заев. След края на постановката министър Захариева и премиерът Заев се срещнаха с актьорите от трупата на \"Българска армия\". След срещата с вицепремиера и външен министър Екатерина Захариева снощи в Струмица, Заев заяви, че за напредъка в преговорите с Гърция принос има българската страна, предаде БНР. Тя ще проведе няколко разговора днес в Скопие, след извънредната си среща снощи с македонския премиер Зоран Заев в родния му град Струмица.  Посещението съвпада с очакваното утре подписване на договора с Гърция за името на Македония и за стратегическо партньорство между двете страни.  Заев потвърди, че в договора е защитен и българският национален интерес и заяви, че не се притеснява от протестите.\"Протестите и недоволството, които има в двете страни, са демократично право.\" От своя страна Захариева изрази очакване до края на юни Скопие са получи дата за преговори за членство в ЕС: \"Да направим така, че на 26-и да имаме отваряне на процедурата след повече от15 години и започване на преговори с Република Македония\" Снощи пред парламента в Скопие отново имаше протести срещу предлаганото ново име Република Северна Македония. Протестиращите настояваха президентът Георге Иванов да наложи вето и поискаха оставката на премиера.", "date": "2018.06.16", "title": "Заев към Захариева: За напредъка в преговорите с Гърция принос има българската страна"}
{"url": "http://epicenter.bg/article/Foreign-Policy--Aleksis-Tsipras-i-Zoran-Zaev-zasluzhavat-Nobelova-nagrada-za-mir-/156940/7/0", "text": "Двамата лидери, които заслужават Нобеловата награда за мир, не се срещнаха тази седмица в Сингапур. Вместо това те ще се срещнат в неделя по бреговете на ясно, сладководно езеро, граничещо с Гърция, Македония и Албания. Министър-председателите на Гърция Алексис Ципрас и на Македония Зоран Заев - страната, която ще бъде официално известна като Северна Македония - ще подпишат споразумение за разрешаване на горчивия десетилетен конфликт за името на Македония, коментира американското списание Foreign Policy, цитирано от Агенция \"Фокус\".  Всъщност споразумението прави много повече от това. То създава модел за справяне със сблъсъците на идентичност, които водят до конфликти не само на Балканите, но и по света. Яростно порицание на Русия и на нейните популистки приятели в Европа, споразумението напомня за навлизане на доверието в Европейския съюз и целия Западен проект за Балканите. Споразумението все още е изправено пред твърда опозиция от страна на националистите в двете страни, които нападнаха своите лидери като предатели. За да се избегне този резултат, е спешно Ципрас и Заев да получават не само подкрепа, но и световно признание.  Гръцкото възражение срещу името на Македония - и гордостта на македонския отговор - се коренят в най-основните въпроси на идентичността. Никъде не е поставен по-остро въпрос, отколкото на Балканите. Борбата за националната идентичност продължава да влияе върху политиката в целия регион.  Това, което прави македонския случай толкова тревожен, е постоянното предизвикателство пред самото съществуване на македонска идентичност от нейните три по-големи, по-силни съседки, Гърция, България и Сърбия. Докато номинално признават македонската държава, всяка една от тези страни развива теза, който я подкопава. България оспорва македонския език, Сърбия - независимата македонска православна църква и доминиращият наратив в Гърция твърди, че няма такова нещо като гръцка Македония.  Под предизвикателствата на идентичността стоят латентни териториални претенции и страхове. Ако се смята, че македонците нямат език, нямат църква, нямат истинска национална идентичност, някои могат да заключат, че нямат право и на национална държава.  Освен наранената национална гордост, стремежите на Македония да се присъединят към НАТО и Европейския съюз бяха осуетени от Гърция, която наложи вето на присъединяването на страната към НАТО преди десетина години и също така използва членството си в ЕС, за да попречи на Македония да започне преговори за присъединяване към Съюза.  прави визията на Ципрас толкова необикновена. За разлика от почти всички негови предшественици Ципрас схваща ползата от премахването от Гърция на ненужна тежест в отношенията със съседната държава. Второ, Ципрас видя възможностите от пристигането на неговия реформистки колега в Скопие, Заев. Македонският премиер е отчаян да види страната си накрая да влезе в НАТО и да се присъедини към ЕС, да стабилизира и да привлече инвестиции.  Както в повечето дългогодишни спорове, преговорите бяха сложни и се отнасяха до много повече, отколкото само името на страната. Трябваше да се съгласува деликатна последователност - включително национален референдум в Македония и гласуване в гръцкия парламент.  За Москва и за популистите споразумението е удар. То възстановява НАТО и ЕС като жизненоважни организации, които все още мотивират уязвимите политически лидери да правят трудни компромиси. В действията и думите си Ципрас и Заев опровергаха твърденията, че наднационалните институции са без значение и че само национални държави имат такова.  За тези на Балканите, които искат да преначертаят границите, споразумението също е сериозен удар. С присъединяването ѝ към НАТО границите на Македония са гарантирани. След като НАТО и ЕС се възстановят, най-голямата страна в региона, Сърбия, най-накрая може да реши окончателно да се съюзи със Запада.  Споразумението доказва, че очевидно нерешими, спорни и силно емоционални въпроси могат да бъдат анализирани с добра воля и добра причина.  Разбира се, нито едно от тези предимства няма да се осъществи, ако Заев и Ципрас успеят да провалят споразумението в Скопие или в Атина. Ето защо е от съществено значение светът да се изправи и да подкрепи усилията на двама истински миротворци, които са инвестирали време и политически риск, за да създадат сериозно и трайна споразумение за преодоляване на десетилетия дългия спор. В този случай изобщо не е твърде рано да се говори за Нобелова награда за мир.  ", "date": "2018.06.16", "title": "Foreign Policy: Алексис Ципрас и Зоран Заев заслужават Нобелова награда за мир "}
{"url": "http://epicenter.bg/article/Ekspert--Pritokat-na-migranti-prez-Balkanite-e-ponosim--no-risk-ot-nova-kriza-ima-/156945/7/0", "text": "Ситуацията с мигрантите на Балканите днес далеч не е така драматична, както преди три години, когато стотици хиляди преминаха от Турция през Гърция към Централна Европа, но неспособността на Евросъюза да се справи с проблема е притеснителна. Това заяви пред БНР Кристоф Бендер - заместник-председател на Европейската инициатива за стабилност (European Stability Initiative) и сътрудник на виенския Институт за хуманитарни науки (Institut für die Wissenschaften vom Menschen).  \"Капацитетът на гръцките острови да приемат нови пришълци е много нисък. Не е нужно да се повтаря напливът от 2015 година - само няколкостотин души за две-три седмици могат да доведат до пълен колапс на системата. Гърците ще бъдат принудени да превозват все по-бързо все повече хора от островите на материка. Това ще бъде сигнал, че пътят е отворен, и ще привлече нови имигранти на островите\", посочи Бендер в интервю за предаването \"Събота 150\".  Възможните последици са нова хуманитарна криза и усещането, че Европа не е в състояние да контролира границите си.  \"Политическото отражение от тази констатация ще е много силно на целия континент. В много страни-членки крайната десница ще укрепне още повече,\" смята Бендер.  От март тази година все повече имигранти преминават сухопътната граница между Турция и Гърция, но според експерта от Европейската инициатива за стабилност дипломатически демарши на Брюксел в Анкара не са най-ефективният подход към проблема:    Неспособността на европейските страни да връщат икономическите имигранти в страните им действа на тези хора като магнит, отбеляза експертът:    Германският министър на вътрешните работи Хорст Зеехофер иска да отпраща от границите си кандидатите за убежище, регистрирани другаде в Евросъюза. Според Кристоф Бендер, практическият риск от подобна мярка за гранични държави като Гърция и България не е голям:   ", "date": "2018.06.16", "title": "Експерт: Притокът на мигранти през Балканите е поносим, но риск от нова криза има "}
{"url": "http://epicenter.bg/article/Salvini-zabranyava-dostapa-na-dve-organizatsii-za-spasyavane-na-migranti-do-italianskite-pristanishta/156947/7/0", "text": "Италианският твърдолинеен вътрешен министър и вицепремиер Матео Салвини обеща днес да спре достъпа на още две организации, спасяващи мигранти, до италианските пристанища, предаде ДПА, цитирана от БТА.  Забраната се отнася за германските неправителствени организации \"Си Уоч\" (Sea Watch) и \"Мишън Лайфлайн\" (Mission Lifeline), съобщи във Фейсбук водачът на крайнодясната, антиимигрантска партия \"Лига\".  \"Тези хора трябва да разберат, че Италия повече не желае да насърчава бизнеса с незаконната имиграция, така че ще трябва да намерят други [неиталиански] пристанища, към които да се насочат\", заяви той.  Салвини каза, че двете НПО позиционират корабите си край бреговете на Либия, за да прибират \"купища хора, изоставени [в морето] от трафиканти\".  Преди шест дни Италия отказа да приеме кораба \"Акуариус\", нает от френско-германско-италианската организация \"Ес О Ес Медитеране\" и хуманитарната организация \"Лекари без граници\".  След като и Малта отказа, Испания предложи да приеме кораба и той беше принуден да извърши продължително и опасно пътуване до Валенсия, в чието пристанище се очаква да акостира утре.  ", "date": "2018.06.16", "title": "Салвини забранява достъпа на две организации за спасяване на мигранти до италианските пристанища"}
{"url": "http://epicenter.bg/article/Darzhavniyat-departament-otnovo-preporacha-na-amerikantsite-da-ne-poseshtavat-Severen-Kavkaz-i-Krim-/156953/7/0", "text": "Държавният департамент на САЩ разпространи днес поредното предупреждение за опасностите при пътувания до Северен Кавказ и Крим, където американците според ведомството може да станат жертви \"на тероризъм и да бъдат малтретирани\", предаде ТАСС, цитирана от БТА.  Към гражданите на САЩ се отправя препоръка да преразгледат евентуалните си планове за пътешествия в Русия. \"Трябва да се избягват всякакви пътувания до Северен Кавказ, включително Чечения и планината Елбрус, тъй като там има граждански безредици и тероризъм. Не бива да се правят и посещения в Крим, защото полуостровът е под чужда окупация\", след като Русия анексира украинската територия през 2014 г., се казва в изявлението.  Според Държавния департамент \"терористични групи продължават да планират атаки в Русия\" и може да нанесат удари без предупреждение, избирайки за мишени места, популярни сред туристите, транспортни възли, пазари, молове и държавни учреждения\". В Москва и още 10 градове от страната тече Световното по футбол, а \"такива големи международни прояви са цел за терористите\", които може да ударят примерно стадионите, посочва ведомството.  Севернокавказки престъпни групировки вече са отвличали за откуп американци и други чужденци, твърди Държавният департамент. \"Не се опитвайте да изкачите Елбрус, защото маршрутът ви ще мине близо до небезопасни райони от Северен Кавказ\", настоява той.  В изявлението се повтаря и позицията на Вашингтон да не признава връщането на Крим в състава на Русия. \"Там се поддържа \"прекомерно военно присъствие на Руската федерация\" и \"окупационните власти третират по неподходящ начин чужденците и местното население\", заявява американското ведомство.  Правителството на САЩ не ще може да предоставя незабавно помощ на американски граждани, пътешестващи из Северен Кавказ и Крим поради забраната американски правителствени служители да пътуват до тези райони, предупреждава Държавният департамент.  ", "date": "2018.06.16", "title": "Държавният департамент отново препоръча на американците да не посещават Северен Кавказ и Крим "}
{"url": "http://epicenter.bg/article/Tramp--Obama-ne-haresvashe-Putin--Putin-ne-uvazhavashe-Obama-/156955/7/0", "text": "Американският президент Доналд Тръмп заяви, че е възможно да се срещне с руския си колега Владимир Путин това лято. От Кремъл потвърдиха изказването и обявиха, че е много възможно срещата да се случи, предава Канал 3.  Говорейки пред журналисти на Северната поляна пред Белия дом, Тръмп отново се обяви за връщане на Русия в Г-7. Американският президент обвини своя предшественик Барак Обама за отстраняването на Русия от групата.  \"Мисля, че Обама просто не харесваше Путин\", каза Тръмп и добави, че за него е много по-добре \"да се разбираме с Русия, отколкото да не се разбираме\".  Президентът на САЩ дори обвини своя предшественик на поста за анексирането на Крим, което стана повод за изключването на Русия от Г-7.  \"Путин просто не уважаваше Обама. Президентът Обама загуби Крим, разберете това\", посочи Тръмп.  Говорейки за продължаващото разследване за евентуални връзки на неговата администрация с Русия, президентът на САЩ отново повтори убеждението си, че това разследване е \"твърде пристрастно\" и затова има резерви относно възможността да бъде разпитан по въпроса от специалния прокурор Робърт Мълър.  ", "date": "2018.06.16", "title": "Тръмп: Обама не харесваше Путин, Путин не уважаваше Обама "}
{"url": "http://epicenter.bg/article/Makedoniya-i-Gartsiya-varvyat-kam-dogovor-na-fona-na-moshtni-protesti--VIDEO--/156956/7/0", "text": "В навечерието на историческия договор за името „Северна Макеодния” напрежението в Скопие и Атина остава. Външните министри на двете страни утре трябва да подпишат документа край Преспанското езеро, но не може да се каже, че жителите на съседните на нас държави приемат споразумението еднозначно, предава бТВ.  В Скопие от няколко дни консервативната опозиция организира протести срещу правителството на Зоран Заев. ВМРО-ДПМНЕ, която дълги години беше на власт при влошени отношения с всички околни страни, твърди, че промяната на името е предателство на националния интерес.  Подписването ще е на гръцка територия, но след него официалният обяд ще е на македонска територия при изключителни мерки за сигурност, посочва специалният пратеник на bTV Новините Десислава Ризова.  И от другата страна на границата недоволството не стихва. Трети ден продължава дебатът по вота на недоверие към правителството на Алексис Ципрас, свикан от основната опозиционна партия – \"Нова демокрация\".  Крайнодясната партия \"Златна зора\" беше отстранена от дебата, след като неин депутат призова военните да свалят кабинета. Политикът беше арестуван, а прокурор нареди да започне разследване дали неговата реч може да се смята за държавна измяна.  По-малкият коалиционен партньор също не приема споразумението, но няма да го блокира.  Сдружението \"За запазване на гръцката идентичност на Македония\" пък призова за тридневни протести с кулминация в района на Преспанското езеро, където се очаква да бъде подписан договорът.  ", "date": "2018.06.16", "title": "Македония и Гърция вървят към договор на фона на мощни протести (ВИДЕО) "}
{"url": "http://epicenter.bg/article/Krayat-na-sveta-idva-mnogo-barzo--Datata-na-apokalipsisa-nablizhava--/156957/7/0", "text": "Изменението на климата на планетата се усеща от всички жители на Земята. В различни части на нашата планета метеоролозите записват необичайни температури за тези райони. На север има нестандартна топлина, а на юг - все по-често започва да пада сняг, което местните жители никога не са виждали по-рано. Както казват учените, краят на света бързо се приближава.  Катастрофата няма да се случи сега и хората ще продължат да се съпротивляват на природните сили, но в резултат на това ще пострадат от смазващо поражение от природата. Изследователите назоваха новата дата на апокалипсиса.  В днешно време еколозите говорят постоянно за вредното въздействие на автомобилните емисии върху озоновия слой. Много страни по света се вслушват в думите им и намаляват отрицателното въздействие на производството върху околната среда.  Положителният резултат от тези действия съществува, но не е достатъчен, за да спаси човечеството. Всъщност учените и изследователите не знаят със сигурност как да се измъкнат от безизходицата, която се е случила в резултат на технологичното развитие.  Ако всичко остане на сегашното ниво, то до 2070 година нивото на Световния океан ще се вдигне катастрофално и той ще залее огромни територии на Земята. Ако това се случи, то може да бъде описано именно като края на света.    ", "date": "2018.06.16", "title": "Краят на света идва много бързо: Датата на апокалипсиса наближава! "}
{"url": "http://epicenter.bg/article/Siriyski-pravozashtitnitsi-obviniha-SASht--che-podgotvyat-provokatsiya-s-himichesko-orazhie-/156962/7/0", "text": "Според ръководителя на сирийска правозащитна организация Ахмад Казем специалните служби на САЩ подготвят провокация с използването на химическо оръжие в района Ат Танф, което според него цели окончателното скарване между кюрдите и сирийското правителство, предава РИА Новости, цитирана от Агенция \"Фокус\".  „Сега в Ат Танф се специалните служби на САЩ в координация с „Ислямска държава“ подготвят провокация, подобна на тази в град Дума от преди няколко месеца. И за инсценировка готвят кюрди – жени и деца“, заяви Казем.  Според него вероятността за провокация е много висока. „Това цели да сблъска кюрдите и сирийската армия и да се нанесе планиран отрано удар по Сирия“, убеден е той.  ", "date": "2018.06.16", "title": "Сирийски правозащитници обвиниха САЩ, че подготвят провокация с химическо оръжие "}
{"url": "http://epicenter.bg/article/Tramp--Horata-po-sveta-se-chuvstvat-po-sigurno--otkakto-sam-na-vlast-/156972/7/0", "text": "Хората по света се чувстват в по-голяма безопасност, откакто Доналд Тръмп е президент на САЩ. Такава самооценка си постави самият Тръмп във видео обръщение след срещата му със севернокорейския лидер Ким Чен-ун в Сингапур.  От Овалния кабинет на Белия дом Тръмп заяви, че срещата ще даде началото на ядреното разоръжаване на Северна Корея:  \"Струваше си всяка секунда. Беше невероятно събитие. Хората в Азия се чувстват в по-голяма безопасност. В момента и хората по целия свят се чувстват в по-голяма безопасност, отколкото в дните преди да стана президент.\"  ", "date": "2018.06.16", "title": "Тръмп: Хората по света се чувстват по-сигурно, откакто съм на власт "}
{"url": "http://epicenter.bg/article/Karvav-uzhas-v-Moskva--Taksi-se-vryaza-v-talpa-i-rani-osem-dushi-/156982/7/0", "text": "Таксиметров автомобил се вряза в пешеходци близо до Червения площад в Москва, седем души са ранени. Сред тях има мексикански граждани, предава Reuters, цитирана от Агенция \"Фокус\".  Московските власти са обявили, че при разпита шофьорът е отрекъл да е извършил деянието умишлено. Виновният водач е задържан. Шофьорската му книжка е издадена в Киргизстан, предимно мюсюлманска бивша съветска република.  Пострадалите мексикански граждани са били в Москва за Световното първенство по футбол, което се провежда в момента. В неделя предстои мач между Мексико и Германия в Москва.  Според агенция Интерфакс, цитирана от Reuters водачът на автомобила е бил употребил алкохол и според свидетели се е опитал да избяга от местопроизшествието. Здравните власти съобщават, че никой от хоспитализираните не е сериозно ранен.  Снимки в социалната мрежа Twitter показват многобройни автомобили и линейки от мястото на инцидента. Една от тях изобразява жълтото такси с откъсната броня, близо до паднал пътен знак.  За кратко улица \"Илинка\" близо до Червения площад, където е станало произшествието, бе блокирана, но вече отново е отворена за пешеходци.  ", "date": "2018.06.16", "title": "Кървав ужас в Москва! Такси се вряза в тълпа фенове и рани седем души "}
{"url": "http://epicenter.bg/article/Politsiyata-v-Atina-atakuva-sas-salztvoren-gaz-protesti-sreshtu-dogovora-s-Makedoniya-/156983/7/0", "text": "В Гърция не стихва недоволството от постигнатото споразумение с Македония. Масови протести са свикани днес в Атина. Полицията използва сълзотворен газ, за да разпръсне протестиращите, предаде бТВ.  Очаква се и парламентът да гласува искането за вот на недоверие към правителството на Алексис Ципрас.  Протестите съпровождат дебатите, които продължават трети ден.  Според опозицията, споразумението за името е „престъпление срещу нацията”.  Все пак прогнозите са Ципрас да запази кабинета си, тъй като има мнозинство в парламента.  Сдружението „За запазване на гръцката идентичност на Македония” призова за тридневни демонстрации с кулминация в района на Преспанското езеро, където утре трябва да бъде подписан договорът.  ", "date": "2018.06.16", "title": "Полицията в Атина атакува със сълзтворен газ протести срещу договора с Македония "}
{"url": "http://epicenter.bg/article/-Motsartovi-praznitsi--v-pamet-na-Hristina-Angelakova/156986/6/0", "text": "Международният музикален фестивал „Моцартови празници” ще се проведе за четиринадесети път от 12 до 15 юли 2018 година в Правец .   Организаторите посвещават тазгодишното издание на фестивала на великата българска оперна певица Христина Ангелакова – дългогодишен артистичен директор и незабравим сърцат вдъхновител на „Моцартовите празници“, с която оперна България се прости неотдавна. По нейна идея и тази година ще бъдат представени уникални музикално-сценични постановки, иновативни жанрово разнообразни продукции, показващи българските постижения на различните видове изкуства в оригинална симбиоза с класическата музика.    В рамките на четири фестивални дни и вечери ще бъдат представени уникални музикално-сценични постановки, обединяващи различните видове изкуства в неподражаема форма - естествено продължение на утвърдената вече тенденция по идея на артистичния директор Христина Ангелакова в програмата на ММФ  „Моцартови празници“ в Правец да се представят иновативни жанрово разнообразни продукции, които да представят българските постижения на различните видове изкуства в оригинална симбиоза с класическата музика.   Опера и балет с кукли, нетрадиционно представяне на класиката – запазена марка на фестивала, програми за деца и възрастни, музика, танц и поезия с участието на утвърдени имена от световните музикални сцени, театралния афиш, млади таланти и още много приятни преживявания за многобройните почитатели на фестивала предстоят в моцартовите дни през месец юли в Правец.    Новият оперен герой – МАРИОНЕТКАТА е изборът на организаторите за символ-емблема на четиринадесетото издание на фестивала.   Основен участник тази година е  съставът на Държавна опера-Стара Загора, придружен от Държавен куклен театър-Стара Загора и Академичен цирк „Балкански“. За първи път в България гостува Марионетната опера на Линдау, Германия.   Зрителите-гости на фестивала ще проследят събитията на сцената на езерото пред хотел Риу Правец Ризорт, в балната зала „Тера” на хотела, в залата на читалище „Заря 1895”, на площада пред Община Правец.    Фестивалът се организира от сдружение „Моцартови празници-Правец`04“ под патронажа на Министъра на културата на Република България г-н Боил Банов, с подкрепата на Община Правец. Генерален спонсор Тера тур сървиз.   Във всяко издание на фестивала, организаторите неизменно посвещават събитията от фестивалната програма на своя патрон В. А. Моцарт, като по традиция включват и забележителни годишнини, които световната общественост отбелязва през 2018 година - 160 години от рождението на Джакомо Пучини, 200 години от рождението на Шарл Гуно, както и 100 години от рождението на Ленард Бърнстейн и 120 години от рождението на Джордж Гершуин.   ММФ „Моцартови празници” в Правец ще бъде официално открит на 12 юли, от 20.00 часа със спектакъла на операта „Вълшебната флейта“– постановка на Марионетната опера на Линдау, Германия . В рамките на два часа историята на гениалната оперна творба на Моцарт ще оживее на сцената на читалище „Заря 1895” пресъздадена изцяло от марионетни кукли. Вторият спектакъл на „Вълшебната флейта“ е на следващия ден – 13 юли, от 15.00 часа.   Вечерта на 13 юли, от 21.00 часа на сцената на езерото ще бъде представен оперно-кукления спектакъл на операта „Турандот“ от Джакомо Пучини – съвместна продукция на  Държавна опера-Стара Загора и Държавния куклен театър-Стара Загора , отличен с голямата награда „Стара Загора“ 2018.   Грандиозният спектакъл е реализиран от изключителен международен творчески екип, състоящ се от доказани творци в двете изкуства – операта и кукления театър. Режисьорите са Огнян Драганов и Дарин Петков, сценография и костюми Каталин Йонеску-Арборе /Румъния/, Васил Рокоманов и Силва Бъчварова, художествено осветление Васко Лисичов /Македония/, пластика Хзе Фу-Чен /Тайван/, хормайстор Младен Станев. Диригент Владимир Бошнаков.   Спектакълът на операта „Турандот“ е с участието на звезден многонационален солистичен състав: Драгана Радакович от Сърбия ще изпълни ролята на Принцеса Турандот, италианският тенор Дарио ди Виетри ще бъде Калаф, Цветелина Василева /Лиу/. Участват още солисти, хор, оркестър на Държавна опера-Стара Загора, куклени артисти от Държавен куклен театър-Стара Загора, децата от ДЮСОБ „Маргаритки“ при Държавна опера-Стара Загора и представители на Прабългарска школа за оцеляване „Бага-Тур“.   На третия фестивален ден от 11.00 часа в зала „Правец“ предстои „Среща с автограф“ със световно признатия български тенор Калуди Калудов.  ММФ „Моцартови празници“ ще отбележи респектиращата  годишнина на певеца – 40 години на сцената. Водещ Боянка Арнаудова. От 15.00 часа в читалище „Заря 1895 ще бъде представен спектакъла на балета „Лебедово езеро“ от П. И. Чайковски по хореографията на Мариус Петипа  – още една среща с неповторимото майсторство на куклите и артистите на Марионетната опера на Линдау.   Балет с кукли – за първи път в България. Хореограф, репетитор Юта Меер, кукли Бернхард Лайсмюлер / Бернхард Моргенщерн, кукли глави Себастиан Деммел, костюми Бернхард Лайсмюлер / Аманд Перез, сценография Бетина Хумич.   От 21.00 часа на сцената на езерото ще се състои премиерата на  музикалния танцово-театрален спектакъл „Валпургиева нощ“ по идея на артистичния директор на ММФ „Моцартови празници“ оперната прима Христина Ангелакова.     Страст, еротика, любов и разменната монета за МЛАДОСТТА с избрани фрагменти от операта „Фауст“ на Шарл Гуно в съзвучие с красивите текстове на Гьоте. Диригент Ивайло Кринчев, режисьор Боян Крачолов, хореография Филип Миланов, художник на костюмите Салваторе Русо /Италия/.Участват солистите Ивайло Михайлов, Евгения Ралчева, Ивайло Джуров, актьорите Димитър Крумов, Иван Николов, Надя Керанова, оркестър, хор и балет на Държавна опера-Стара Загора. Спектакълът е създаден по поръчка на ММФ „Моцартови празници“.   Най-дългият фестивален ден ще завърши в зала „Тера“  на хотелския комплекс Риу Правец Ризорт.  Творби на великия български композитор Панчо Владигеров, на Бърнстейн и Гершуин ще прозвучат в богата и атрактивна програма, която ще предложат братята Александър и Константин Владигерови, цигуларката Теодора Късметска-Сороков и пианистката Ружа Семова. Четиримата талантливи музиканти живеят и работят във Виена, обединява ги музиката и приятелството.  Концертът в зала „Тера“ е с начало 23.00 часа.   ММФ „Моцартови празници“ 2018 ще бъде закрит на 15 юли, неделя, от 21.00 часа със спектакъла на операта „Палячи“ от Леонкавало , който ще бъде представен на сцената на езерото пред хотел Риу Правец ризорт.   Спектакълът на операта „Палячи“ е на Старозагорската опера със специалното участие на световноизвестния оперен певец Калуди Калудов, солисти, хор и оркестър на Държавна опера-Стара Загора и циркови артисти. Режисьор на постановката е Огнян Драганов, диригент Ивайло Кринчев, художник Каталин Йонеску-Арборе /Румъния/, диригент на хора Младен Станев.   Предварителна продажба на билети на", "date": "2018.06.16", "title": "„Моцартови празници“  в памет на Христина Ангелакова"}
{"url": "http://epicenter.bg/article/-quot-Doyche-vele-quot--Kak-bezhantsite-promenyat-Evropa-/156958/11/33", "text": "В Брюксел лесно се забелязват последиците от миграционната криза. Службата за предоставяне на убежище се намира само на няколко километра от европейската централа. Там постоянно има опашки от бежанци и мигранти, които или искат да подадат молби за убежище, или колкото се може по-бързо да получат разрешение да продължат пътя си към Франция или Великобритания. Много от африканците казват, че се пристигнали в Белгия през Италия, Австрия, Германия или Франция - очевидно в нарушение на регламента от Дъблин. Защото според Дъблинското споразумение, всички тези хора е трябвало да подадат молба за убежище в първата страна от ЕС, в която са влезли. С други думи: системата, която ЕС напразно се опитва да реформира, не функционира.  В това е убеден и белгийският вътрешен министър от национално-консервативната партия N-VA Ян Ямбон. Той иска да въведе по-строги мерки срещу нелегално пребиваващите в Белгия мигранти. През май се стигна до един трагичен инцидент, когато белгийски полицаи откриха стрелба срещу автомобил с нелегални мигранти от Ирак и застреляха едно двегодишно момиче. На последните избори през 2014 година партията N-VA спечели доста гласове и за първи път влезе в управлението на страната.  В много държави от ЕС миграционната и бежанска криза доведе до това, че на политическия хоризонт изгряха звездите на силни дяснопопулистки опозиционни партии - във Франция, Холандия, Дания, Швеция и Германия. В някои европейски страни десните популисти дори участват в управлението - Белгия, Финландия, Австрия и Гърция, а в трети, като Полша, Унгария, Чехия и отскоро Италия, правителствата изцяло са съставени само от популисти.  Експертът по европейските въпроси от фондация \"Карнеги\" Щефан Лене казва по този повод, че в миграционната криза популистките партии са открили една тема, която предизвиква големи емоции и поляризира обществото. Да припомним, че шефът на фракцията на германските десни популисти от \"Алтернатива за Германия\" Александер Гауланд нарече бежанската вълна от 2015 година „подарък\" за неговата партия.  Зам.-председателят на ЕК Франс Тимерманс смята, че силата на десните популисти и нерешената миграционна криза могат да доведат не само до правителствена криза в Германия, но и да застрашат сплотеността на ЕС. „През последните години темата за миграцията докара ЕС до ръба на пропастта. Миграцията играе ключова роля в много страни“, заяви той миналия вторник в Европарламента и призовава страните-членки на ЕС да загърбят националистическите си интереси и да проявят солидарност. „Кризата може да бъде решена само на общоевропейско ниво“, посочи Тимерманс.  Много от дяснопопулистките правителства обаче не споделят това становище. „Неспособността на ЕС да се справи с темата доведе до един вид ренационализиране. Повечето популисти и партии, които са срещу мигрантите, са противници и на ЕС. И затова постоянно прибягват до национални мерки - гранични контроли, огради и горни граници за прием на бежанци. Затова и надеждата на германската канцлерка, че може да договори едно общоевропейско решение до срещата на върха в края на юни, е по-скоро илюзорна“, казва Щефан Лене.  Ангела Меркел пледира за координирани действия, за двустранни споразумения между страните-членки и за европейска служба за предоставяне на убежище, която трябва да взема решения на общите външни граници на ЕС. Независимо от силните дяснопопулистки тенденции в Европа, общността трябва да отговори на няколко важни въпроса, смята германската канцлерка: „Достатъчно ли сме силни, за да се погрижим за развитието в страните, от които пристигат хората, тоест за развитието на африканския континент? Можем ли да въздействаме по-добре така, че да бъде прекратена войната в Сирия, откъдето милиони хора бягат? Грижим ли се достатъчно за бежанските лагери в близост до родните страни на тези хора? В състояние ли сме да въведем навсякъде (в Европа) еднакви процедури?  Не само опозицията в Берлин, но и правителствата на някои страни, като Унгария и Полша, обвиняват германската канцлерка, че е направила огромна грешка, отваряйки границите и допускайки в страната почти един милион търсещи убежище. Председателят на фракцията на дяснопопулистката \"Алтернатива за Германия\" Александер Гауланд смята, че сега Меркел трябва да си понесе последствията. „Никой не иска да следва тази политика. С пълно право Полша, Унгария, Чехия и Словакия казват, че тях не ги засяга това, че госпожа Меркел е поканила толкова много хора в Германия. Ние не сме канили никого, припомнят те с право“, заяви Гауланд в Бундестага през март.  От 2015 година насам броят на пристигащите в Гърция, Италия, но също и в Германия хора е намалял със 75 процента. Тоест миграционната картина се промени, но въпреки това популистките партии и правителства продължават да настройват хората срещу мигрантите. А въпросите, по които спорят политиците в Европа и Германия, отчасти отдавна са решени. Седем държави, сред които Германия и Белгия, отново въведоха частични гранични контроли.  „Въпреки рязко намалелия брой на бежанци и мигранти, хората вярват, че миграцията е излязла извън контрол. Всички са се съсредоточили изцяло върху тази тема. А повечето хора в Австрия или Германия не са засегнати пряко от присъствието на бежанци и мигранти. Но медиите се концентрират до такава степен върху миграцията, че я направиха вирулентна тема“, казва Щефан Лене.  ", "date": "2018.06.16", "title": "\"Дойче веле\": Как бежанците променят Европа "}
{"url": "http://epicenter.bg/article/Karierata-na-Merkel-e-zalozhena-na-karta-zaradi-migrantskata-kriza-i-izborite-v-Bavariya-naesen-/156971/11/33", "text": "По-малко от две седмици остават до срещата в Брюксел, на която европейските лидери ще потърсят обща позиция за реформа на Дъблинските правила за предоставяне на убежище, а две събития от последните дни показват, че изгледите за положителна развръзка на лидерската среща са по-слаби от всякога, предава БНР.  Новият вътрешен министър на Италия - лидерът на „Лигата“ Матео Салвини, отказа да допусне в Сицилия кораба „Акуарис“ с повече от 600 нелегални имигранти. Франция, която също не прояви никакво желание да приеме имигрантите, обвини италианските власти в „цинизъм“, а в отговор бе упрекната в „лицемерие“.  В Германия министърът на вътрешните работи Хорст Зеехофер и съпартийците му от баварския Християнсоциален съюз поставиха ултиматум на канцлера Ангела Меркел да позволи затваряне на границата за кандидатите за убежище, регистрирани в други страни-членки. Отговорът на Меркел бе, че Германия не може да действа без съгласуване с европейските си партньори.  Изострянето на френско-италианските отношения, както и конфликтът между управляващите в Германия, се дължат на изборните успехи на популистите в Италия и Германия, сочат анализатори.  „Ситуацията с „Акуарис“ бе неизбежна предвид резултата от изборите в Италия и характера на новото правителство. Неизбежно бе това правителство да използва някой кораб с имигранти и да не го допусне до своя бряг, за да демонстрира позицията си“, посочи Микел Барслунд от брюкселския Център за изучаване на европейската политика (Centre for European Policy Studies) в интервю за предаването „Събота 150“.  Според професор Ева Хайдбредер от Университета „Ото фон Гюрике“ в Магдебург в дъното на проблема в Германия са изборите в Бавария, които ще се състоят наесен.  „В миналото Християнсоциалният съюз винаги имаше абсолютно мнозинство и управляваше сам, но сега усеща силен натиск от десницата. ХСС иска да каже на избирателите: „Няма нужда да гласувате за „Алтернатива за Германия“, защото ние работим\".  Министър-председателят на Бавария Маркус Зьодер, федералният министър на вътрешните работи Хорст Зеехофер и шефът на фракцията на ХСС Александер Добринт се борят за влияние в партията и всеки иска да се покаже като силния политик. Разбира се, това, което могат да постигнат реално, е твърде малко. За да затворят изцяло границата, ще им трябва много повече гранична полиция, и на това отгоре ще убият Шенгенската система“, обясни Хайдбредер.  Чарлс Личфийлд от „Eurasia Group“ смята, че на карта е поставено и сътрудничеството между ХСС и ХДС - нещо немислимо от 70-те години на миналия век насам.  „Доста хора от Християндемократическия съюз са съгласни с мнението на ХСС. Към момента обаче те все още подкрепят Меркел. Затова конфронтацията между двете партии е сериозна. Засега те остават заедно в управлението, но според мен са по-близко от всякога до разрив“, каза Личфийлд и добави: „Ако Зеехофер реши да действа на своя глава, той най-вероятно ще бъде уволнен, а партията му ще напусне кабинета на Меркел“.  Другата възможност според Личфийлд е канцлерът „да помоли ХСС за още две седмици отсрочка, за да договори двустранни споразумения със страни като Италия. Това ще е трудно, защото новото италианско правителство не е склонно да прави услуги на Меркел“.  Ако евентуален неуспех на срещата в Брюксел и настояването на ХСС за затваряне на границите доведат до оставка на Меркел, коалицията може да просъществува начело с генералния секретар на ХДС Анегрет Крамп-Каренбауер, но това едва ли ще е задълго.  „Социалдемократическата партия няма да държи дълго на коалиция, в която липсва балансьор като Меркел, така че в средносрочен план, може би няколко месеца по-късно, може да се стигне до избори,“ прогнозира Личфийлд.  Друг вариант според Ева Хайдбредер е Меркел да се откаже от сътрудничеството с баварските консерватори и да потърси подкрепа от либерали и „Зелени“ за обща европейска политика. И двата варианта са крайно нежелателни за ХСС.  „Падане на правителството няма да е победа за баварците. Защото това ще означава за тях загуба на всякакво влияние в Берлин, те ще останат сами като партия. Ако се отцепят от блока с ХДС, те ще се превърнат в чисто регионална сила. Не знам дали наистина искат да хвърлят този зар или просто блъфират“, смята Хайдбредер.  По думите ѝ проблемът за канцлера е в несигурната подкрепа от собствената ѝ партия.  „Християндемократите дадоха ясен знак, че подкрепят канцлера и са готови да изчакат до срещата на върха на ЕС. Тя получи подкрепа от своята партия - което е много важно, но наистина трябва да се върне у дома от Европейския съвет с някакъв резултат“, каза тя.  Изгледите за „някакъв резултат“ в следващите две седмици обаче не изглеждат реалистични, поне не от италианска перспектива, гласи оценката на Микел Барслунд.  „Дори ако се стигне до компромис, не виждам как той ще включи голяма част от имигрантите в Италия, които не подлежат на международна закрила. Такива са около три четвърти от пристигащите в Сицилия. Не мисля, че която и да е друга държава ще се съгласи да ги приеме“, каза експертът  Австрийският канцлер Себастиан Курц обяви през седмицата „ос на желаещите“ за решителни действия срещу имиграцията, в която включи себе си, Зеехофер и Салвини. Интересите им обаче се разминават.  „Германците, или поне Зеехофер, със сигурност биха искали да отпратят имигрантите от границата си обратно в Италия. Същото иска и австрийският канцлер. Това, разбира се, не е в интерес на Италия“, заяви Барслунд.  При това положение възможността за общи инициативи на Рим, Берлин и Виена е ограничена. Според Ева Хайдбредер става дума по-скоро за желание на политиците да демонстрират активност. Според Микел Барслунд обща позиция може да бъде намерена в политиката по отношение на африканските държави, от които произхождат имигрантите. По този начин новото италианско правителство може да постигне желаните бързи резултати.  „Сътрудничество със Северна Африка може да даде по-бързи резултати. Либийската брегова охрана може да получи допълнително оборудване, за да не допуска лодки с имигранти до Италия“, изтъкна Барслунд.  Според Хайдбредер решението е в укрепването на „Фронтекс“.  „Решението на проблема се корени в разбирането, че нашата германска, българска, шведска граница е и в Средиземно море. Ние наистина трябва да вложим повече средства в осигуряването на нашите граници“, каза тя.  В крайна сметка какво ще решат европейските лидери на 28 и 29 юни ще зависи от начина, по който те ще оценят политическата криза в Берлин.  „Конфликтът за Дъблинските правила и въпросът за Шенгенската система са свързани. Ако страните-членки не намерят формула за сътрудничество, една голяма страна като Германия ще затвори едностранно границите си и тогава Шенгенската система едва ли ще може да бъде спасена. Това ще бъде първата крачка към края на Европейския съюз. Това, мисля, ще каже канцлерът на срещата на върха“, каза Ева Хайдбредер.  Според нея на карта е поставена не само кариерата на германския канцлер, но и стабилността на Балканите.  „През 2015 г. Меркел отвори границите за имигрантите, за да не допусне конфликт на Балканите. Това бе основният ѝ мотив. Така че тя съзнава много добре опасността за региона. Аргументът ѝ ще бъде - нека не допускаме популистката политика да се наложи, не е в наш интерес да има бежански лагери на Балканите, но това може да бъде предотвратено само чрез една силна европейска позиция“, каза Хайдбредер.„  ", "date": "2018.06.16", "title": "Кариерата на Меркел е заложена на карта заради мигрантската криза и изборите в Бавария наесен "}
{"url": "http://epicenter.bg/article/Istinata-za--quot-cherveniya-telefon-quot--mezhdu-Beliya-dom-i-Kremal-/156985/11/0", "text": "Един от най-големите символи на Студената война - Червеният телефон, все още стои на бюрото на американския президент.  Но за какво всъщност се използва той? В своята автобиография Ричард Брансън разказва, че Барак Обама използвал червения телефон... да поръчва чай за гостите си. Американски медии вече писаха, че и настоящият президент Доналд Тръмп използва апарата, за да поръчва напитки. „Седяхме и вече се готвехме да си тръгваме, когато обърнах внимание на червената слушалка на бюрото му. Обама забеляза, че гледам в тази посока и каза: „По-рано такива телефони са се използвали за извънредни ситуации, но сега ги използвам, за да поръчвам чай на гостите си”, споделя британският милиардер.  „Горещата линия” между държавните глави на САЩ и СССР е установена през 1963 г. след приключване на Кубинската ракетна криза (както е американското й название, за руснаците тя е „Карибската криза”, а за кубинците - „Октомврийска криза”). Това е най-острият конфликт по време на Студената война, който възниква в отношенията между СССР и САЩ във връзка с разполагането на съветски установки за балистични ракети в Куба.  Кризата започва на 16 октомври 1962 г., когато американското разузнаване изнася данни пред президента Джон Кенеди, разкриващи стартови площадки на съветски ядрени ракети на острова, и завършва 13 дни по-късно, когато съветският лидер Никита Хрушчов обявява, че инсталациите ще бъдат демонтирани.  В момента, когато напрежението е във връхна точка, важно съобщение от 3000 думи на Хрушчов е получено и разкодирано в рамките на 12 часа - опасно дълъг период в контекста на заплахата от ядрен удар. Докато САЩ подготвят отговора си, от Москва пристига следващо по-остро съобщение, с което се изисква изтеглянето на американските ракети от Турция. Това става повод за коментари между съветниците на Белия дом, че кризата би могла да бъде преодоляна, дори избегната, ако съществува по-бърза комуникация между двете правителства.  Първоначално създаденият „червен телефон” не е истински телефон, а система от телепринтери, използващи криптирана връзка. За първи път горещата линия влиза в употреба през 1967 г. по време на шестдневната Арабско-израелска война - тогава двете суперсили съгласуват помежду си военните си ходове, за да се избегнат недоразумения. В средата на 70-те години се въвежда и истинска телефонна връзка.  През периода, водещ до Кубинската криза, Америка има решително превъзходство над Съветския съюз по отношение на въоръжаването. През 1961 г. САЩ започват разполагането на ракети „Юпитер” край Измир, Турция, които директно заплашват градовете в западните части на СССР. Съветският премиер Никита Хрушчов публично изразява своя гняв и приема този акт като персонална обида.  Разполагането на ракети в Куба се счита за директен отговор на Хрушчов на американските ракети в Турция, тъй като те могат да достигнат Вашингтон, както и половината от американските военни бази. През нощта на 8 септември 1962 г. първата пратка от ракети SS-4 е разтоварена в Хавана, а втора партида пристига на 16 септември. Планираният арсенал е 40 стартови площадки, които ще увеличат капацитета на СССР за първи удар със 70%. Това веднага e забелязано от кубинците и около 1000 съобщения достигат Маями, но първоначално са сметнати за фалшиви от американското разузнаване.  Информацията дълго се пази в тайна и едва на 22 октомври в телевизионна реч Кенеди съобщава за наличието на инсталациите и анонсира, че всяка ракетна атака от Куба ще се счита за атака на СССР и ще й бъде отговорено по съответен начин. В същото време обаче американското разузнаване няма точна информация за броя на войниците в Куба, както и за 12-те ядрени бойни глави, разположени там. По стечение на обстоятелствата е избран по-добрият вариант - морска блокада на Куба, за да се предотвратят следващи доставки на оръжие, вместо инвазия на острова, която може да доведе до ядрен удар.  Кризата започва да се уталожва, след като през октомври Хрушчов изпраща писма на Кенеди, гарантиращи мирните намерения на Съветския съюз. СССР предлага две различни спогодби на американското правителство. На 26 октомври те предлагат изтегляне на ракетите в замяна на гаранция за ненападение или инвазия на Куба.  Втората спогодба е излъчена публично по радиото на 27 октомври и изисква премахването на ракетите в Турция в допълнение на условията от предишното споразумение. На следващия ден Хрушчов оповестява, че е наредил премахването на съветските ракети от Куба. В отговор Кенеди нарежда да бъде вдигната блокадата на Куба на 20 ноември, с което е сложен край на Кубинската криза.  Дали „червеният телефон” между САЩ и СССР спасява света от ядрена война?  Линията е използвана в следващите години при покачване на политическото напрежение. След военния конфликт между Индия и Пакистан през 1971 г. „горещата линия” е усъвършенствана - появил се канал за спътникова връзка чрез американската система „Интелсат” и съветския апарат „Молния-2”. През 1985 г. връзката отново е модернизирана, като е добавен канал за факсимилна връзка.  А замлъква ли „топлата връзка” между Белия дом и Кремъл? За куриозен случай по „горещата линия” разказа преди години бившият съветник в Кремъл Фьодор Бурлацкий. Той си спомня как през 1979 г. президентът на САЩ Джими Картър позвънил на Леонид Брежнев и го попитал вярно ли е, че Москва подготвя нахлуване в Афганистан. „Не съм чувал, чакайте да попитам военния министър”, отвърнал му Брежнев и се престорил, че говори с някого. После го успокоил, че няма такива планове.  През 2016 г. Барак Обама използва „червения телефон” за директна връзка между Вашингтон и Москва, за да обсъди с руския лидер Владимир Путин проблемите с хакерските атаки в периода на предизборната кампания в страната.  Тогава говорителят на Кремъл Дмитрий Песков отбеляза, че „това е нормална закрита линия за връзка, която държавните глави използват за телефонни разговори”, с което остави впечатление у публиката, че всички разговори между двамата президенти се провеждат по тази линия. Американските медии обаче твърдяха, че никога по-рано Белият дом не е използвал системата „червен телефон” за връзка с Кремъл, което всъщност подчертавало и сериозността на ситуацията.   ", "date": "2018.06.16", "title": "Истината за \"червения телефон\" между Белия дом и Кремъл "}
{"url": "http://epicenter.bg/article/-quot-Grazhdanska-otgovornost-quot--za-zhuliganite-na-patya-stava-1000-lv---VIDEO--/156937/4/0", "text": "1000 лева „Гражданска отговорност” за хулиганите на пътя. Тази сума е изчислена по системата „бонус малус”. Експерти, които я подкрепят, казват, че в страните, където тя е въведена, катастрофите намаляват драстично. Според скептиците обаче с нея може да се злоупотребява, предава Нова тв.  В момента „Гражданска отговорност” се изчислява като се започне от мощността на автомобила, опита и възрастта на водача, населеното място, в което се движи колата, и предназначението й.  С въвеждането на новата система „бонус-малус” ще бъдат въведени досиета както на шофьорите, така и на самите автомобили – кой, кога и как е участвал в пътнотранспортни произшествия. Спрямо тези досиета ще се изчислява застраховката. Така сумата при хулиганите на пътя може да достигне до над 1000 лева, докато намаленията за примерните водачи - до 40%.  Владимир Илиев е бивш автомобилен състезател с опит от над 40 години зад волана. По негови думи точно системата „бонус-манус” ще спаси животи.  Докладът с предложения за „бонус-манус” системи, представен пред Комисията за финансов надзор, е изготвен от чуждестранен консултант и направен въз основа на данни на „Пътна полиция” и Гаранционния фонд.  Всяка система е организирана по различен начин и включва различни показатели. В Германия, например, има 138 милиона комбинации, с които да бъде изчислена сумата. Там катастрофите са намалели с 13%.  Водачите ще могат да попадат в един от 25-те класа шофьори спрямо своето досие на пътя. Произшествията ще се разделят в седем категории спрямо тежестта на инцидента.  Според Асоциацията на пострадалите при катастрофи, макар и добър, моделът е закъснял. За изправните шофьори новият модел е добре дошъл, стига обаче да се изчислява справедливо.  Тепърва предстои отговорните институции да прочетат и анализират 95-те страници на доклада, предлагащ 11 варианта на модела. Той ще бъде оценен от Транспортното министерство и МВР. Финалният вариант ще бъде избран от Комисията за финансов надзор, министъра на транспорта, информационните технологии и съобщенията и министъра на вътрешните работи, като общественото ѝ обсъждане ще бъде инициирано през септември тази година.  ", "date": "2018.06.16", "title": "\"Гражданска отговорност\" за жулиганите на пътя става 1000 лв. (ВИДЕО) "}
{"url": "http://epicenter.bg/article/MVR-puska-obshtestveni-porachki-za-veshtevo-imushtestvo-za-13-1-mln--lv--/156968/3/0", "text": "Министерството на вътрешните работи ще възложи обществени поръчки за доставка на вещево имущество на прогнозна стойност 13 100 000 лева. Това обяви министърът на вътрешните работи Валентин Радев, предаде репортер на БГНЕС.  Радев припомня, че МВР е имала проблем с вещевото осигуряване „по редица обективни и субективни причини“.  „Поради системното неизпълнение на вещевото осигуряване в Министерство на вътрешните работи, през 2017 г., се предвиди изплащането на средства за служителите, в общ размер от 17 474 000 лева. Към днешна дата, реално изплатените средства възлизат на близо 17 030 000 лева“, отбелязва той в отговор на въпрос за служебното облекло и обувки на служителите във вътрешното ведомство.  Радев посочва, че през 2018 г. вещевото осигуряване е осигурено в срок и с ново качество.  „От началото на 2018 г. се проведоха редица срещи с работодателски организации за разширяване обхвата на потенциалните доставчици. На профила на купувача се обявяват техническите спецификации с цел да бъдат направени корекции към най-новите изисквания за качество на материалите и изделията за вещево осигуряване. Поръчките се популяризират в интернет и чрез браншовите организации, за да бъдат привлечени повече конкуриращи се участници. Така постигаме по-добра цена и осигуряваме по-добро качество на доставките“, обяснява министърът.  Той уточнява, че със своя заповед министърът на вътрешните работи ежегодно определя лимита за униформено облекло за съответната година. За 2016 г. и 2017 г. определеният размер на сумата за униформено облекло е 400 лв. за година. На служителите, които ползват униформено облекло, не се изплащат парични средства, а ежегодно се предоставя униформено облекло до размера, определен от министъра на вътрешните работи.  Проведените обществени поръчки за доставка на лично вещево имущество за служителите на Министерство на вътрешните работи през 2017 г. са на обща стойност 14 317 029 лева. Доставките на служебно вещево имущество са на стойност 508 918 лева, отбелязва още Радев.  През 2017 г. и 2018 г. се проведоха обществени поръчки за вещево имущество, финансирани по фонд „Вътрешна сигурност\" - Спешни мерки за нуждите на Главна дирекция „Гранична полиция\" и Главна дирекция „Национална полиция\", в размер на 1 730 040 лева.  Ръководството на МВР е предприело необходимите организационни мерки, за да ускори процедурите по доставка на вещево имущество. Осигурени са необходимите бюджетни и допълнителни средства от външно финансиране така, че да бъде преодолян застоят във вещевото осигуряване и да бъде осигурено качествено и навременно осигуряване на служители в подкрепа на изпълнението на отговорната им и трудна ежедневна работа, информира още Радев.  ", "date": "2018.06.16", "title": "МВР пуска обществени поръчки за вещево имущество за 13,1 млн. лв. "}
{"url": "http://epicenter.bg/article/Zadarzhani-sa-dvama--zaplashvali-deputat-ot-BSP-s-pistolet-na-magistrala--quot-Hemus-quot-/156981/3/0", "text": "Мъже са извадили пистолет и са заплашили от колата си друг шофьор на магистрала „Хемус”. Те са задържани, съобщи МВР.  Потърпевшият е депутатът от БСП Явор Божанков, който е подал сигнала, потвърдиха от полицията за bTV.  Божанков е изпреварвал, когато зад него се е приближила кола, която присвятквала с фарове.  „Помислих, че е кола със специален режим, напуснах лявата лента и автомобилът се изравни с мен. Тогава видях, че е частна кола, а човекът до шофьора извади пистолет и го насочи към мен. Не можех да повярвам, че това се случва”, разказа за bTV самият депутат.  Инцидентът станал на 15 юни. Към 14:20 ч. на тел. 112 Божанков е подал сигнал за инцидента. Автомобилът с двамата агресивни мъже е спрян в района на 57-ия километър.  Двамата са от град Левски, задържани са за 24 часа. Иззет е и пистолетът, законно притежаван от единия мъж.  ", "date": "2018.06.16", "title": "Задържани са двама, заплашвали депутат от БСП с пистолет на магистрала \"Хемус\""}
{"url": "http://epicenter.bg/article/Gen--Kircho-Kirov--S-ili-bez-izvanredno-polozhenie--Erdogan-si-ostava-ednolichen-diktator-/156959/2/0", "text": "Евентуалната отмяна на извънредното положение в Турция е ход на президента Реджеп Ердоган за увеличаване на електоралната подкрепа на предстоящите избори. Това каза пред Радио „Фокус“ ген. Кирчо Киров, началник на Националната разузнавателна служба в периода 2002-2012 г.  „Дори и да премахне това съществуващо в момента извънредно положение, президентът Ердоган си остава с развързани ръце, тъй като при новото гласуване той остава едноличен диктатор“, коментира ген. Кирчо Киров.  Той допълни, че в удобен за него момент турският президент може да се върне към изпитаната форма за насилствено управление на турската държава.  „Очакванията са да има два важни момента – първият е, че Ердоган едва ли ще успее да победи еднозначно на първия тур на изборите, което е показателно за намаляването на неговото влияние и подкрепата за него. Вторият важен момент е, че неговата партия ще изгуби парламентарното си мнозинство в турския парламент“, коментира ген. Кирчо Киров.  Той каза още, че това са внимателно наблюдавани промени, в обозримо бъдеще водещи до ерозиране на едноличната власт на Ердоган. А то е свързано и с възможностите на турската държава в икономическо, военно, политическо отношение и реализацията им в региона на Близкия изток, както и за задържане на бежанска вълна, коментира още той. Обещанията за отмяна са предизборен ход, смята бившият шеф на разузнаването   ", "date": "2018.06.16", "title": "Ген. Кирчо Киров: С или без извънредно положение, Ердоган си остава едноличен диктатор "}
{"url": "http://epicenter.bg/article/GERB-Lovech--Kade-e-politicheskata-otgovornost-na-BSP--/156963/2/0", "text": "Къде е политическата отговорност на БСП-Ловеч? Този въпрос се задава в позиция на ГЕРБ-Ловеч, разпространена от пресцентъра на партията.   ", "date": "2018.06.16", "title": "ГЕРБ-Ловеч: Къде е политическата отговорност на БСП? "}
{"url": "http://epicenter.bg/article/Zaharieva--Tselta-e-na-26-yuni-Makedoniya-da-zapochne-pregovori-s-ES--a-na-11-yuli-da-stane-chlen-na-NATO/156964/2/0", "text": "Нашата цел е на 26 юни Македония да започне преговори за членство в ЕС, а на 11 юли да стане член на НАТО. Това каза вицепремиерът и министър на външните работи Екатерина Захариева в Скопие на официалното откриване на фестивала „One Love Tour 2018”, предаде репортер на Агенция „Фокус“.  “Много се радвам, че днес съм тук и се възхищавам на този фестивал, защото хората на културата и изкуството отдавна са заедно и те дават пример на нас като политици какво трябва да правим. Този фестивал ще остане традиция и нашето министерство ще продължи да го подкрепя. Хората искат да бъдат заедно и да се обичат, да пеят заедно, да творят заедно, да се хранят заедно, да вървят заедно по европейското бъдеще. И това направи договорът, който подписахме. Аз често се виждам с Никола Димитров и това, което винаги е било водещото за България, е на края на месеца Македония най-накрая да започне преговори за членство в ЕС. Няма никакво време и съм убедена, че след подписването на договора между Македония и Гърция утре, на 26 юни, когато е съветът по общи въпроси, който аз председателствам, Македония ще получи „зелена светлина“. Нищо не спечелихме с този 27-годишен спор, нищо не спечелиха гражданите на двете държави преди подписването на договора за добросъседство. И само ще спечелим, ако на 26 юни Македония започне преговорите за членство. В противен случай рискуваме най-ранната следваща възможност да бъде в края на 2020 г. Не мисля, че македонският народ заслужава това“, каза още Захариева и изрази своите поздрави премиерите и външните министри на Гърция и Македония.  На въпрос на македонски журналист дали за България е приемливо предложеното име, Захариева уточни, че за България е приемливо всяко име.  „Ние сме ви признали първи, но това, което е важно за нас, е да няма териториални претенции. Но договорът за добросъседство ще продължи да важи, няма да има никакви проблеми за тях. В договора между Гърция и Македония има текст, че той няма да бъде насочен към други държави, така че всичко е наред. Единственото, което искаме, е когато сте готови, да бъдем заедно в ЕС. Целта на нашето председателство беше да направим процеса по прием на Македония в ЕС необратим. Успяхме да деблокираме процес, който беше блокиран 15 г. Страните от Западните Балкани са в центъра на европейската външна политика – не го изпускайте този шанс“, каза Захариева.  На въпрос защо премиерът Бойко Борисов е отказал да се срещне с президента на Македония Георге Иванов при визитата му в България, тя отговори: „Премиерът много пъти се е срещал с президента Иванов, но ние не искаме да се месим в македонската външна политика. Нашата цел е на 26 юни Македония да започне преговори за членство в ЕС, а на 11 юли да стане член на НАТО. И няма да пестим усилия, за да се случи това“, коментира Захариева.  ", "date": "2018.06.16", "title": "Захариева: Целта е на 26 юни Македония да започне преговори с ЕС, а на 11 юли да стане член на НАТО"}
{"url": "http://epicenter.bg/article/Glasuvane-u-nas-za-izborite-v-Turtsiya--Urni-ima-v-Sofiya--Varna-i-Burgas/156965/2/0", "text": "От днес у нас започна гласуването за избор на президент на Турция и членове на парламента, предаде Нова тв.  Право на глас имат граждани на южната ни съседка, които се намират в България, както и хора с двойно гражданство. Урни има в дипломатическите консулства в София, Варна и Бургас.  С изборите трябва да влезе в сила мащабна политическа реформа в страната. Властта ще бъде концентрирана в ръцете на президента. Основният конкурент на Реджеп Ердоган е кандидатът на Народно-републиканската партия Мухарем Индже.  ", "date": "2018.06.16", "title": "Гласуване у нас за изборите в Турция: Урни има в София, Варна и Бургас (ВИДЕО)"}
{"url": "http://epicenter.bg/article/Kilometrichna-opashka-ot-koli-na-GKPP--Kulata---VIDEO--/156966/2/0", "text": "Близо 5 километра опашка от коли се образува днес по обяд на граничен пункт „Кулата”, а следобед се стопи до около 2 км, съобщи кореспондентът на bTV в региона.  Според гранична полиция причината е интензивният трафик – много хора са тръгнали към Гърция.  Затруднения създава и ремонт на пътя, които ще започна преди две седмици и ще продължи още две.  ", "date": "2018.06.16", "title": "Километрична опашка от коли на ГКПП „Кулата” (ВИДЕО) "}
{"url": "http://epicenter.bg/article/Gen--Kircho-Kirov--Balgariya-tryabvashe-da-nameri-nachin-da-uchastva-v-pregovorite-za-imeto-na-Makedoniya-/156967/2/0", "text": "България трябваше да намери подходящата формула, в която да участва в процеса на преговори за името на Македония. Това каза за седмичното обзорно предаване „Метроном“ на Радио „Фокус“ ген. Кирчо Киров, началник на Националната разузнавателна служба в периода 2002-2012 г.  Според него определеното и придобило публичност име Република Северна Македония засяга националните интереси на страната ни.  \"То императивно определя присъствието във формулата Северна Македония и на нашия Пирински край, Пиринска Македония. Индиферентното отношение на България към подписването на този договор и приемането му де факто такъв, какъвто е, ако не постигнем сериозни гаранции за нашата териториална цялост и неприкосновеност, ще представлява проблем и за България“, коментира той.  \"Реалната опасност е тази, че както добре знаем, в Македония съществуват настроения и едно немалко количество хора, които считат, независимо от предстоящото подписване на гръцко-македонския договор за името, че Македония съставлява едно цяло в нейните три части\", обясни ген. Киров.  Договорът между Гърция и Македония е много по-задълбочен и конкретен от този, който България подписа за приятелство и добросъседство с южната ни съседка, уточни ген. Кирчо Киров.  Той добави, че по този начин Гърция постига решаването на всички задачи, които си е поставила в преговорите по установяване на ново име на Македония, а Македония получава подкрепа за членство в ЕС и НАТО.   ", "date": "2018.06.16", "title": "Ген. Кирчо Киров: България трябваше да намери начин да участва в преговорите за името на Македония "}
{"url": "http://epicenter.bg/article/Kaloyan-Pargov--Staraem-se-da-prinudim-upravlyavashtite-da-si-svarshat-rabotata-/156969/2/0", "text": "Основната цел на БСП за тази година е да повиши доверието и рейтинга си. Това каза лидерът на БСП - София в предаването \"Бареков & Байрактаров без цензура\" по \"Евроком\", съобщиха от пресцентъра на партията.  \"Не развяваме като знаме проблемите на гражданите, за да политиканстваме на техен гръб, а се стараем да принудим управляващите да си свършат работата. Това е ролята на опозицията. Вече е на лице втори вот на недоверие за тази година. Този път е свързан със сигурността, но не националната, а тази на всеки гражданин. Защото българската полиция вече е в ролята на обикновен зрител на онова, което се случва на улицата. Престъпниците се стрелят и се убиват един друг, а полицията само събира гилзите. Има и един законопроект за частната охранителна дейност, който е пълен абсурд. Той е поредното доказателство, че държавата е абдикирала\", коментира той.  Калоян Паргов припомни, че за последната година народните представители от БСП имат над 30 законопроекта, които не са приети. \"Това показва вироглавството и упорството на управляващите. Те искат всичко да е подпечатано с техния печат и да е под тяхното знаме. Този факт понякога води до по-невъздържани действия от страна на нашите депутати. В петък групата на БСП напусна залата, защото управляващите не се съобразиха с наше предложение по отношение на дневния ред. Консенсусът все пак е двустранен процес\", поясни той.  Лидерът на столичните социалисти призна, че решението за стратегически партньор не е лесно. \"БСП вече изпи две горчиви чаши в партньорство с ДПС и това усилено е използвано и от нашите опоненти като мантра. На този етап, а и в бъдеще, не може да говорим и за голяма германски тип коалиция. Всички видяхме, че това не доведе до добро за Германската социалдемократическа партия. Затова ние се стремим да спечелим изборите. Защото въпросът не е ние да се молим на някого да ни партнира на всяка цена. Въпросът е останалите да ни се молят и да са съгласни да приемат това, което ние предлагаме. И тогава ние ще избираме с кого да споделяме удобствата и несгодите от управлението\", каза още той.  Председателят на групата на БСП в Столичния общински съвет коментира и проблемите в София. \"Стараем се да сме максимално близо до гражданите. Ние сме на всеки протест и полагаме усилия да бъдат разрешени проблемите на гражданите от страна на управляващите. Защото управляващите или са неглижирали проблемите на хората, или са ги забравили, или просто им е по-лесно да не правят нищо. С колегите вече постигаме резултати - след наша намеса в Малашевци проблемът с преминаването на тежкотоварни камиони по улиците в квартала ще бъде разрешен към края на месеца. В Орландовци първият от всички поставени от гражданите въпроси е пред изпълнение, говоря за ДКЦ-то в квартала. В Лозенец беше решен проблемът с обходния маршрут на градския транспорт\", заяви той.  Калоян Паргов засегна и темата здравеопазване. Според него принципът на финансиране на здравната система трябва да бъде променен. \"В момента парите следват пациента. Така е и в образованието - парите следват ученика. Директорите гледат на пациентите и учениците като на стока, която носи пари. А принципът на финансиране трябва да бъде с цел по-високо качество - спрямо показани и доказани резултати и ефективност. А не в зависимост от това кой повече пациенти е събрал\", коментира Паргов.  ", "date": "2018.06.16", "title": "Калоян Паргов: Стараем се да принудим управляващите да си свършат работата "}
{"url": "http://epicenter.bg/article/Germanskiyat-artist-Ingo-Apelt--Dobrite-komitsi-sa-na-stsenata--a-loshite-stavat-polititsi-/156970/2/0", "text": "\"Как можеш да накараш Ангела Меркел да се усмихне? Като й обърнеш снимката наопаки\". Тази крилата фраза е на германския кабаретист Инго Апелт, който е известен с политическия си хумор. Днес Апелт ще участва в организираната от посолството на Германия Седма немска кабаретна вечер в София в Театъра на българската армия.  Добрите комици са на сцената, а лошите стават политици, казва Инго Апелт пред Българското национално радио:  Европа ще се провали заради десния популизъм, изтъква артистът. Апелт смята, че изискваме страшно много от политиците си, но малко правим ние самите и малък процент хора се интересуват от това да влязат в политиката.  \"Искам да окуража хората да станат членове на някоя партия, да се занимават с политика. Не е толкова лошо и толкова страшно. Човек трябва да участва в тези процеси.\"  Комиците в момента са единствените, които се опитват да олекотят атмосферата, защото политическата ситуация е изключително напрегната, допълва Инго Апелт.  Интересни са му ролевите клишета, наложени в обществото - например ролята на мъжа и тази на жената. Прогнозира невъзможен финал Холандия - Италия на Световното първенство в Русия (двата отбора не са част от Мондиала - бел. ред.). Относно представянето на германския отбор и дали краят на шампионата ще бъде трагедия или комедия за Германия комикът отбелязва:  \"При всички случаи трагедия, защото, който е загубил обсадата на Ленинград, няма шансове да спечели.\"  ", "date": "2018.06.16", "title": "Германският артист Инго Апелт: Добрите комици са на сцената, а лошите стават политици "}
{"url": "http://epicenter.bg/article/Dimitar-Manolov--Otdavna-ne-e-imalo-tolkova-kompetenten-sotsialen-ministar-/156973/2/0", "text": "„Бях изненадан от оставката на Бисер Петков. Ако говорим сериозно на поста в това министерство отдавна не е имало толкова компетентен човек. Той познава технологията на дейността си и знае, че над половината работа се върши в НОИ”, каза в предаването „Офанзива с Любо Огнянов” по Канал 3 президентът на КТ \"Подкрепа\" Димитър Манолов.  „Нормално би било да има един закон за хората с увреждания. Не знам защо този дебат не беше центриран по-рано. Със сигурност има проблем. Никой няма да оспори тезата, че каквото и да се говори, става дума за пари. Става дума и за това, че хора, които застават зад това, си правят сметка един ден да ги разпределят тези средства”, категоричен беше той.  „Темата е изключително чувствителна. Всеки човек с увреждане си мисли, че той е най-чувствителен и неговият проблем е най-голям, а няма как и не е редно да ги убеждаваме в обратното”, каза още Манолов.  ", "date": "2018.06.16", "title": "Димитър Манолов: Отдавна не е имало толкова компетентен социален министър "}
{"url": "http://epicenter.bg/article/Poroynite-dazhdove-navodniha-Terminal-1-na-letishte-Sofiya--VIDEO--/156976/2/0", "text": "Поройните дъждове, които се изливат от вчера над столицата, наводниха Терминал 1 на летище София, предаде бТВ.  Таванът на терминала е протекъл още вчера, днес проблемът не е отстранен. От летището чакат дъждовете да спрат.  Сигнали за наводнени улици и булеварди постъпваха в следобедните часове от различни места в София.  Междувременно синоптиците отправят нови предупреждения за опасно време почти над цяла Западна и Северна България.  ", "date": "2018.06.16", "title": "Поройните дъждове наводниха Терминал 1 на летище София (ВИДЕО) "}
