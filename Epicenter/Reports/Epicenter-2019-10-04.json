{"url": "http://epicenter.bg/article/Slavi-vliza-v-politikata-s-nay-mnogo-fenove-vav-Feysbuk/194669/2/0", "text": "Слави Трифонов учредява утре партията си „Няма такава държава“ от позицията на човека с най-много фенове във фейсбук от всички политици, показа проверка на „Труд“.   273 000 потребители на социалната мрежа го харесват, 302 000 хиляди са последователи на неговата официална страница.   За сравнение – премиерът Бойко Борисов е следван от 217 хил. във фейсбук, президентът Румен Радев – от 151 хил., лидерът на БСП Корнелия Нинова – от 32 хил.   Ако Трифонов реши да продължи да използва и страниците си „Шоуто на Слави“ и „Референдум на „Шоуто на Слави“, те имат съответно 352 хил. и 84 хил. последователи.   Към мoмeнтa учрeдитeлнoтo cъбрaниe нe e oбявeнo кaтo мeдийнo cъбитиe. Пo нeизвecтни причини eкипът нa Трифoнoв нe e пoкaнил журнaлиcти, прoтивнo нa oбичaйнaтa прaктикa.", "date": "2019.10.04", "title": "Слави влиза в политиката с най-много фенове във Фейсбук"}
{"url": "http://epicenter.bg/article/Radev-i-Van-der-Belen--Dunavskata-strategiya-sledva-da-se-utvardi-kato-realen-instrument/194672/2/0", "text": "България най-силно подкрепя евроатлантическата интеграция на Северна Македония и е ускорила процеса. Това заяви президентът Румен Радев във Виено, като подчерта, че България държи страните, които влизат в Евросъюза, да не внасят нерешени междусъседски въпроси в общността''.    прилагането на високи екологични стандарти, икономическото и социално сближаване в Централна и Източна Европа.   Това беше общата позиция на президентите Румен Радев и Александър Ван дер Белен, които проведоха среща днес във Виена.   Българският държавен глава е на официално посещение в Република Австрия по покана на федералния президент Александър Ван дер Белен.   През 2019 г. се навършват 140 години от установяването на дипломатически отношения между двете държави, а днес България и Австрия споделят общи позиции по редица теми от дневния ред на ЕС и в рамките на многостранното партньорство в Дунавския регион.   Двамата президенти бяха единодушни, че общите проекти в региона на река Дунав засягат 14 държави и 20 процента от европейските граждани и изискват активна подкрепа от страна на ЕС, включително създаването на финансов фонд за тяхната реализация. Очаква се темата да бъде поставена отново във фокуса на европейския дневен ред при предстоящото председателство на Съвета на ЕС от страна на Хърватия.   „Социалното и икономическо сближаване в Европа е от изключително значение, но само с помощта на европейски фондове за изграждането на инфраструктура не може да има устойчиво преодоляване на съществуващите различия между Източна и Западна Европа. Нужно е равномерно разпределение на научната и образователната инфраструктура в Европа, така че държавите-членки на ЕС да имат равен достъп до висококачествено образование и развитие на икономика с висока добавена стойност, основана на знанието“, призова Румен Радев.   Държавният глава оцени високо партньорството с Австрия в сферата на образованието и науката и особено при въвеждането на дуалното образование у нас.   И Румен Радев, и Александър Ван дер Белен откроиха динамичния двустранен икономически обмен като фактор за последващо задълбочаване на партньорството между България и Австрия.    През 2018 г. стокообменът надхвърля 1.3 млрд. евро., а за последните две десетилетия австрийските инвестиции в България се равняват на 4.5 млрд. евро, което нарежда Австрия на второ място по преки чуждестранни инвестиции у нас.   Сътрудничеството в сферата на сигурността, охраната на външните европейски граници, борбата с нелегалния трафик и миграцията, също бяха сред акцентите на срещата на двамата президенти. Румен Радев отново открои необходимостта от изработването на европейски план за реакция в случай на внезапно увеличаване на миграционните потоци към Европа и за солидарност и подкрепа на държавите по външните граници на ЕС.   Обсъдена беше ситуацията по българо-гръцката граница и регистрираното увеличение на опитите за незаконното и прекосяване от страна на мигранти. Александър Ван дер Белен потвърди от своя страна подкрепата на Австрия за присъединяването на България към Шенгенското пространство и към Организацията за икономическо сътрудничество и развитие.   Отбелязано беше и че България е изпълнила още през 2011 г. всички технически критерии за членство в Шенген.   Европейската интеграция на държавите от Западните Балкани е в интерес на стабилността, сигурността и икономическото развитие не само на региона, но и на Европа, беше общата позиция на двамата президенти.   ,От наш общ интерес е интеграцията на Западните Балкани в Европейския съюз и особено започването на преговори за членство на Северна Македония и Албания'', посочи австрийският президент Александър Ван дер Белен. ,,Този въпрос не бива да се подценява. Допреди около 5 години Европейският съюз не приемаше насериозно това разширяване. Ако Съюзът не обърне внимание на тези страни, ще се създаде политически вакуум, който ще бъде запълнен от други, а това едва ли е в интерес на Европейския съюз\", допълни още той.    Румен Радев също така коментира, че проблемът с миграцията остава сериозно предизвикателство пред Европейския съюз и за съжаление, все още е далеч от решение. ,,Поставям от няколко години въпроса за необходимостта от оперативен план за тези държави, особено с пътна граница, където рискът е най-голям от внезапно нарастване на мигрантския натиск, за да може Европейският съюз да бъде в състояние да овладява внезапна криза. Към момента такъв план няма'', каза той.   Президентът Радев подчерта, че страната ни най-силно подкрепя напредъка на Република Северна Македония в тази насока и изрази позицията на България за по-бързото разрешаване на спорните въпроси, свързани с общата история и език, както и необратимостта на развитието на добросъседски отношения.    добави българският президент.   В отговор на въпрос на съвместната пресконференция дали ЕС следва да работи за отпадането на икономическите санкции, наложени на Руската федерация, президентът Радев посочи, че темата не е била обсъждана по време на срещата. Държавният глава припомни, че ЕС има ясна позиция по въпроса и предпоставка за такава стъпка е пълното изпълнение на Минските споразумения.    Европа изгражда и силна икономика, която предполага използването на всички ресурси и интензивна работа със своите съседи в икономически план“, посочи още президентът.   Държавният глава Румен Радев и неговата съпруга Десислава Радева бяха посрещнати с официална церемония от президента Александър Ван дер Белен и съпругата му Дорис Шмидбауер.   Във Виена президентът Радев разговаря и с федералния канцлер Бригите Бирлайн и с председателя на Националния съвет на Австрия Волфганг Соботка.", "date": "2019.10.04", "title": "Радев: Отношенията със Скопие следва да се развиват на базата на историческата истина"}
{"url": "http://epicenter.bg/article/Slavcho-Atanasov-v--Trakiya--Izgrazhdame-nova-patna-vrazka-kam-rayon--Yuzhen4-quot-/194674/2/0", "text": "  Кандидатът за кмет на Пловдив Славчо Атанасов продължава своята кампания от врата на врата и се среща с пловдивчани в различните квартали на града.   „Това е моят начин, така имаме възможността очи в очи с хората да проведем най-важния и истински дебат за бъдещето на Пловдив“, коментира Славчо Атанасов.   „Аз много държа на прекия контакт, защото в практиката си съм се убедил в мъдростта на пловдивчани и точната им преценка за състоянието и нуждите на любимия ни град. Няма по-добър начин да си наясно с нещата от директната среща с гражданите“, допълни той.      „Всички знаят, моят стил е такъв, открито, явно, прозрачно управление, с внимание и грижа към хората на Пловдив.   Ето, в „Тракия“, където сме с нашия кандидат за кмет на района Апостол Шопов, ни подсетиха за Гражданските съвети, които навремето създадохме и които, според самите тракийци, са били реално работещи и много ефективни. Особено в решаването на свързаните с ежедневието на кварталите проблеми. Тези съвети ще възстановим веднага, когато пловдивчани ни гласуват доверие на 27 октомври и така реално ще върнем гражданите в управлението на града“, каза Славчо Атанасов.    Кандидатът за кмет на „Тракия“ Апостол Шопов отговори на настояването на много от тракийци за изграждането на нова детска градина със заявката за готов проект. Той потвърди ангажимента си и допълни, че в програмата му за развитие на района е предвидена и нова детска ясла.   Апостол Шопов насочи вниманието им към реализирането на нова пътна връзка между „Тракия“ и район „Южен“, която повечето живеещи тук посочват като изключително важна за бързото им придвижване в града. Кандидатът за районен кмет запозна тракийци и с други важни задачи, които е включил в своята програма.   Сред тях са изграждането на паркоместа в междублоковите пространства, продължаване на залесяването и благоустрояването на парк „Лаута“ , възстановяване на гражданските съвети, изграждане на нови детски площадки, изграждане на нови площадки за кучета, изграждане и ремонт на уличното осветление.", "date": "2019.10.04", "title": "Славчо Атанасов в „Тракия“: Изграждаме нова пътна връзка към район „Южен\""}
{"url": "http://epicenter.bg/article/TsIK-othvarli-iskaneto-na--quot-Ataka-quot--Volen-Siderov-da-bade-dopusnat-do--quot-Panorama-quot-/194677/2/0", "text": "ЦИК отхвърли искането на \"Атака\" комисията да задължи БНТ да допусне лидера на партията Волен Сидеров до участие в предаването \"Панорама\" довечера.   Това съобщи за БНР говорителят на Централната избирателна комисия Таня Цанева.    ,,Генералният директор на БНТ, в споразумението се определят между него и представителите на партии, коалиции и иницативни комитети платформите, темите, форматите и екипите. Също така, съгласно споразумението, което е подписано от всички политически партии, коалиции и инициативни комитети, регистрирали се за кандидати и БНТ, БНТ има право да извършва преценка и да отказва излъчването на форми за отразяване на предизборната кампания по съображения относно законността и моралността на съдържанието им. Това споразумение е подписано също така и от политическа партия \"Атака\", обясни Цанева.    Лидерът на \"Атака\" Волен Сидеров е изпратил писмо до ЦИК, с което настоява комисията да задължи БНТ да го допусне до участие в предаването ''Панорама'' тази вечер. Вчера партията е получила писмо от телевизията, в което пише, че трябва да изпрати друг участник.    Генералният директор на БНТ Емил Кошлуков разпореди Волен Сидеров да не бъде канен в Националната телевизия заради скандала в предаването ''Референдум''.    С писмо до ЦИК Сидеров настоява да участва в предаването и БНТ да спази законовите договорки.    ,,Вижте предаването, проследете го внимателно. Вижте чии гласове доминират в този сблъсък, както го определи моят колега, и с какви думи тези гласове се обръщат към участниците в самото предаване. Влизането на униформени служители на реда, на жандармерия, в студио в пряко предаване, надхвърли всички стандарти. Уверявам ви, че това е кошмарна картина за българските зрители, много по-кошмарна от всичко, което се случи в тези минути, които предшестваха навлизането на униформените лица, застанали зад народен представител'', защити лидера си Явор Нотев.", "date": "2019.10.04", "title": "ЦИК отхвърли искането на \"Атака\" Волен Сидеров да бъде допуснат до \"Панорама\""}
{"url": "http://epicenter.bg/article/Siderov-se-opita-da-nahlue-v-BNT--Politsiyata-go-sprya/194678/2/0", "text": "Лидерът на партия \"Атака\" Волен Сидеров и кандидат за кмет на София отново влезе в позната си роля и изпълни обещанието си и поведе протест пред сградата на БНТ. Множеството скандираше: \"Оставка\".    Причина за това стана недопускането му до участие в предаването \"Панорама\", след скандално поведение в друго предаване по телевизията. Той бе изведен принудително от предаването \"Референдум\", а поведението му бе заклеймено от редица политици, журналисти и общественици.    Сидеров смята, че наложената забрана е в нарушение на Споразумението за отразяване на предизборна кампания.   От \"Панорама\" са информирали \"Атака\" за решението на Управителния съвет на БНТ Сидеров да не бъде допускан до участие в предавания на държавната телевизия и са им дали право да изпратят друг свой представител.   По-рано днес ЦИК обяви, че глобява Сидеров за нарушение на условията и реда за провеждане на предизборната кампания - заради скандалното му поведение в предаването \"Референдум\". „Протестът ми е срещу самоуправството на директора на телевизията Емил Кошлуков. Той нарушава закона. Аз искам да участвам в „Панорама“ и искам да видя по какъв начин ще ме спре. Имам това право по закон“, заяви Сидеров. „Не смятам, че допуснах грешка, грешката беше в БНТ. Това бе полицейщина, каквато нямаше дори при комунистическия режим. Тази телевизия не е на Кошлуков, за да самоуправства, а е обществена медия“, посочи лидерът на „Атака“.    След тези думи Волен Сидеров се запъти към входа на телевизията. На входа бе посрещнат от полиция. Волен Сидеров заяви, че се чувства унижен. Последва спор с представител на ръководството на телевизията. Симеон Касабов заяви, че генералният директор е потвърдил решението си да не допуска Волен Сидеров до никакви предавания в БНТ. В отговор, лидерът на \"Атака\" заяви, че се нарушават конституционните му права и не е нарушил регламента по никакъв начин.    Протестът настоя за оставка на Емил Кошлуков и наказание за водещата Добрина Чешмеджиева. Павел Шопов пък допълни, че сцената при вкарването на спецчасти в студиото му напомнила на \"военен преврат\". Протестиращите заплашват, че няма да си тръгнат преди Кошлуков да слезе да говори с тях.    Генералният директор на БНТ бе потърсен за коментар, но отказа да говори, съобщава   В района на телевизията има засилено полицейско присъствие. Събрали са се около 500 човека.    Опит да успокои обстановката направи комисар Борис Танев, който е началник на Зонално жандармерийски управление-София. Директорът на спорта в БНТ Сашо Йовков поговори с лидера на \"Атака\", но и той не успя да прекрати протеста. Волен Сидеров напомни, че никой няма право да го възпира. Атаката на Сидеров продължава вече трети час.   От телевизията призоваха Сидеров да се извини за поведението си.", "date": "2019.10.04", "title": "Сидеров се опита да нахлуе в БНТ. Полицията го спря"}
{"url": "http://epicenter.bg/article/Dzhambazki--Kandidatirah-se-za-kmet--zashtoto-Sofiya-ima-nuzhda-ot-po-tvarda-raka--red-i-sigurnost/194679/2/0", "text": "Аз благодаря за подкрепата на \"София прайд\", но техният парад е излишен и няма място в София. На първия им парад бях задържан за кратко и аз. Това събитие няма място по софийските улици. Аз не възразявам всеки да се определя както си иска, но да прави това под юргана. Нека да бъдат така добри и да не ни занимават с тяхната сексуалност, както ние не ги занимаваме с нашата. Не искам да се лъжем и ясно заявявам, че ако стана кмет на София, този парад ще бъде забранен.    Това каза в предаването \"Лице в лице\" по БТВ кандидатът за кмет на София от ВМРО Ангел Джамбазки, който коментира последната размяна на реплики с лидера на \"Атака\" Волен Сидеров.   \"За мен всички кандидати за кмет трябва да минават тест на дрегер или да дават кръв. Не знам на какво се дължи обсесията на Волен Сидеров към моята личност. Не искам да гадая. Явно има някаква видима гей обсесия, която го е обзела. Ако не беше депутат, щеше да е смешно, но сега не е. Явно се опитва да ме уязви и да предизвика обяснение от моя страна, но това не е моя тема. Това е един позорен и жалък край на една политическа кариера. Поведението му е срамно и жалко\", заяви Джамбазки.    \"Ако бях роден във Варна, нямаше да се кандидатирам за кмет на София. Същото важи, ако бях роден в Кюстендил или Самоков. Няма да се чувствам на мястото си там. Аз съм роден в София и съм софиянец. Знам проблемите на града. Като гледам, никой от опонентите ми не е роден в София или може би само един. Кандидатирах се за кмет, защото София има нужда от по-твърда ръка. Основният проблем е ред и сигурност. Това минава през повече общинска полиция. Знам как да се справя и с мръсния въздух. Това минава през циганските гета да не се горят дрехи, гащи, чорапи и тн. Решението е да бъдат бутнати незаконните постройки, в които се гори. Тези хора, които ще останат без жилища, ще имат правото да си намерят работа и квартири, а не да висят на врата на някого. Законът важи за всички и трябва да се спазва от всички\", категоричен бе Ангел Джамбазки.    \"В София трябва да се обърне внимание на връзките и транспорта. Повече от половината софиянци използват автобуси. Метрото е чудесно, но скоро то ще достигне своята география. Трябва да се възстановят връзките между близките населени места и София. Тук говоря за железопътния транспорт. Така хората ще използват влакове, а не колите си и градът няма да се задръства. За мен напълно постижимо е да се организира и общински транспорт за децата от детските градини и учениците. Така ще избегнем родителите им да ги карат с колите си и отново ще се облекчи трафика. Всичко това е възможно и напълно постижимо. Мисля, че има какво да дам като кмет на София\", завърши Джамбазки.     ", "date": "2019.10.04", "title": "Джамбазки: Кандидатирах се за кмет, защото София има нужда от по-твърда ръка, ред и сигурност"}
{"url": "http://epicenter.bg/article/Radev-obsadi-s-predsedatelya-na-KS-na-Avstriya-individualnata-konstitutsionna-zhalba-/194682/2/0", "text": "Резултатите и предизвикателствата, свързани с правото на индивидуална конституционна жалба, обсъди държавният глава Румен Радев на среща във Виена с председателя на Конституционния съд на Австрия проф. д-р Кристоф Грабенвартер. Това съобщиха от прессекретариата на държавния глава.    Австрия е родината на конституционния съд и българският президент се запозна на място с използването на този инструмент на гражданското общество.    Според Румен Радев българските институции следва да работят за реално овластяване на гражданите, включително и с предоставяне на правото на индивидуална конституционна жалба.    По думите на държавния глава подобна възможност ще бъде стъпка към създаването на по-активно гражданско общество в България и за необратимост на демократичните процеси у нас.    Със срещата с проф. д-р Кристоф Грабенвартер приключи и официалното посещение на българския държавен глава в Република Австрия.  ", "date": "2019.10.04", "title": "Радев обсъди с председателя на КС на Австрия индивидуалната конституционна жалба "}
{"url": "http://epicenter.bg/article/Ninova--I-meditsinskite-sestri-v-Razgrad-sa-izlagani--Obeshtanite-ot-GERB-milioni-gi-nyama/194683/2/0", "text": "Председателят на БСП Корнелия Нинова се срещна с обществеността в Разград, за да подкрепи кандидата за кмет на левицата Денчо Бояджиев и листата за общински съветници.   “Тук ми е лесно, защото Денчо вече е бил кмет и всички го познавате - кадърен, професионалист и отдаден на жителите на Разград”, заяви Нинова.   По думите й листата за общински съветници е уникално съчетание на опитни и млади хора, всички от които със сериозни професии, реализирали се.   “Радвам се, че тук имаме толкова много инженери, лекари, учители, икономисти - всичко, от което се нуждае Разград, за да просперира”, каза още лидерът на БСП.   Тя представи основните социални политики, на които залага левицата в платформата си за местни избори - безплатни детски градини, общински жилища за млади семейства, социални услуги за възрастните хора, подпомагане на семейства с репродуктивни проблеми, достъпно и адекватно здравеопазване по места.   “Общинските и държавни болници са гръбнакът на системата, а са оставени на произвола на съдбата. Днес цял ден търсим обещаните от ГЕРБ 50 милиона лева за медицински сестри, които изведнъж се оказаха само 6 милиона. Обещаха ги през май, когато назряваха протести и идваха европейски избори. Днес ситуацията е същата - отново избори и отново празни обещания. Парите ги няма - нито в болницата в Разград, нито в болниците от областта”, каза още Нинова.   По думите й решението е държавата да поеме дълговете на общинските болници и да осигури нормално заплащане на медицинските работници. “Ще чуете много обещания, но бъдете внимателни в избора си, от вас зависи успехът на Разград. Радвам се да видя партията тук единна, сплотена и пълна с енергия”, завърши Нинова.  ", "date": "2019.10.04", "title": "Нинова: И медицинските сестри в Разград са излъгани. Обещаните от ГЕРБ милиони ги няма"}
{"url": "http://epicenter.bg/article/Spetsaktsiya-v--quot-Studentski-grad-quot--razbiha-depo-za-narkotitsi-/194580/3/0", "text": "При спецакция за наркотици в \"Студентски град\" на София е разбито депо за наркотици, предаде БТВ.    Става въпрос за голямо количество марихуана и амфетамини, подготвени за продажба и такива, които още не са опаковани.    Има двама задържани, потвърдиха от пресцентъра на МВР. От полицията ще дадат повече информация по случая по-късно през деня.", "date": "2019.10.04", "title": "Спецакция в \"Студентски град\", разбиха депо за наркотици "}
{"url": "http://epicenter.bg/article/Nova-svrahmoderna-laboratoriya-be-otkrita-kam-katedra--Patishta-i-transportno-stroitelstvo--na-UASG/194626/4/0", "text": "Новоразкритото звено предоставя възможност за изпитвания, свързани с проектирането, строителството и поддържането на транспортната инфраструктура.     В присъствието на гости, студенти и докторанти , свързани с проектирането, строителството и поддържането на транспортната инфраструктура.    чрез сътрудничество и реализиране на взаимни проекти със строителни фирми от практиката и други научни лаборатории на международно ниво.     „С откриването на тази лаборатория, целта е не само приложната дейност на студентите и докторантите, а и засилване на интереса към професията. През следващите десетилетия инфраструктурата ще бъде приоритет. Той е прокламиран и от основните политически цели на Европейската комисия – свързаност, декарбонизация и дигитализация. Строителството на пътна и железопътна инфраструктура, която ще осигурява свързаността, ще бъде голямото предизвикателство и голямото предимство през следващите години“, каза министър Желязков.    и това е видно от намеренията и плановете, които държавата има през следващите десетилетия.  За изграждането на инфраструктурата в района на Западните Балкани ще се търсят добре подготвени и професионално обучени кадри, за които има голям дефицит, каза още министър Росен Желязков.     отговарящ на изискванията за изработка на инженерни проекти, конструктивна работилница и всичко необходимо освен за обучението на студенти, и за подготовка на извънкурсови проекти,  разказа ръководителят на катедра „Пътища“ в УАСГ проф. д.ик.н. инж. Николай Михайлов.   На официалното откриване присъства и председателят на Комисията по образование в НС Милена Дамянова.  ", "date": "2019.10.04", "title": "Министър Росен Желязков откри нова модерна лаборатория към катедра „Пътища“ на УАСГ"}
{"url": "http://epicenter.bg/article/D-r-Mimi-Vitkova--Zdraveopazvaneto-stava-chastno--vapreki-Konstitutsiyata--/194599/11/34", "text": "             Ами тя е проста математика, даже бих казала аритметика. Оказва се наистина, че парите не са дадени целево за повишаване на заплати, а пък в същото време няма и такъв механизъм – в търговски дружества да се налеят едни пари целево за подобряване на възнагражденията на средния медицински персонал. Не мога само да разбера, защо първоначално тези 50 милиона са отпуснати директно на Министерство на здравеопазването, какъв е бил замисълът тогава, и след това вече, месец по-късно решението е парите да се вземат от резерва на касата и да бъдат насочени чрез цените на клиничните пътеки, и то не на всички. Някои цени са променени. Тоест лечебни заведения, които работят по тези клинични пътеки с повишените цени, логично са получили повече приходи за второто полугодие. Но такива лечебни заведения, които не работят с такива клинични пътеки, нямат педиатрични отделения или повишени са цените на някои клинични пътеки в областта на детската кардиохирургия, но това са доста специализирани неща, в много малко болници има такава дейност. Така че не можем да говорим, че наистина политическият ангажимент, който публично беше обявен, че парите ще бъдат отпуснати именно за корекция на заплатите на средния персонал, са изпълнени. Те останаха само на декларация. Вижте, големият проблем в системата са много тежките неравенства във възнагражденията. Ние виждаме даже и клинични злоупотреби, бих казала, които вашите колеги от медиите изнесоха. Какво означава лекарска заплата 57 хиляди лева и лекарска заплата с не по-малко сложен труд – 1000 лева? Докато не се разбере, че здравната система не е сергия и че пазарни механизми в класическия им вариант тук са неприложими, неработещи, картината ще се влошава. Сега министерството виждате, че казва – ами ние дадохме тези пари. Тези пари наистина са дадени, те влизат в системата. Въпросът е за какво. И докато възнагражденията на работещите са част от приходите в съответното лечебно заведение, и се казва, че възнаграждения ще има, само ако лечебното заведение има финансов резултат, има финансови средства за това. Системата на здравеопазване е изградена, говоря за една социална система, която е изградена на абсолютно други принципи. Необходимо ли е да има на това място болница, с какви структури, какъв персонал, в какви направления. И съответно за възнагражденията на работещите в тази система има обективни критерии, по които се преценява, че трябва да я има тази болница и те не трябва да бъдат елемент от приходите. Приходите чрез осигуряването могат да покриват дейността, но в никакъв случай те не могат да покриват и единствено от тях да зависят заплатите. Защото по пътя на тази логика ние вече оголихме системата от лекарски кадри, сестрите отдавна са дефицит в цели региони. Което е абсолютно недопустимо. И затова и сега ще преживеем това политическо говорене напразно – за какво са дадени парите и как са разпределени. Защото има медицински сестри, които имат прилични възнаграждения, обратното, има вече много медицински сестри, които са на минимална работна заплата. Трудът и на едните, и на другите, е труд, който трябва да бъде възнаграден прилично. Така че ми е трудно да коментирам, какъв е бил замисълът през април и какъв е бил замисълът през следващия месец май, за да се коригира постановление на Министерски съвет от 50 милиона на 6 милиона. Това е търговският статут в нашата здравна система. И това, което пък ни обясняват, че ще се случва – прословутата демонополизация, ни тласка още повече към завишаване на пазарността в системата, с абсолютно нелепото обяснение как едни частни субекти ще реализират невероятен професионален контрол върху системата и как ще спрат доплащанията. Нищо подобно няма да се случи: доплащанията ще растат, защото от една страна вноската няма да се пипне – 8%, и в същото време се казва – но от другата страна седят лечебни заведения, които имат право на абсолютно свободно ценообразуване. И щял следващият там осигурител или застраховател, не знам как ще се казва той, да се пазари. Е, да, ама болницата в даден регион е една. С кого да се пазариш? И ако съответните цени не устройват дадената осигурителна компания, тя ще лиши населението въобще от болнична помощ ли в този регион? Пазарът в здравеопазването е неприложим в този вариант, в който ние го приложихме и го разбираме. И най-трагичното според мен от този свръхпазарен уклон е тежката деформация в мисленето на медицинските специалисти.         Аз мисля, че вие с въпроса си давате и отговора. След като бе допуснато да се издаде такова постановление, видно маса неща не са преценени. Когато зададох въпроса, готвейки се да правят тази демонополизация, значи в момента 8% вноска не достигат, и системата твърди, че не достигат, макар че никой не е направил абсолютно никакви обективни анализи, кое колко струва, стигат или не стигат, им казах – трябва да се създаде задължително гаранционен фонд, в който да се вложат от тези 8% вноска едни пари и те да бъдат замразени, за да гарантират, че ако някое от тези частни дружества фалира, неговите осигурени лица да останат без медицинска помощ. И реално в системата ще влязат по-малко пари, не 8%. Отговорът на този мой въпрос беше: „не сме мислили за това“. Така че това е достатъчен аргумент, за да знаем как са мислили, когато са ги гласували тези 50 милиона.      Вижте, той няма как да е много по-различен. Да, в различните профили на медицината има по-специфичен, професионално по-натоварен профил. Но там, където заплатите са минимални, обикновено това са болници, лечебни заведения, където дефицитът на медицински сестри е много тежък. Тоест една медицинска сестра там, ако някой смята, че полага по-малко труд, не е вярно, защото тя работи за две и за три медицински сестри, тъй като ги няма, в едно и също работно време. Именно затова не може критерият на възнагражденията да бъде финансовото състояние на лечебното заведение. Погледнете масово какво се случва. Аз твърдя, че тече невъзвратим процес на подмяна на общественото здравеопазване с частно. И не казвам, че едното е по-добро или по-лошо. Но в Конституцията пише, че ангажимент за здравето на гражданите е на държавата, а не на частните субекти. Кой частен субект има интерес да направи инфекциозна болница или в собствената си болница да направи инфекциозно отделение? Ами аз не видях нито една частна болница, в която да има инфекциозно отделение. Е, това какво означава, че в България няма да има въобще лечение на болните с инфекциозни заболявания? Държавните болници масово, не всички, но масово са в тежък кадрови дефицит, в тежък технологичен дефицит и в състояние на битовата обстановка, което е плачевно. Това може ли да продължава? Докато частните болници, те вземат значително повече доплащания от пациента, за да могат да предоставят по-високи заплати, и да привлекат добрите лекари, и да си набавят и медицински сестри. Това е истината. И това се случва.         Разбира се, и по-добра битова обстановка за пациента. Разбира се.         Като се откъсне възнаграждението на персонала от цените на клиничните пътеки. Защото не само между болници и болници има такива различия, има ги и вътре в една болница между отделните профили. Има отделни профили, където възнагражденията са космически, и други, където са тежко подценени. Логиката – тези клинични пътеки са скъпи, поради което и трудът на работещите ще бъде в пъти по-добре оценен, отколкото в други, които са евтини. В това няма никаква логика. Като се разболее едно дете, всеки търси педиатъра. А педиатричните пътеки са 100 лева, 200 лева, 300 лева. И ние наистина оставаме без педиатри. Ако на година са се готвили по 100-150 педиатри и са излизали със специалност, сега ако излязат 15-20 в държавата, ние трябва да се радваме. Именно заради тези диспропорции ние нямаме патоанатоми. Ние сме с 60 патоанатома в цялата страна. Провеждайки профилактика, ние чакаме по един месец да ни се върнат резултатите от периферията, защото няма кой да гледа цитонамазките. Те се разкарват от град на град. Е, това какво е? Един хирург не би могъл да продължи една оперативна интервенция, където има съмнения за злокачествен процес, докато не получи т.нар. бърз препарат, който се гледа от патоанатома. Като го няма патоанатомът, колко трябва да е велик този хирург? И само той ли е, за да бъде в избор на екип и да му се заплаща допълнително? Медицината е екипна дейност. И ако това разделение вътре в отделните специалности е така драстично, не, че не трябва да има разлика, разбира се има по-тежки специалности, има по-интензивни звена и всичко останало, където и патологията е по-тежка. Но такива драстични диспропорции не бива да има.         Естествено. Вижте, в момента системата стимулира обороти, много често и празни, защото от оборота зависи прихода на лечебното заведение, и съответно и възнаграждението на работещите. Дори се стига до индивидуализиране – на онзи, който дава голям оборот, съответно неговата заплата да е много по-голяма. В същото време трябва да има обръщане на този критерий и той да отразява професионализма, професионалната квалификация. Защо една Германия, която е класика в осигурителните системи, си направи щатни заплати на работещите, докато при нас няма такъв елемент? Т.нар. допълнително материално стимулиране у нас стига до 300-400 процента от основната заплата. Такова нещо от допълнително стимулиране няма никъде. Пак казвам, разлики трябва да има, но ако се обърне механизмът за формиране на заплатите и професионалната квалификация – една специалност, две специалности, владеене на определени методики и всичко останало бъде водещо като критерий за формиране на работната заплата, ми се струва, че нещата ще си дойдат на мястото. Тогава поне ще спрем генерирането на празни обороти и приемането на пациенти най-вече в болниците, когато нямат нужда, единствено и само, за да донесат приход на болницата. Такива случаи колкото щете.         Доста дълъг е. И следващите няколко дни от асоциацията ще определим датата, когато ще направим пресконференцията, ще изнеса тези данни на медиите. И, дето се казва, както решим ние, българите – ще се борим ли с тези деформации или ще се оставим те да ни залеят и всъщност порочните практики да бъдат вече наречени идеални практики. Защото има и такава тенденция.         Много тежки. Много тежки. Включително и днес колегите ми донесоха пак документи за раждания, които са безумие, абсолютно безумие. 2000 и няколко лева допълнително поискани услуги на час, никой не знае какво влиза в тези услуги на час. Даже има случай, в който 200 и няколко лева са искани за придружител на родилка, като този придружител пише какво осигурява – стол и одеяло. Вижте, някои неща дори човек се срамува да ги коментира. Предоперативни консултации по 2000 и няколко лева, онкологично болни, които са здравно осигурени, се оперират за 6500 лева, въпреки че болницата има договор с касата за тази клинична пътека, но конкретният лекар не желаел да работи по договора с касата, и съответно пациентът, когото някой е посъветвал, че това е най-добрият лекар, плаща 6500 лева. И много други неща. Аз ще ги раздам писмено на медиите, за да не се мъчат колегите ви да записват тази специфична материя. Пък и да не бъда обвинена, тъй като ще назова болниците, да не бъда обвинена в предоставянето на грешна информация.         Тогава ще се съберем, но предполагам, че в следващите около 15-тина дни ще направим тази пресконференция.         Вижте, това, което казвам, е публична тайна. Това, че ние си затваряме очите – и управляващи, и част от работещите в системата, за мен е погрешен подход за решаване на проблемите.     ", "date": "2019.10.04", "title": "Д-р Мими Виткова: Здравеопазването става частно, въпреки Конституцията! "}
{"url": "http://epicenter.bg/article/-Biograf--pravi-disektsiya-na-isteriyata--Chernobil-/194591/6/0", "text": "“Безумието няма име” е заглавието на 30-страничния опус, който списание “Биограф” отделя на трагедията “Чернобил” и хитовия едноименен сериал, за които вече пет месеца целият свят не спира да говори.   Октомврийският брой - вече на пазара - прави дисекция не само на аварията в съветската атомна централа и последиците от нея, но и на поуките за модерния свят, както и на уроците, които петсерийният филм, току-що награден с 10 статуетки “Еми”, ни преподава.   В добавка към драматичната тема от корицата е и материалът за химическата авария в индийския град Бопал от 1984 година, която всъщност е и най-голямата техногенна катастрофа в историята на човечеството. Но понеже не се е случила в комунистическа държава, и понеже вина за нея имат не руснаци, а американци, светът знае много малко за тази трагедия.   Трети сензационен материал в октомврийския “Биограф” е 18-страничната класация “Топ 10 теории на конспирацията” – най-безумните неща, в които огромен брой хора продължават да вярват и до днес.   Откровено и на моменти шокиращо интервю с телевизионната легенда Кеворк Кеворкян, който на 11 септември отпразнува 75-годишен юбилей, е друг акцент в новия том на списанието. Не по-малко интригуващи са и изповедите на популярни актьори като Тончо Токмакчиев и Симеон Лютаков, както и на новия синоптик на Би Ти Ви – вечно усмихнатия репортер Боби Лазаров.   Очерци за драматичните съдби на сексбомбата Анна Никол Смит и на писателя Франц Кафка, преглед на най-популярните кеч-борци като Скалата, превърнали се в холивудски звезди, и подробности за новия албум на Лана Дел Рей допълват богатото съдържание на 212-страничното луксозно издание, чиято цена остава непроменена – само 8 лева.     ***   Сериалът „Чернобил“ върна със смразяващ реализъм спомена за една епоха, която предпочитаме да смятаме за безвъзвратно отминала. Човешкият живот обаче и сега не е много по-скъп оттогава. Различни са само технологиите, авариите, смъртта и начинът й на употреба   ГЕОРГИ НЕДЕЛЧЕВ *   (*Уводната част от очерка „Безумието няма име“ на „Биограф“. Пълния текст можете да прочетете в новия октомврийски брой на списанието, който от днес е на пазара)   Аварията в чернобилската АЕЦ от 26 април 1986-а изведнъж изплува като зловещ призрак. Бяхме стъписани – не само от спомените, които ни връхлетяха с вледеняваща детайлност, но най-вече от ефекта, който произведоха в съзнанието ни.   За по-младите поколения този призрак е почти бутафорен, като костюм от Хелоуин. Нещо, което може да ги разсмее и позабавлява, или най-много да стресне за кратко, преди да преминат към някой хорър по Стивън Кинг. Но за бащите и майките, бабите и дядовците им това, което тази година нахлу в ефира сякаш от нищото, не е никакъв шок, а по-скоро досадна подробност от живота, който са водили години и десетилетия наред. Понякога, както би казал героят от „Апокалипсис сега“, най-страшното нещо не е ужасът, а осъзнаването, че ти самият си бил част от него. И че дори и той не е бил в състояние да те уплаши истински.   Сериалът на НВО и Sky Atlantic „Чернобил“, за който от месец май насам светът не спира да говори, се оказа нещо много повече от хитово телевизионно кино, засенчило по зрителски оценки дори култовия „Игра на тронове“. Със своята сдържана, ненатрапчиво хладна автентичност и с липсата на типичните за Холивуд идеологически щампи, лесносмилаеми послания и патетична реторика, копродукцията на САЩ и Великобритания отиде далеч отвъд пределите на модерния инфотейнмънт. „Чернобил“ се превърна в културно-политически феномен, постави куп болезнени въпроси и отприщи яростни дебати.   Защо американски и британски продуценти плюс шведски режисьор трябва да снимат драматичен минисериал за технологична авария, причинила бедствие в Съветския съюз от епохата на късния социализъм? Не е ли това част от днешната студена война, не е ли своеобразна идеологическа диверсия срещу Владимир Путин и неговите великоруски, имперски амбиции? Не са ли същите подбудите и на скорошната европейска копродукция „Курск“, разказваща за трагедията с едноименната подводница от август 2000 година? И въобще трябва ли да вярваме на всичко, което е показано в „Чернобил“, на фона на вцепеняващата щрайхова музика от исландската виолончелистка и композиторка Хилдур Гуднадотир?   Но пък, от друга страна – защо руснаците досега не направиха такъв сериал? И то не просто някаква патриотична тв поредица за „Чернобил“, каквато сега (след дъжд - качулка) наистина смятат да пуснат, а точно такъв, реалистичен и човешки филм, с минимум пропаганда и максимум факти и психоанализа – както на отделния индивид, така и на цялото тогавашно общество, което уж безвъзвратно е останало там в миналото…   Ако Русия беше замислила и реализирала сама „Чернобил“ - и то с концепция, близка до тази на НВО - той щеше да е още по-верен на реалността. Нямаше да ги има неизбежните грешки и неточности, които се получават, когато сравнително млади западняци се опитват да правят филм за съветската действителност. Героите щяха да говорят на руски. Физиономиите им щяха да са руски. Душите им щяха да са руски, украински, беларуски. Съветски. Но по-важното е, че по този начин Москва щеше да покаже, че урокът на историята е научен и показаните събития няма как да се повторят. Щеше да бъде истински катарзис и не само Западът, но и целият свят, включително бившият Източен блок, към който спадаме и ние, щеше да го оцени.   Не по-малка мотивация да посвети сериал или филм на тези събития има и днешна Украйна – страната, в която се е състояла трагедията, и която днес се опитва да се еманципира от Големия брат Русия, водейки прозападна политика. Същото важи и за Беларус – държавата, чието население най-силно е пострадало от носещия се във въздуха радиоактивен чернобилски облак.   Вместо това, тази есен руснаците патриотично ще изгледат своята версия за събитията от април до декември 1986-а – собствен атомен сериал, в който основният сюжет ще се върти върху сблъсъка на агенти от ЦРУ и КГБ на чернобилска територия. И ще заспиват спокойно, че национално-историческата съвест е чиста и неопетнена. Вън от съмнение е, че руският сериал ще бъде излъчван и в Украйна и Беларус…  ", "date": "2019.10.04", "title": "“Биограф” прави дисекция на истерията “Чернобил”"}
{"url": "http://epicenter.bg/article/Ochertava-li-se-poreden-sezon-izvan-Top-4-za-Manchestar-Yunayted-/194604/8/0", "text": "Факт, е че в последно време конкуренцията в английската Висша Лига стана наистина ожесточена. Редица отбори подсилиха редиците си, други пък направиха правилните треньорски рокади, а резултата от това е един изключително успорван шампионат. Всичко това важи с пълна сила за така наречената \"голяма четворка\" или казано по друг начин, четирите места даващи право на участие в Шампионска Лига.   Несъмнено един от отборите, които сякаш са неизменна част от топ 4 на английския елит е  .   Реално погледнато обаче, от както Сър Алекс Фъргюсън се оттегли, червените така и не могат да намерят себе си, като от 2013-та година насам те са завършвали в топ 4 само два пъти. Миналия сезон пък Юнайтед трябваше да преглътне поредно разочарование,   в генералното класиране въпреки, че отбора спечели сребърните медали в шампионата само сезон по-рано. Така възпитаниците на Оле Гунар Солскяер трябваше да се задоволят с участие в по-малко престижния турнир на Лига Европа.   Интересно е да се отбележи обаче, че и тима на Арсенал последва злощастната участ на своя кръвен съперник от Манчестър, като Челси и Тотнъм окупираха съответно 3-то и 4-то място в крайното класиране, именно за сметка на топчиите и червените. И ако приемем, че Ливърпул и Манчестър Сити са единствените отбори, които реално ще водят битка за титлата във Висшата Лига до самия край на кампанията, то Ман Юнайтед отново е изправен пред не леката задача да се бори за място в топ 4 със стари познайници, като Челси, Тотнъм и Арсенал.   Ако изключим някои изненади, които се случиха до момента през настоящата кампания, то наистина изглежда, че тези четири отбора ще си спорят за някои от местата даващи право на участие в ШЛ, като предварителните прогнози потвърждават това. Затова ако погледнем конкретните   на елита на английския футбол ще видим, че тима на   е с трети най-добър коефициент измежду изброените отбори. Всъщност, коефициента на манчестърци и този на Челси е еднакъв - 2.87. От друга страна, Тотнъм е с най-реален шанс (1.57), а Арсенал е някъде по средата с коефициент от 1.90.   Ясно, е че задачата пред играчите на Солскяер ще е наистина трудно, особено съдейки по играта, която Юнайтед демонстрира в първите 6 кръга от настоящия шампионат. След 6 изиграни мача червените имат актив от само 8 точки, като те са регистрирали по 2 победи, 2 равенства и 2 загуби до момента. А с 8 отбелязани гола нападанието на отбора е далеч от добро, като за справка градския съперник Ман Сити има на актива си цели вкарани гола за същия брой мачове. И въпреки, че топ 4 е само на 3 точки разстояние, определено има какво да се жалае от футбола, който ни предлага тима на Юнайтед.   Началото на този сезон за гранда от Манчестър може да се опише, като наистина колеблива, защото отбора наистина не може да намери своя ритъм и редува силни и слаби резултати. И ако загубата, като гост от Уест Хам с 2:0 в шестия кръг да бе много неприятна, то най-звучния шамар за Юнайтед по време на първите няколко мача дойде в трети кръг. Тогава   с 2:1 и то насред Олд Трафърд, което сякаш даде старт на мини кризата в редиците на един от най-титулуваните отбори на острова.   Всички тези неубедителни изяви отдалечават Ман Юнайтед все повече и повече от \"голямата четворка\". Факт, е че тима вече не разполага с играчи, като Ромелу Лукаку в своите редици, но все пак тук става дума за Манчестър Юнайтед - отбор, който по традиция винаги се е борил за титлата в първенството. През настоящата кампания обаче нещата никак не изглеждат розови и няма да е учудващо ако за пореден сезон видим възпитаниците на Оле Гунар Солскяер извън местата даващи право на участие в Шампионска Лига.", "date": "2019.10.04", "title": "Очертава ли се пореден сезон извън Топ 4 за Манчестър Юнайтед?"}
{"url": "http://epicenter.bg/article/Otkazvat-da-vrachat-meksikanska-muzikalna-nagrada-na-Plasido-Domingo/194581/10/99", "text": "Организаторите на церемония по връчване на мексиканска награда за постижения в областта на класическата музика, обявиха, че отказват засега да я присъдят на испанския тенор Пласидо Доминго, както имаха намерение, предадоха световните агенции, цитирани от Новини.бг   Новината дойде два дни преди галата в Мексико, на която се връчва отличието Премио Батута. Организаторите на проявата казват, че отлагат връчването на наградата, докато не се изясни ситуацията с тенора. Той е обвиняван от девет жени в сексуален тормоз. След тези първи обвинения, появили се в разследване, публикувано от Асошиейтед прес, още 11 жени казаха, че също са били жертва на тормоза на Доминго.    Тенорът отмени миналата седмица участие в Метрополитън опера и подаде оставка като директор на операта в Лос Анджелис. Операта в Сан Франциско и филхармонията във Филаделфия анулираха представления с негово участие, планирани за тази година.    Пласидо Доминго обаче продължава да изнася спектакли из Европа. Той беше бурно аплодиран на фестивалите в Залцбург и Сегед и ще пее в Москва и Цюрих.", "date": "2019.10.04", "title": "Отказват да връчат мексиканска музикална награда на Пласидо Доминго"}
{"url": "http://epicenter.bg/article/Esenna-gradinarska-supa/194664/9/92", "text": "2 картофа  2 моркова  1 парче карфиол  1 парче броколи  1 резен зеле  1/3 глава целина  1 корен магданоз  1 червена чушка  1 малка глава червен лук  1 к.ч. прясно мляко  1 к.ч. настъргано сирене  4-5 с.л. мазнина  подправки  сол   Задушаваме в мазнината ситно нарязаните чушка и лук. Поръсваме бял или зелен пипер и наливаме малко гореща вода. Щом кипне, добавяме останалите нарязани зеленчуци /без картофите/. Щом поомекнат, слагаме картофите, нарязани на ситни кубченца.  Доваряваме супата и подправяме с настърганото сирене, размито в млякото, зелении и подправки.", "date": "2019.10.04", "title": "Есенна градинарска супа"}
{"url": "http://epicenter.bg/article/Asistentka-sadi-Robart-De-Niro-za-12-miliona-dolara-za-tormoz-i-diskriminatsionno-otnoshenie/194582/10/100", "text": "Американският актьор Робърт де Ниро влезе в съдебен спор с бивша сътрудничка, предаде Асошиейтед прес, цитира Новини.бг    Преди шест седмици компанията на Де Ниро - Канал пръдакшънс, заведе дело срещу бившата асистентка на актьора Чейз Робинсън. Компанията иска сумата 6 милиона долара за нанесени от Чейз вреди. Тя е обвинена, че си е присвоила стотици хиляди долари, че използвала въздушните мили на компанията за лични цели, че е плащала от сметката за дребни разходи на компанията за лични и луксозни вещи, че се е шляела по улиците в работно време или, че по време на работа си е устройвала телевизионни маратони.    Чейз Робинсън обаче отвърна на удара, като заведе иск срещу Де Ниро на стойност 12 милиона долара. Тя казва, че като асистентка на Де Ниро години наред е трябвало да търпи тормоза и дискриминационното му отношение към нея. В жалбата се казва, че Де Ниро отправял на Чейз коментари със сексуален подтекст, че я обиждал и че я третирал като \"офис женичка\", докато тя била вицепрезидент по продукцията и финансите в компанията.   В иска Робинсън обвинява Де Ниро, че я карал да му закопчава копчетата на ризата, да му оправя яката, да го чеше по гърба, да му връзва вратовръзката и да идва да го буди в леглото му, докато тя се надявала, че работата при актьора ще й помогне да изгради кариера в шоубизнеса.   Робърт Де Ниро наел Чейз за асистентка през 2008 г., когато тя била на 25 години.", "date": "2019.10.04", "title": "Асистентка съди Робърт Де Ниро за 12 милиона долара за тормоз и дискриминационно отношение"}
{"url": "http://epicenter.bg/article/Dve-aktrisi-sadyat-Dzheyms-Franko-za-seksualen-tormoz/194584/10/100", "text": "Две актриси заведоха дело срещу Джеймс Франко в Лос Анджелис, като го обвиниха, че е въвличал студентки в закритото си вече актьорско студио в унизителни сексуални ситуации, съобщиха Асошиейтед прес и Ройтерс, цитира Новини.бг   Сара Тидър-Каплан и Тони Гал, бивши ученички на Франко в закритото вече Студио-4, твърдят, че той ги е карал да се явяват на прослушване голи и да се снимат в секс сцени от рода на оргии, подмамвани от роли във филмите му, като дори плащали за това.    Адвокатът на Джеймс Франко каза, че актьорът не само ще се защити, но и ще потърси обезщетение от тъжителките, защото те са завели делото, за да станат известни.    Двете актриси, които са се записали във филмовото училище на Джеймс Франко през 2014 г., съдят още двама мъже, свързани с продуцентската му компания. Те ги обвиняват в полова дискриминация, сексуален тормоз, измама и други нарушения.    Студентите трябвало да плащат по 750 долара, за да участват в майсторски клас по секс сцени в училището и да се явят на прослушване голи или полуоблечени. След това по време на симулации на орален секс Джеймс Франко е махал пластмасовите протектори на актрисите.    Сред филмите, в които се е снимал Джеймс Франко, са \"127 часа\", \"Спайдър-мен\", \"Катастрофалният артист\".", "date": "2019.10.04", "title": "Две актриси съдят Джеймс Франко за сексуален тормоз"}
{"url": "http://epicenter.bg/article/27-godini-semeystvo-Obama--Mishel-i-Barak-se-pozdraviha-s-nekopokazvani-snimki/194656/10/100", "text": "Семейство Мишел и Барак Обама отбелязаха 27-мата годишнина от сватбата си. Президентът на САЩ  в периода 2009-2017 година и неговта съпруга отправиха обяснения в любов и прекрасни послания един към друг в Twitter. Там те публикуваха и непоказани досега снимки. „Както казват „Бийтълс”: „Става все по-хубаво с годините”. Скъпа, благодаря ти за тези невероятни 27 години!”, написа бившият държавен глава на САЩ.     „Преди 27 години този мъж ми обеща живот, пълен с приключения. Бих казала, че го изпълни. Следващият етап в живота ни е да изпратим децата от семейното гнездо и да видим какво следва, докато усещаме магията, която ни държи заедно през всичките изминали години. Честита годишнина, Барак”, отвърна му неговата съпруга.   Източник: Нова.тв", "date": "2019.10.04", "title": "27 години семейство Обама: Мишел и Барак се поздравиха с некопоказвани снимки"}
{"url": "http://epicenter.bg/article/Balgarski-voenen-otbor-zaminava-za-Sedmite-svetovni-voenni-igri-v-Kitay-/194621/8/0", "text": "Министърът на отбраната Красимир Каракачанов ще участва в церемонията по изпращането на българския военен отбор за участие в Седмите световни военни игри в Китай. Тя ще се проведе на 7 октомври, понеделник, от 11.00 ч. в зала „Тържествена“ на Министерството на отбраната, съобщиха от пресцентъра на ведомството. Поканени са още министърът на младежта и спорта Красен Кралев и представители на Китайската народна република (КНР).    Българската делегация за Седмите световни военни игри ще бъде ръководена от заместник-началника на отбраната вицеадмирал Емил Ефтимов. Ръководител на българската мисия е полковник Венелин Дерибеев.    Делегацията включва 36 човека, от които 22-ма спортисти в 8 вида спорт, треньори, съдии, ръководители и официални лица. Спортната надпревара ще се проведе в У Хан, Китай, от 18 до 27 октомври 2019 г.  ", "date": "2019.10.04", "title": "Български военен отбор заминава за Седмите световни военни игри в Китай "}
{"url": "http://epicenter.bg/article/Obisk-v-zhilishteto-na-Naim-Syuleymanoglu-v-tarsene-na-13-medala-/194652/8/0", "text": "Близо 2 години след кончината на легендарния щангист Наим Сюлейманоглу на 18 ноември 2017 г. не спират съдебните спорове за наследството му.  По искане на дъщерите му Сезин и Есен Сюлейманоглу е било извършено претърсване в жилището на щангиста, за да бъдат намерени 13 броя негови медали от световни и европейски първенства, съобщиха Dir.bg и БТА.    Преди това дъщерите обвиниха чичото Мухаррем Сюлейманоглу, че е присвоил медалите на брат си и ги е предоставил на продуцента, който снима филм за Наим. Според дъщерите сред 13-те медала в неизвестност са и 3-те олимпийски медали на баща им.    От продуцентската компания обаче отрекоха и обявиха, че при заснемането са използвали макети на медалите.    Адвокатът на дъщерите Азиз Демир заяви, че на 3 октомври е било извършено претърсване от съдебен екип в апартамента в Бююкчекмедже, който Сюлейманоглу обитаваше приживе. Присъствали и адвокатката на японската дъщеря на Наим, Секаи Мори, и експерти, назначени от съда. Били претърсени шкафовете, чекмеджетата, касата, мазето, но медалите не били открити.    \"Жилището на Наим намерихме в крайно запуснат вид, много от купите и грамотите бяха разпилени по пода и изпочупени. Не се откриха следи от 13-те медала, за които дъщерите сигнализираха, че са присвоени. Отворихме касата, чийто ключ беше върху нея, но тя беше празна\", каза пред турски медии Азиз Демир.    По думите му, ще бъде повдигнат иск пред прокуратурата срещу лица, за които се смята, че имат ключове от апартамента.    \"Знаем, че в този апартамент бе настанена майката на покойния. След това тя замина за България и научихме, че някои от приятелите на покойния щангист притежавали ключове от апартамента, че са влизали и излизали. Прозорците на апартамента бяха оставени отворени\", каза адвокатът.    \"Непростимо е медалите на щангиста да бъдат търсени по този унизителен за паметта му начин, те трябва да бъдат предадени на държавните институции и да бъдат изложени в музейна сбирка, а не да обикалят по разни продукции\", допълни Азиз Демир.", "date": "2019.10.04", "title": "Обискираха жилището на Наим Сюлейманоглу, 13 медала ги няма"}
{"url": "http://epicenter.bg/article/Donald-Tramp--SASht-sazdavat-nova-alternativna-na-CNN-mediya-/194578/7/0", "text": "Радиостанциите „Гласът на Америка“ и „Свобода/Свободна Европа“, които се финансират от държавния бюджет на САЩ, не се справят с работата си и затова американските власти обмислят създаването на нова медия за чужбина, която да стане алтернатива на новинарския канал CNN, настроен критично спрямо сегашния държавен глава на страната. Това заяви американският президент Доналд Тръмп на предизборен митинг във Флорида, предава ТАСС, цитира агенция „Фокус“.   „Знаете ли какво в момента е лошо за нашата страна? В задграничните си пътувания се срещам с (чуждестранни) лидери и те питат: „Защо те така мразят вашата страна?“ – подчерта Тръмп, говорейки за CNN.   „Извън пределите на САЩ CNN има далеч по-голямо значение, отколкото вътре в страната. Много от това, което виждате тук, се излъчва в целия свят. Имаме „Свобода/Свободна Европа“ и „Гласът на Америка“. Създадохме ги, за да усилим нашата страна, но в момента те не работят по най-добрия начин“, отбеляза президентът. Той подчерта, че в чужбина слушат какво се говори по CNN. „Това е ужасно за нашата държава. Ще трябва да пуснем своя собствена телевизионна мрежа и да излъчваме по нея истински новини. Защото те (CNN) са наистина вредни за нас“, отбеляза стопанинът на Белия Дом. „В чужбина говорят: „В медиите ненавиждат твоята страна“. Това е позор“.  „Гласът на Америка“ и „Свобода/Свободна Европа“ се ръководят от американската правителствена Агенция за глобалните медии. И двете радиостанции работят на английски и чуждестранни езици. Според закона те нямат право да излъчват на територията на САЩ, макар че публикациите на сайта са с открит достъп. Тръмп многократно публично заявява, че повечето американски медии са изключително пристрастни срещу него и неговата администрация, публикувайки невярна или фалшива информация. Той нарече вестника The New York Times, както и CNN, NBC, CBS и ABC, „врагове на американския народ“. Президентът подчерта още, че, веднага щом е станал политик, той е осъзнал „колко ужасна, жестока, зла и измамна може да бъде пресата“.", "date": "2019.10.04", "title": "Доналд Тръмп: САЩ създават нова алтернативна на CNN медия "}
{"url": "http://epicenter.bg/article/Vladimir-Putin--Rusiya-pomaga-na-Kitay-v-razvitieto-na-PRO-/194611/7/97", "text": "Русия помага на Китай в създаването на един от най-важните елементи на противоракетната отбрана - системите за ранно предупреждение за ракетно нападение. Това заяви президентът на Руската Федерация Владимир Путин в изказване на дискусионния клуб „Валдай“, предава руският специализиран портал „Военное обозрение“, цитиран от \"Фокус\".    Руският лидер подчерта, че системата за предупреждение за ракетно нападение, с каквато в момента разполагат само две страни – САЩ и Русия, скоро ще се появи в ръцете и на трети играч – Пекин.    Путин обяви тази информация, защото „така или иначе скоро всичко ще стане ясно“. ТОй отбеляза, че Русия отдавна сътрудничи с Китай в най-различни сфери – от аграрната до космическата. Президентът подчерта специално, че тези отношения не са „работа срещу някого. Ние работим позитивно, в интересите на двете държави“.    По неговите думи, това взаимно изгодно партньорство се отразява добре на икономиката и е увеличило значително стокооборота между страните. Конкретно, през изминалата година той е достигнал 108 милиарда долара, а следващата задача е постигането на 200 милиарда долара.    Путин разбира, че 70% от руския износ са енергоносители, но счита това за естествено, защото Пекин се нуждае от такива стоки, а Русия разполага с тях. Но това не значи, че Москва не се занимава с други направления на икономическото сътрудничество.  ", "date": "2019.10.04", "title": "Владимир Путин: Русия помага на Китай в развитието на ПРО "}
{"url": "http://epicenter.bg/article/Kremal--Putin-shte-prekara-rozhdeniya-si-den-sred-prirodata-v-kompaniyata-na-rodnini-i-blizki/194641/7/0", "text": "Президентът на Русия Владимир Путин ще прекара рождения си ден на 7 октомври сред природата в компанията на роднини и близки. Това съобщи пред ТАСС прессекретарят на Кремъл Дмитрий Песков, цитира Фокус. През тази година Путин навършва 67 години. Досега рядко му се е случвало да прекара 7 октомври без работни мероприятия, включително публични. През 2017 година, когато празникът му се падна в събота, държавният глава проведе оперативно заседание с постоянните членове на Съвета за сигурност на Руската Федерация в Сочи. По традиция на 7 октомври той разговаря много и с лидерите на други държави по телефона, като приема поздравления. Както отбеляза Дмитрий Песков, тези разговори не могат да преминат без обсъждане на „съществени въпроси“, така че подобни разговори са част от работния график на държавния глава. През 2016 г. Путин през този ден не е имал публични събития. Година по-рано, на 7 октомври, той излезе на леда в мача на Нощната хокейна лига, а през 2014 г. официално взе почивен ден и отлетя, за да посрещне рождения си ден далеч от цивилизацията, в сибирската тайга. На няколко пъти на тази дата се падаха големи международни събития с участието на президента на Руската федерация. Според Песков по принцип държавният глава най-често празнува рожден ден със семейство и приятели, понякога с колеги.", "date": "2019.10.04", "title": "Кремъл: Путин ще прекара рождения си ден сред природата в компанията на роднини и близки"}
{"url": "http://epicenter.bg/article/Ananiev--Ministar-predsedatelyat-Boyko-Borisov-ne-e-izlagal-nikogo--nito-az-/194590/2/0", "text": "Министър-председателят Бойко Борисов не е излъгал никого, нито аз. Това каза министърът на здравеопазването Кирил Ананиев от парламентарната трибуна в отговор на декларацията на лидера на БСП Корнелия Нинова, в която тя попита защо премиера Бойко Борисов е излъгал медицинските сестри, предаде репортер на Агенция \"Фокус\".    \"86 млн. лв. бяха осигурени за системата, като преобладаващата част от тях, отидоха за заплати. С отчета за месец септември, ние ще видим реалните цифри. Такава е счетоводната практика и отчетността, че на тримесечие се дават тези отчети. Това, че НЗОК е осигурила 50 млн. лв., е факт, защото има решение на Надзорния съвет и има анекс към рамковия договор. За това е. Основно е за това. Искам да ви кажа, че Министерският съвет може да предоставя средства само по законов ред. Когато отпуснахме първите 30 млн. лв, ние достигнахме едно ниво на финансиране на дейностите извън задължителното здравно осигуряване. Понеже протестът продължи да се провежда, Министерският съвет взе решение, че трябва да подкрепи медицинските сестри и бързо решение взе, като предостави допълнително до 50 млн. лв.\", каза Ананиев.    Министърът поясни, че причината за това е, че е трябвало да се събере информация от лечебните заведения.    \"И да видим дали сме стигнали до тавана, максималният размер, който законно можем да ги предоставим. Тогава се установи, че тези 6 млн. лв. са единствената възможност да предоставим, иначе щяхме да отидем в ЕК като държавна помощ. В резултат на това, въпреки че моите колеги от НЗОК, които снощи мисля, че са се изказвали от БЛС, са казали, че няма нищо общо с 50-те млн. лв., които МС беше приел. Това не е така. Как съвпадат точно тези 50 млн. лв. с тези 50 млн. лв., които правителството прие. Те имат право да го направят и трябваше да го направят, защото както споменах в моето изказване, НЗОК има договор с всичките лечебни заведения за болнична помощ и това е инструментът, с който парите могат да отидат до всички. Ние имаме договори по наредба 3 само със 147 лечебни заведения. Няма как да подкрепим всички медицински сестри в държавата. Това решение е взето съвсем аргументирано и точно от нашите колеги от НЗОК\", допълни още министърът на здравеопазването.  ", "date": "2019.10.04", "title": "Ананиев: Министър-председателят Бойко Борисов не е излъгал никого, нито аз "}
{"url": "http://epicenter.bg/article/Maya-Manolova--Dlazhni-sme-da-uvazhim-dostoynstvoto-na-horata-s-uvrezhdaniya---VIDEO-/194606/2/0", "text": "  „Длъжни сме да уважим достойнството на хората с увреждания. Длъжни сме, абсурдно е в Бюрото за социални услуги в район „Подуяне“, например, да няма достъпна среда за хората с опорно-двигателни затруднения, за да стигнат до гишето и да бъдат обслужени.“ Това заяви гражданският кандидат за кмет на София Мая Манолова при срещата си с майки на деца с увреждания от „Системата ни убива“.    Те показаха нагледно, че не могат да достигнат до гишето на социалните работници от Дирекцията за социално подпомагане в кв. „Хаджи Димитър“, ул. „Васил Петлешков“ №41.    „Това не е единичен случай, подобна е ситуацията почти навсякъде. Абсурдно е, едното крило на вратата да бъде застопорено, така че дори родителят да пренесе детето си на ръце, да не може да мине през нея с количката“, каза тя и допълни – „Правя изричната уговорка, служителите не са виновни, служителите в социалните служби са наистина хора, които си вършат работата максимално добре и въпреки системата.“    „За съжаление бюрокрацията е победила добрата идея. При мен идваха хора, които казваха, че ги размотават – подават документи, връщат ги, пак подават документи, но ги разтакават с няколко месеца”, разясни Манолова.    „Виновно е бездушното отношение и пълно неглижиране на проблемите от Столичната община. Това ще се промени“, категорично заключи тя.  ", "date": "2019.10.04", "title": "Мая Манолова: Длъжни сме да уважим достойнството на хората с увреждания! (ВИДЕО)"}
{"url": "http://epicenter.bg/article/Upravitelniyat-savet-na-BNT--Nyama-da-dopusnem-Volen-Siderov-v--quot-Panorama-quot--/194613/2/0", "text": "Управителният съвет на БНТ излезе с официално становище относно молбата до ЦИК на Волен Сидеров да го допуснат до участие в \"Панорама\" на обществената телевизия.     Във връзка с допуснатите от страна на г-н Волен Сидеров нарушения на чл. 189, ал. 3 от Изборния кодекс, нарушение на правилото за зачитане на равнопоставеност и значимост на кандидати в предизборната кампания съгласно правилата, приети с Решение № 796-МИ/27.08.2019 г. на Централната избирателна комисия, и неспазване на регламента за провеждане на диспути, определен в Споразумението за отразяване на предизборната кампания за провеждане на избори за общински съветници и кметове на 27.10.2019 г., сключено между Българската национална телевизия и упълномощени представители на партиите, коалициите на политическите партии и инициативните комитети, регистрирали кандидати за участие в посочените избори,     Настоящото решение влиза в сила от момента на взимането му и е задължително за всички служители на БНТ.", "date": "2019.10.04", "title": "Управителният съвет на БНТ: Няма да допуснем Волен Сидеров в \"Панорама\"!"}
{"url": "http://epicenter.bg/article/Mustafa-Karadaya-ot-Venets--Vlastta-ne-e-darzhavata---darzhavata-sa-horata-i-pravilata---SNIMKI--VIDEO-/194614/2/0", "text": "  Властта не е държавата – държавата са хората и правилата, с тези думи се обърна към жителите на община Венец председателят на ДПС Мустафа Карадайъ. Това съобщиха от пресцентъра на ДПС.    На предизборна среща в шуменското село Венец лидерът на ДПС заяви, че кандидатите за кмет и общински съветници от ДПС вече са избрани, защото те са издигнати от най-силната партия, която е еталон за управление на малки и средни общини.    На срещата в общинския център бяха представени кандидатите за кметове и листата за общински съветници начело с кандидата на ДПС за кмет на община Венец Нехрибан Ахмедова.    Някои партии идват тук и си заминават като се опитват да ни мътят главите. Ние знаем коя е нашата сила и коя е партията, която се грижи за нас, но понякога наши „приятели“ ни подвеждат да гласуваме за тези, които работят против нас, обяви лидерът.    Ние искахме да се спазват международните правила и да имаме правото на информиран избор, като можем да говорим на майчиния си език по време на изборна кампания, заяви Карадайъ. ГЕРБ наложиха забрана за ползването на нашия майчин език. Криейки се зад един термин, свързан с уж уседналост, на база на някакви служебни адреси, които абсолютно незаконно са наложени на нашите братя и сестри, които бяха изгонени от България, отнеха техните конституционни права да могат да гласуват. И ГЕРБ и БСП заедно гласуваха за това, обясни председателят на ДПС.    Мустафа Карадайъ каза, че ГЕРБ налага противоконституционни текстове в Изборния кодекс, но когато дойде ситуация, в която техните кандидати да не отговарят на наложения от тях Изборен кодекс, нарушават закона. Когато се нарушават по този начин законите, особено по време на избори, това е удар в основата на демокрацията в нашата Родина. На демокрацията, за която дадохме свидни жертви, за да живеем свободно, обяви той.    Мустафа Карадайъ каза, че ДПС няма да позволи на никого да заплашва и да руши демокрацията. За партията важи същото. ДПС не е на никой. ДПС е на всеки един от нас, защото ДПС е нашето единство и никой няма правото да си присвоява ДПС, обясни председателят.    Той поясни, че ДПС си има вътрешни правила, по които да функционира – има Устав, своите компетентни и колективни органи, на база чиито решения партията функционира демократично. Ако някой тръгне да си присвоява партията, да нарушава правилата и си мисли, че обществена организация може да се управлява еднолично, там е нужно да правим корекции, бе категоричен лидерът на ДПС.    Карадайъ каза, че е важно всички да излезем и да гласуваме на тези избори.    С тези избори не само ще изберем нашите кметове, а и да дадем послание до София, че ние няма да допуснем да се нарушават законите и демокрацията в нашата Родина. Ще отправим послание до Брюксел и ще кажем, че властта не е държавата – държавата са хората и правилата. Някой, който е на власт, не може да си мисли, че е държавата, обяви лидерът на ДПС Мустафа Карадйъ.    Чувстваме се свободни в нашата страна и в тази страна ще говорим, всеки на какъвто език си иска – на майчиния си и ще учим майчините езици на нашите приятели, защото това е ДПС, заяви зам.-председателят на ПГ на Йордан Цонев. Ние сме една общност в най-българската партия – ДПС. Той каза, че ДПС е партията на истинските патриоти. Партията, в която хората не разделят другите хора. Нашият основен девиз е заедността, заяви Цонев.    Партията, която осигури победата над тоталитарния режим по мирен, но изключително силен начин. Победата срещу поругаването на човешкото достойнство. Партията, която осигури мирният преход на България. Партията, която осигури със своя лидер и визионерът в българската политика д-р Ахмед Доган нашето европейско и евроатлантическо бъдеще. Партията, която и днес е в авангарда на всички битки за хората и за нашата Родина, бе категоричен Цонев.    Евродепутатът и председател на Младежко ДПС Илхан Кючюк каза, че ДПС гледа на Венец не като отговорност, а като ценност и затова другите политически сили няма какво да се оглеждат тук. Нашият избор е ясен. Кого ще изберем ние на предстоящият вот, ако не майката и нашият учител, популярната Нехрибан Ахмедова, запита Кючюк.    На предизборната среща присъстваха още зам.-председателят на НС д-р Нигяр Джафер, зам.- председателят на ДПС Ахмед Ахмедов, зам.-председателят на ПГ на ДПС Хамид Хамид и бившият народен представител Христо Бисеров.  ", "date": "2019.10.04", "title": "Мустафа Карадайъ от Венец: Властта не е държавата – държавата са хората и правилата! (СНИМКИ, ВИДЕО)"}
{"url": "http://epicenter.bg/article/Putin-othvarli-versiyata--che-Stalin-e-vinoven-za-nachaloto-na-Vtorata-svetovna-voyna-/194567/7/0", "text": "Руският президент Владимир Путин отхвърли твърденията, че нацистка Германия и СССР споделят отговорността за започването на Втората световна война, предаде Асошиейтед прес.    Две седмици след като Германия нахлу в Полша на 1 септември 1939 г., СССР нахлу също в тази страна от изток, като Хитлер и Сталин разделиха Полша и балтийските страни въз основа на таен протокол. Руски представители твърдят, че Москва е била принудена да действа така заради неуспеха на Запада да се противопостави на агресията на Хитлер.    Пред делегатите на международния дискусионен клуб \"Валдай\" в Сочи Путин каза, че чистките на Сталин бележат \"мрачна страница\" в историята на Русия. Но той отхвърли идеята, че Сталин споделя отговорността за започването на Втората световна война, наричайки я \"връх на цинизма\". Путин също така подчерта решаващата роля, която СССР е изиграл в разгрома на нацистите.  ", "date": "2019.10.04", "title": "Путин отхвърли версията, че Сталин е виновен за началото на Втората световна война "}
{"url": "http://epicenter.bg/article/Feysbuk-zakri-stotitsi-akaunta-v-chetiri-strani/194571/7/0", "text": "Социалната мрежа Фейсбук обяви, че е закрила общо 280 акаунта, 149 страници и 43 групи, както и 121 акаунта в Инстаграм в ОАЕ, Египет, Нигерия и Индонезия, предаде Ройтерс. Мрежата, която притежава Инстаграм и УотсАп, каза, че акаунтите са премахнати заради \"координирано неавтентично поведение\". Те са разпространявали съдържание за дейностите на ОАЕ в Йемен и за иранската ядрена сделка, както и на критики срещу Катар, Иран и Турция. По-рано през годината Фейсбук премахна акаунти от Ирак, Украйна, Китай, Русия, Саудитска Арабия, Тайланд, Хондурас и Израел. Социалната мрежа прави опити да предотврати онлайн злоупотребите и разпространението на дезинформация, в това число в предизборните кампании.", "date": "2019.10.04", "title": "Фейсбук закри стотици акаунти в четири страни"}
{"url": "http://epicenter.bg/article/Emil-Radev-prizova-za-po-strog-kontrol-varhu-transportiraneto-na-zhivotni-v-ES-/194603/7/0", "text": "Българският евродепутат от ГЕРБ/ЕНП Емил Радев, който е и зам.-председател на интергрупата за защита на животните в Европейския парламент(ЕП), взе участие в дискусия в комисията по петиции на Европейския парламент относно проблемите, свързани с транспорта на живи животни в и извън рамките на Европейския съюз (ЕС). Това съобщиха от пресцентъра на ГЕРБ.    Радев изрази притеснението си от липсата на надлежен контрол и наличието на по-строги правила, които да гарантират хуманно отношение към животните.    „Проблеми с транспорта на животни има и те са сериозни. Транспортирани животни, особено през лятото, умират поради забавени митнически процедури. Никой не може да ме убеди, че липсата на контрол не спомага за това\", заяви Радев в отговор на немски евродепутат, според когото наличното законодателство и контрол са на ниво, а петицията трябва да бъде затворена.    Евродепутатът ни определи като тревожен факта, че всяка година по границите умират все повече животни. В самата петиция, подадена от немски гражданин, се твърди, че на граничните контролни пунктове липсва контрол, а компетентните органи позволяват животните да бъдат държани дълго време в камиони, без вода и храна. Според цитираните данни между 2010 и 2015 г. при 247 случая в 13 държави-членки са установени нарушения на Регламент 1/2005 г. по отношение на защитата на животни по време на транспорт.    „Петицията трябва да остане отворена. Проблем има и той съществува от години\", изтъкна Емил Радев. Той призова да се приеме по-ефективно законодателство, а на граничните пунктове да се упражнява по-добър контрол.    „Друг възможен вариант за разрешаване на проблема е и привличането на повече държави, които да подпишат Конвенцията за защита на животните по време на международен транспорт. За съжаление, все още има много държави-членки на ЕС, както и трети страни в близост до нашите граници, които не са го направили\", допълни българският евродепутат.  ", "date": "2019.10.04", "title": "Емил Радев призова за по-строг контрол върху транспортирането на животни в ЕС "}
{"url": "http://epicenter.bg/article/Ubietsat-na-chetirimata-frenski-politsai-se-darzhal--quot-neobichayno-i-prevazbudeno-quot--/194605/7/0", "text": "Убиецът на четиримата полицаи се държал \"необичайно и превъзбудено\"    Съпругата на човека, убил вчера с нож четирима полицаи в полицейската префектура в Париж, е казала пред следователите, че вечерта преди убийството \"поведението на мъжа й било необичайно и превъзбудено\", предаде Франс прес, цитирана от БТА. Агенцията се позова на източник, който е в течение на случая.    Убиецът е 45-годишен компютърен специалист, който работел в администрацията на Дирекция на разузнаването на полицията от 2003 г. и страдал от глухота. След атаката той беше застрелян от полицай в двора на префектурата. Жена му от вчера е ареста и е била разпитана.    Според френската телевизия Бе Еф ЕМ, цитирана от ТАСС, тя казала, че в нощта преди престъплението мъжът й внезапно изгубил разсъдъка си. Бил се събудил от това, че чул гласове в главата си, внезапно скочил от леглото и започнал да говори несвързано.    При претърсването в дома на семейството в Гонес, в района на Париж, не са открити улики в подкрепа на хипотезата за силна радикализация на мъжа, който преди година и половина приел исляма. Компютърните устройства, иззети при претърсването, все още се проучват, каза източникът на Франс прес. ", "date": "2019.10.04", "title": "Убиецът на четиримата френски полицаи се държал \"необичайно и превъзбудено\" "}
{"url": "http://epicenter.bg/article/Kyuchukov--Lipsata-na-progres-v-pregovorite-za-Brekzit-postavya-pod-risk-darzhavnostta-na-Velikobritaniya/194609/7/0", "text": "Липсата на прогрес в преговорите за Брекзит поставя под риск държавността на Обединеното кралство. Това каза за сутрешния блок „Добро утро, България“ на Радио „Фокус\" директорът на Института за икономика и международни отношения (ИИМО) Любомир Кючуков във връзка с новите предложения на Лондон за излизане от ЕС и последвалите враждебни реакции от страна на европейската общност.   Според него планът на Джонсън представлява договорът на бившия премиер Тереза Мей, с условни вариации по темата за предпазната граница със Северна Ирландия, защото се появяват допълнителни неясноти към сама по себе си достатъчно неясна договореност.   Предвид първите реакции на предложението както и времевия дефицит много трудно може да се очаква прогрес по Брекзит. „За съжаление, цената от Брекзит вече се заплаща преди излизането да стане факт. Правителственият доклад в Лондон се оказа далеч по-стряскащ и от най-негативните прогнози, защото в него се говори дори за недостиг на храни и лекарства и хаос по пристанищата, в случай че не бъде постигната договореност. Освен всичко друго може да бъде поставена под риск държавността в Обединеното кралство със заявленията за втори референдум в Шотландия, с проблемите, които могат да възникнат с възобновяването на кръвопролитията в Северна Ирландия, дори със събуждане на уелски национализъм, което отдавна не е присъствало на британската политическа сцена“, обясни директорът на ИИМО. Любомир Кючуков добави, че трудно може да се определи кое е най-благоприятното за Лондон, защото страната е дълбоко разделена, като разделението минава между политическите партии. „Има огромно разделение и в самото общество, като независимо какво се случи, половината от британците ще се чувстват излъгани и не е изключено трети премиер да застане начело на Великобритания по казуса с Брекзит“, каза още Кючуков.", "date": "2019.10.04", "title": "Кючуков: Липсата на прогрес в преговорите за Брекзит поставя под риск държавността на Великобритания"}
{"url": "http://epicenter.bg/article/Daniya-ottegli-vazrazheniyata-si-otnosno-polaganeto-na--Severen-potok-2-quot--/194610/7/0", "text": "Дания оттегли политическите си възражения за строежа на газопровода „Северен поток-2\" в изключителната си икономическа зона, съобщава ексклузивно руският вестник „Известия“, цитиран от Агенция \"Фокус\".    Одобрението на строителството се забавя на административно ниво, съобщиха за изданието източници, запознати със ситуацията около газопровода.    „Северен поток-2“ предизвика множество опасения от политически характер. Балтийските страни, Полша и САЩ предупредиха Европейския съюз за опасна зависимост от руския газ. Политическият фактор изигра значителна роля в позицията на Дания, през чиито териториални води трябваше да премине газопроводът.    В началото на лятото бившият канцлер на Германия и председател на Съвета на директорите на компанията \"Nord Stream 2\" AG Герхард Шрьодер открито заяви, че изграждането на газопровода се бави поради натиска на САЩ върху Копенхаген. Така Дания се превърна в единствената страна, която не е дала разрешение за полагането на тръбите за „Северен поток-2“.    Тръбопроводът вече е готов на 80% и строителството върви по график. В същото време, Копенхаген вече няма политически възражения.  Експертите изтъкват екологичните съображения, както и спирането на производството в най-голямото находище в Дания като допълнителен аргумент в полза на одобрението за дейностите на „Северен поток-2\".  ", "date": "2019.10.04", "title": "Дания оттегли възраженията си относно строежа на „Северен поток-2\" "}
{"url": "http://epicenter.bg/article/Vapreki-razsledvaneto-za-impiychmant--Tramp-poiskal-ot-Kitay-da-proveryava-Dzho-Baydan/194612/7/0", "text": "В САЩ се изостря противопоставянето между президента Доналд Тръмп и Демократическата партия. Все повече стават чуждите държави, намесени в размяната на удари и започналата процедура по импийчмънт.   Въпреки скандала около поисканата от Тръмп намеса на Украйна, президентът открито поиска помощ за преизбирането си от друго правителство. „Китай трябва да започне разследване на двамата Байдън. Защото това, което се случва в Китай, е също толкова лошо, колкото ставащото с Украйна”, заяви Тръмп.   Това се случва след като срещу него започна разследване за импийчмънт. И вероятно не е за първи път, тъй като няколко източника съобщават, че държавният глава е обсъждал съперника си Джо Байдън в телефонен разговор с китайския президент през юни. Въпросният разговор, както и този с украинския президент, е бил качен на сървър за класифицирана информация. Китайски дипломат беше категоричен, че страната му не иска да се меси в американската политика. Междувременно, пред конгресмени, бившият специален американски пратеник за Украйна Кърт Волкър каза, че е предупредил украинските представители да не се месят в политиката на САЩ. Много конгресмени съзряха в това потвърждение на твърденията на анонимния разобличител за оказван натиск върху чужд президент.   А самият Доналд Тръмп, в среднощен туит написа, че като президент е длъжен да разследва корупцията и дори да иска помощ за това от други страни.   Източник: Нова.тв", "date": "2019.10.04", "title": "Въпреки разследването за импийчмънт: Тръмп поискал от Китай да проверява Джо Байдън"}
{"url": "http://epicenter.bg/article/Greta-Tunberg-koregira-profila-si-v-Tuitar-zaradi-Putin/194623/7/0", "text": "16-годишната шведка Грета Тунберг, която нашумя с акциите си срещу климатичните промени, е корегирала представянето си в Туитър. Очевидно това е реакция на изказването на руския президент Владимир Путин по повод речта й пред 74-та сесия на Общото събрание на ООН, съобщава онлайн изданието на Спутник.  В профила й в социалната мрежа вече пише: „Една мила, но лошо информирана тийнейджърка“.  Путин коментира словото на Грета Тунберг в сряда, 3 октомври. Той заяви, че не споделя общия възторг от Грета, тъй като не е редно „да се използват деца и младежи за постигането на подобен вид цели“. Той каза още, че Грета била „мило и искрено момиче“, но никой не я е информирал, че „модерният свят е сложен и многопластов“.   Наскоро екозащитничката промени профила си и след изявление на американския президент Доналд Тръмп. Тогава тя описа себе си като „щастливо младо момиче, което се радва на светло и прекрасно бъдеще“.", "date": "2019.10.04", "title": "Грета Тунберг коригира профила си в Туитър заради Путин"}
{"url": "http://epicenter.bg/article/SASht-nyama-da-imat-izbor--osven-da-se-izteglyat-ot-Siriya--ako-Turtsiya-zapochne-voenna-operatsiya-/194627/7/0", "text": "САЩ няма да имат избор, освен да изтеглят войските си от Северна Сирия, ако правителството на Турция реши да започне военна операция в региона, пише вестник Yeni Safak, като се позовава на статия в американското издание Wall Street Journal.    Според изданието, притесненията на САЩ са за увеличаване на напрежението между Вашингтон и Анкара, след като президентът на Турция Реджеп Тайип Ердоган заяви по-рано, че страната няма да има друг избор, освен да поеме по свой път, що се отнася до Сирия.    Крайната дата, преди която двете страни трябваше да установят зона за сигурност в северната част на Сирия беше краят на септември и това остави заплахата от едностранна военна интервенция от страна на Анкара в региона.    „Може наистина да нямаме друг избор, освен да напуснем“, цитира The Wall Street Jorunal американски държавен служител.    Президентът Ердоган заяви пред Общото събрание на ООН, че иска да установи зона за сигурност, дълга 480 км и дълбока 30 км. в Сирия, по границата й с Турция. Според плана в нея ще бъдат настанени до два млн. сирийци, с помощта международната общност.    Ако бъде осъществен, проектът ще намали наполовина броя на бежанците, които Турция е приела от началото на конфликта в Сирия и ще принуди членовете на обявената от Анкара за терористична групировка „Отряди за народна самоотбрана“ (ОНС) да се изтеглят от региона.     ", "date": "2019.10.04", "title": "САЩ няма да имат избор, освен да се изтеглят от Сирия, ако Турция започне военна операция "}
{"url": "http://epicenter.bg/article/Kartina-s-britanskite-deputati-kato-maymuni-beshe-prodadena-za-12-mln--dolara/194631/7/0", "text": "Картина на графити - художника Банкси, на която британските депутати са изобразени като маймуни, беше продадена за над 12 млн. долара на търг на \"Сотбис\" в Ню Йорк. Това е рекордна цена за продажба на търг на творба на мистериозния творец, чиято самоличност остана неизвестна. Картината носи многозначителното заглавие „Парламент, който е прехвърлил пълномощията си”.   Източник: Нова.тв", "date": "2019.10.04", "title": "Картина с британските депутати като маймуни беше продадена за 12 млн. долара"}
{"url": "http://epicenter.bg/article/Ivo-Hristov-kam-EK--Mozhe-li-Balgariya-da-poluchi-kompensatsii-za-falita-na/194632/7/0", "text": "\"Предвид факта, че към момента на обявяване на фалит компанията „Томас Кук“ е регистрирана в държава членка на Европейския съюз, Великобритания, има ли възможности държава членка, в този случай - България, да получи компенсации за операторите на места за настаняване чрез гаранционен фонд на Европейския съюз? Ако няма такава възможност, какво би предложила Европейската комисия за справяне с негативните последствия от фалита на „Томас Кук“?\"    Това питане отправи към Европейската комисия Иво Христов, член на Прогресивния алианс на социалистите и демократите в Европейския парламент.    На 22.09.2019 г. британската компания в сферата на туризма „Томас Кук“ обяви фалит. Бяха засегнати стотици хиляди пътници, но потърпевши станаха и много други туристически оператори, като например хотели.    \"Според предварителни оценки над 50 хотела в България ще бъдат засегнати от създалата се ситуация. Неосъществени плащания, които са причина за безпокойство и са предпоставка за потенциални щети, се оценяват на стотици милиони лева за българската държава. Фалитът на британския туроператор е много лоша новина за българския туризъм, тъй като досега \"Томас Кук\" е осигурявал приблизително 300 000 туристи към България\", пояснява Христов.    Отговор от Европейската комисия се очаква в рамките на три седмици след датата на изпращането на въпроса (1 октомври).", "date": "2019.10.04", "title": "Иво Христов към ЕК: Може ли България да получи компенсации за фалита на „Томас Кук“?"}
{"url": "http://epicenter.bg/article/SASht-i-Cherna-gora-shte-podpishat-voenno-sporazumenie/194634/7/0", "text": "САЩ и Черна гора, която се присъедини към НАТО през 2017 г., финализират преговорите за най-голямото си двустранно военно споразумение. Това обяви държавният секретар на САЩ Майк Помпео, предава Reuters, цитирана от Агенция \"Фокус\".    „САЩ очакват с нетърпение да доставят леки тактически бронирани машини на стойност 36 милиона долара на нашия съюзник в НАТО, след като това споразумение бъде финализирано\", обяви първият дипломат на Вашингтон. Помпео направи това изявление по време на кратка обиколка в Черна гора и Северна Македония. Последната е в процес на присъединяване към Алианса. Той похвали сътрудничество с Черна гора в областта на разузнаването, чрез което „успяхме да разработим противодействие срещу най-новия руски зловреден софтуер, който сега защитава милиони устройства по целия свят“.  ", "date": "2019.10.04", "title": "САЩ и Черна гора ще подпишат военно споразумение"}
{"url": "http://epicenter.bg/article/TsIK--Do-5000-leva-mozhe-da-bade-globen-Volen-Siderov-za-narushavane-na-dobrite-nravi/194570/2/0", "text": "ЦИК беше сингализирана да провери дали има нарушаване на правилата на предизборната кампания.  Между 2000 и 5000 лева е глобата, която може да бъде наложена на лидера на Атака Волен Сидеров, след участието му в предаването \"Референдум\" по БНТ.    Това коментира Александър Андреев - говорител на ЦИК в сутрешния блок на Нова тв.  \r\n По думите му ЦИК е установила нарушение на добрите нрави и достойнството на други кандидати и затова глобата, която може да получи кандидатът е от 2000 до 5000 лв. Все още не е уточнено колко обаче ще бъде сумата. \r\n   \r\n Поводът е и цялото му поведение. Има агитация и против определени лица. Андреев обясни, че подадени сигнали в ЦИК са три, но те са обединени в един.  \r\n   \r\n По отношение на други нарушения, които са постъпили в ЦИК, Андреев обясни, че те са били за материали в социалните мрежи. При тях няма как да бъдат установени нарушения, тъй като те не се считат за медии, уточни говорителят на ЦИК. \r\n \r\n   \r\n Александър Андреев показа и образец на бюлетините за общински съветници в София, както и образец на бюлетините за кмет на община и кмет на район в големите градове.  Хубаво е избирателят предварително да види името на този, който желае да избере, посочи Андреев.", "date": "2019.10.04", "title": "ЦИК: До 5000 лева може да бъде глобен Волен Сидеров за нарушаване на добрите нрави"}
{"url": "http://epicenter.bg/article/Pencho-Milkov/194572/2/0", "text": "  В училищата системата на обучение да бъде едносменна, да има пълен контрол относно храните, сградите и дворовете да се охраняват с видеонаблюдение и да бъде подсигурено медицинско обслужване в детските градини и училищата.   Това изведе като основни ангажименти на общинското управление кандидатът за кмет от местна коалиция \"БСП за България\" Пенчо Милков, който се срещна с директори, учители и представители на социалните партньори в дискусия по проблемите на началното и средното образование в Русе. Заедно с него в разговорът участва и депутатът от \"БСП за България\" Ирена Анастасова, член на ресорната парламентарна комисия.    Според Пенчо Милков съществуващия двусменен режим в училищата създава затруднения на родителите, които трябва още на обяд да прибират децата си. Затова, ако поеме кметския пост ще се опита с всички сили да започне подготовка за преминаване на едносменно целодневно обучение.   От своя страна депутатът Ирена Анастасова заяви, че ако общината иска децата да се чувстват добре при целодневна организация трябва да създаде условия за това - да се подготвят кабинети за занимания по интереси, да се обнови спортната база. \"Когато искаме децата да бъдат в училище по десет часа, аз съм категорична, че те не могат да направят това по сегашния модел\", сподели тя. И допълни, че общината може да помогне с подготовка на базата и с намиране на нови решения, които да бъдат интересни за децата и полезни за тяхното задържане в училище. \"Това ще превърне Русе в иновативна община\", допълни Анастасова.    Друг важен ангажимент на общината според Пенчо Милков, е да подсигури охрана в учебните заведения. Към момента училищните дворове не се охраняват извън учебно време, което дава възможност за свободен достъп от най-различни хора. Нужно е в тях да се въведе видеонаблюдение и да се ограничи достъпа до не повече от два входа, които да бъдат добре осветени. Ирена Анастасова допълни, че би било добре през деня охраната да е изнесена до портала, защото така ще регулира не само достъпа до сградата, но и до двора на училището.    Здравословното хранене в детските градини и училищата ще бъде основен приоритет в управлението на Милков. \"Важно е да има пълен контрол относно храните, които отговарят на изискването за здраве на децата\", сподели той. \"Няма как фирма да продава в училищата храни, които са вредни за децата, въпреки, че има наредба.\"    Пенчо Милков сподели пред присъстващите, че образованието е тема, която лично го вълнува, тъй като освен политик е и баща на три деца, две от които са ученици и отбеляза, че като родител той винаги се е опитвал да бъде близо до проблемите и важните теми на българското образование. Кандидатът за кмет не скри вълнението си от факта, че се изправя пред толкова много учители - нещо, което е правил преди повече от 20 години, но изрази тревогата си, че за последните 7 години близо 450 семейства са напуснали Русе и са отвели децата си от града.    Пред аудиторията Милков изтъкна, че кметът трябва да бъде личност, която да изведе Русе на стратегическо ниво. \"Защото, подчерта той, независимо дали го осъзнаваме или не Русе е северната столица на България.\" \"А за да бъде успешен кметът трябва да събере около себе си хора, които го превъзхождат в своите сфери на дейност, да умее да слуша и да чува и аз съм готов да го направя\", сподели кандидат кметът.    Директорът на ОУ \"Алеко Константинов\" в Русе и кандидат за общински съветник Енчо Енчев коментира необходимостта от изготвяне на общинска стратегия в образованието. Той очерта основните въпроси, които да залегнат в нея: състоянието на училищната мрежа, профили и специалности в средните училища, материално-техническата база, иновативните дейности, план-приемът, целодневното и едносменно обучение, децата със специални потребности и здравословния начин на живот.    Срещата продължи с разговор между присъстващите директори и педагози, които също споделиха своите виждания за проблемите и важните въпроси в обарзованието.  Кандидатът за кмет се срещна с представители на образованието в Русе      В училищата системата на обучение да бъде едносменна, да има пълен контрол относно храните, сградите и дворовете да се охраняват с видеонаблюдение и да бъде подсигурено медицинско обслужване в детските градини и училищата. Това изведе като основни ангажименти на общинското управление кандидатът за кмет от местна коалиция \"БСП за България\" Пенчо Милков, който се срещна с директори, учители и представители на социалните партньори в дискусия по проблемите на началното и средното образование в Русе. Заедно с него в разговорът участва и депутатът от \"БСП за България\" Ирена Анастасова, член на ресорната парламентарна комисия.    Според Пенчо Милков съществуващия двусменен режим в училищата създава затруднения на родителите, които трябва още на обяд да прибират децата си. Затова, ако поеме кметския пост ще се опита с всички сили да започне подготовка за преминаване на едносменно целодневно обучение. От своя страна депутатът Ирена Анастасова заяви, че ако общината иска децата да се чувстват добре при целодневна организация трябва да създаде условия за това - да се подготвят кабинети за занимания по интереси, да се обнови спортната база. \"Когато искаме децата да бъдат в училище по десет часа, аз съм категорична, че те не могат да направят това по сегашния модел\", сподели тя. И допълни, че общината може да помогне с подготовка на базата и с намиране на нови решения, които да бъдат интересни за децата и полезни за тяхното задържане в училище. \"Това ще превърне Русе в иновативна община\", допълни Анастасова.    Друг важен ангажимент на общината според Пенчо Милков, е да подсигури охрана в учебните заведения. Към момента училищните дворове не се охраняват извън учебно време, което дава възможност за свободен достъп от най-различни хора. Нужно е в тях да се въведе видеонаблюдение и да се ограничи достъпа до не повече от два входа, които да бъдат добре осветени. Ирена Анастасова допълни, че би било добре през деня охраната да е изнесена до портала, защото така ще регулира не само достъпа до сградата, но и до двора на училището.    Здравословното хранене в детските градини и училищата ще бъде основен приоритет в управлението на Милков. \"Важно е да има пълен контрол относно храните, които отговарят на изискването за здраве на децата\", сподели той. \"Няма как фирма да продава в училищата храни, които са вредни за децата, въпреки, че има наредба.\"    Пенчо Милков сподели пред присъстващите, че образованието е тема, която лично го вълнува, тъй като освен политик е и баща на три деца, две от които са ученици и отбеляза, че като родител той винаги се е опитвал да бъде близо до проблемите и важните теми на българското образование. Кандидатът за кмет не скри вълнението си от факта, че се изправя пред толкова много учители - нещо, което е правил преди повече от 20 години, но изрази тревогата си, че за последните 7 години близо 450 семейства са напуснали Русе и са отвели децата си от града.    Пред аудиторията Милков изтъкна, че кметът трябва да бъде личност, която да изведе Русе на стратегическо ниво. \"Защото, подчерта той, независимо дали го осъзнаваме или не Русе е северната столица на България.\" \"А за да бъде успешен кметът трябва да събере около себе си хора, които го превъзхождат в своите сфери на дейност, да умее да слуша и да чува и аз съм готов да го направя\", сподели кандидат кметът.    Директорът на ОУ \"Алеко Константинов\" в Русе и кандидат за общински съветник Енчо Енчев коментира необходимостта от изготвяне на общинска стратегия в образованието. Той очерта основните въпроси, които да залегнат в нея: състоянието на училищната мрежа, профили и специалности в средните училища, материално-техническата база, иновативните дейности, план-приемът, целодневното и едносменно обучение, децата със специални потребности и здравословния начин на живот.    Срещата продължи с разговор между присъстващите директори и педагози, които също споделиха своите виждания за проблемите и важните въпроси в образованието.   ", "date": "2019.10.04", "title": "Пенчо Милков: Училищата трябва да преминат на едносменен режим на обучение!"}
{"url": "http://epicenter.bg/article/Karlos-Kontrera--Kmetove-feodali-podgotvyat-shashmi-s-izborite/194573/2/0", "text": "Над 3000 души, само в община Балчик, ще гласуват под строй по новопридобита адресна регистрация. Гласоподавателите ще бъдат докарани с автобуси за местния вот на 27.10.19 г., съобщиха от пресцентъра на ВМРО. Карлос Контрера, член на Националния изпълнителен комитет на ВМРО – Българско национално движение, е внесъл сигнал до Главния прокурор, министъра на вътрешните работи и министъра на регионалното развитие и благоустройството относно подготвяни машинации по време на изборите за общински съветници и кметове на 27-ми октовмри. Сигналът се отнася до община Балчик. Контрера е получил множество оплаквания от жители на град Балчик и селата в общината, че има неправомерно регистрирани гласоподаватели по настоящ адрес, които в изборния ден да се появят, докарани с рейсове, и да гласуват. Става дума за над 3000 души, които са регистрирани по така известният по ИК „настоящ адрес“, но никой никога тези хора не ги е виждал. В една малка община такъв брой организирани избиратели могат да преобърнат всеки един резултат. Най-фрапатните случаи са в с. Кранево. При около 600 души, живущи по постоянен адрес, има около 600 души регистрирани по настоящ адрес.   Има случаи, в които в една къща са регистрирани адреси на 20-30 души, което е абсурдно. Стига се до там, че в имота на общински съветник от ВМРО е регистриран напълно непознат човек, който никой не е виждал в Кранево, при това с мюсюлманско име.   Контрера е поискал пълна проверка на случая, включително кой и как е регистрирал избиратели в чужди имоти. Според него става въпрос за добре подготвена машинация. В малките общини няколко десетки или няколкостотин гласа могат да решат изборите. Обикновено подобни практики се случват в малките общини с кметове - феодали.   Карлос Контрера задава и въпроса как началникът на районно управление буквално е проспал толкова хиляди регистрирани по настоящ адрес.   Смятам, че този въпрос за Балчик трябва да бъде разследван. Няколко хиляди души регистрирани по настоящ адрес, са фактор, който може да обърне всеки избор за кмет и общински съвет. Интересното е, че са регистрирани в годините хора на килограм. Според мен доста от тях въобще не са и стъпвали в Балчик. Любопитно е кой и как ги е регистрирал.   Трябва да се проведат разпити, защото е възможно в общината някой служител да е подписвал и подправял документи. Сигнализирах институциите, тъй като е редно след като съм получил сведения, да ги внеса до компетентните органи. Ако искаме честни и прозрачни избори - всеки, който има съмнения за машинации, както в Балчик, трябва да ги сподели с институциите, които имат правомощия да проверят къде е истината, заключва Контрера.", "date": "2019.10.04", "title": "Карлос Контрера: Кметове феодали подготвят шашми с изборите"}
{"url": "http://epicenter.bg/article/Maya-Manolova-shte-se-sreshtne-s-mayki-ot--Sistemata-ni-ubiva-/194575/2/0", "text": "  Днес, 4 октомври 2019 г., от 10.00 часа, гражданският кандидат за кмет на София Мая Манолова заедно с майки на деца с увреждания от „Системата ни убива“ ще покажат нагледно, че не могат да достигнат до гишето на социалниите работници от Дирекцията за социално подпомагане в кв. „Хаджи Димитър“, ул. „Васил Петлешков“ №41. По-късно на обяд, от 12.00 часа, тя ще се срещне с таксиметрови шофьори (паркинг на ДАИ, ул. „Витиня“ №1, кв. „Хаджи Димитър“).  ", "date": "2019.10.04", "title": "Мая Манолова ще се срещне с майки от „Системата ни убива“"}
{"url": "http://epicenter.bg/article/Novonaznacheni-matrosi-polozhiha-voenna-kletva-vav-Varna-/194577/2/0", "text": "Ритуал по полагане на военна клетва от новопостъпили във Военноморските сили матроси се проведе вчера, съобщиха от пресцентъра на Министерството на отбраната.   В състава на военните формирования от флотилия бойни и спомагателни кораби, дислоцирани в Пункт за базиране Варна, са назначени и започват своето професионално развитие двадесет и четири девойки и младежи.    Пред своите командири и колеги в присъствието на роднини и приятели те преминаха пред бойното знаме и се заклеха във вярност към Родината.    С приветствие към тях се обърна заместник-командирът на флотилията капитан I ранг Ваньо Мусински, който ги поздрави с направения избор и им пожела успех в овладяването на военноморската служба.", "date": "2019.10.04", "title": "Новоназначени матроси положиха военна клетва във Варна "}
{"url": "http://epicenter.bg/article/Pochinal-e-ediniyat-ot-dvamata-sluzhiteli--postradali-pri-trudova-zlopoluka-v-Galabovo/194586/2/0", "text": "  Починал е единият от двамата служители, пострадали при трудова злополука в ТЕЦ \"ЕЙ И ЕС Гълъбово\" на 30 септември, съобщават от Агенция \"Фокус\". 42-годишният Теньо Динев беше в тежко състояние от деня на инцидента.    Другият работник, пострадал при инцидента, е в преместен от Реанимация в болнично отделение и състоянието му се подобрява.      Ръководството на „ЕЙ И ЕС България“ изказва своите най-искрени съболезнования на близките на починалия служител и изразява своята готовност да продължи да им оказва пълна подкрепа в този толкова тежък момент.    От ръководството изказват благодарност на медицинските екипи от УМБАЛ „Стоян Киркович“ в Стара Загора за положените грижи за пострадалите работници.    По случая разследване се води както от прокуратурата, така и от самата фирма.", "date": "2019.10.04", "title": "Починал е единият от двамата служители, пострадали при злополука в ТЕЦ Марица Изток I"}
{"url": "http://epicenter.bg/article/Kaloyan-Pargov-shte-se-sreshtne-s-predstaviteli-na-taksimetroviya-bransh/194588/2/0", "text": "На 4 октомври лидерът на столичните социалисти и водач на листата на БСП Калоян Паргов и кандидатът за общински съветник Ивайло Павлов ще се срещнат с представители на таксиметровия бранш. Целта е да обсъдят проблемите на таксиметровите шофьори в София и възможните им решения.   Срещата ще се проведе в 12.00 часа на паркинга пред Регионалната дирекция „Автомобилна администрация“ (ул. „Витиня“ №1, входът е от страната на ул. „Бесарабия“).   ", "date": "2019.10.04", "title": "Калоян Паргов ще се срещне с представители на таксиметровия бранш"}
{"url": "http://epicenter.bg/article/Kandidat-kmetat-na--Iskar--Ivaylo-Tsekov-proveri-napredaka-po-obnovyavaneto-na-3-sportni-ploshtadki/194592/2/0", "text": "  Кандидатът за кмет на район „Искър“ от ГЕРБ /СДС/ Ивайло Цеков обсъди с жители на района запазването и развитието на зелените и паркови площи, както и инициативата за бъдещо провеждане на фермерски пазари в район „Искър”. Това съобщиха от пресцентъра на ГЕРБ.    Заедно с кандидата за общински съветник Лорита Радева, Цеков провери напредъка по реновирането на трите спортни площадки в район „Искър“, които в момента се обновяват.    До реновирането им се стигна благодарение на финансиране от общинския приватизационен фонд, одобрено от Столичния общински съвет след техен съвместен доклад. Площадките се намират до бл. 45 на ул. „Тирана“, бл. 161 на ул. „Илия Бешков“ и на ул. \"Иван Арабаджията\".    На площадките се изграждат съоръжения за баскетбол, хандбал и волейбол. Обновяват се настилките и се изгражда соларно LED осветление, което ще позволи използването им и в тъмната част на денонощието.  ", "date": "2019.10.04", "title": "Кандидат-кметът на „Искър“ Ивайло Цеков провери напредъка по обновяването на 3 спортни площадки"}
{"url": "http://epicenter.bg/article/Lekarskiyat-sayuz-nyama-da-se-vklyuchi-v-Natsionalniya-protest-na-7-oktomvri-/194593/2/0", "text": "Българският лекарски съюз няма да се включи в Националния протест на 7 октомври, който се организира от КНСБ и Българската асоциация на професионалистите по здравни грижи (БАПЗГ). Според управителния съвет на организацията постигнатите резултати в преговорите със здравното министерство и несъгласието с някои от исканията на КНСБ и БАПЗГ прави безпредметно участието на съюза в протеста, съобщават от БЛС.    Исканията на лекарския съюз бяха за увеличаване на бюджета на НЗОК, съобразно растежа на минималната и средната работна заплата за 2020 г.; стартиране на процедура по изплащане на надлимитната дейност за предходни години; намаляване на обемите и прекратяване на практиката да се разпределят средства за завишени обеми за сметка на ниски цени; увеличаване на клиничните пътеки средно с 15%; държавата да заплаща 1,90 потребителска такса за преглед на дете, както е при пенсионерите.    От съсловната организация съобщават, че след разговори с ръководството на МЗ, повечето от исканията са били удовлетворени. Все още нерешен е въпросът с изплащането на надлимитната дейност, но процесът е задвижен и се очаква решение на ВКС.    Становището на съюза е, че постигнатите договорености ще гарантират по-добри условия на труд и заплащане на лекарите и специалистите по здравни грижи.", "date": "2019.10.04", "title": "Лекарският съюз няма да се включи в Националния протест на 7 октомври "}
{"url": "http://epicenter.bg/article/-quot-Debilni-quot---quot-pobarkani-quot--i--quot-sakati-quot--chisla-v-pomagalo-po-matematika-/194595/2/0", "text": "\"Едно число ще наричаме „дебилно”, ако е по-голямо от 100 и се записва с различни цифри, едната от които е равна на сбора на останалите\". Това е едно от условията на задачите в помагало по математика, разказва пред btv възмутена майка.    Помагалото е за извънкласни дейности и се казва „Умник-математик”. Сборникът попада при Диляна Стоянова като подарък за първия учебен ден на сина ѝ. Когато разлиства страниците обаче майката е неприятно изненадана.       \"Едно четирицифрено число ще наричаме „побъркано”, ако една от цифрите му е равна на произведението на останалите три. \"Побъркано\" и подобни епитети не се връзват с точната наука математика”, разказва майката пред камерите на btv.    \"Тези думи насаждат у децата настройка и нагласа, защото използвайки тази дума към цифра, едно дете би я използвало спокойно и към свой съученик\", смята Стоянова.    Класният ръководител Мина Илиев от 47 СУ „Христо Данов” смята, че помагалото не е подходящо за деца и заяви:    \"Първо как ще обясните на детето какво значи дебил и от оттам то да започне да го използва. Защо трябва да учим детето да използва думички и като \"сакато\". Има много деца, които са в това положение\", смята Илиев.    Авторите на помагалото - Мария Томова и Надя Кръстева заявиха, че това е иновативен подход за обучение.    \"Първо не мисля, че има обидни квалификации и второ трябва да се обърне внимание, че има кавички. Идеята ни по-скоро е да въведем някаква формална дефиниция, нещо ново, с което децата в горните класове многократно ще се срещат. Много често понятия в математиката имат значение различно от това в живота. Точно, за да се научат да разграничават височина в математиката с височина в живота. На един по-нисък етап в трети, четвърти клас ние ги учим да различават едно понятие в математиката и същото понятие в живота\", каза Томова.    Колежката ѝ Надя Кръстева допълва: \"Нека да не се забравя, че ние целим един иновативен подход, който именно е в нестандартните думички, които се използват и в методиката, която преподаваме. Не забравяйте, че това е извънкласна математика!\"    Съавторът Детелина Найденова се аргументира, че в неформална среда децата използват тези думи: \"В момента се дискутира някоя конкретна дума, която, наистина за съжаление, те си използват в разговорния език.\"    Помагалото е на пазара от седем години, а авторът Томова твърди, че предизвиква интерес сред учениците. Не съжалява за подбора на думи. Сборникът не е одобрен от МОН. Такова задължение няма и по закон. От ведомството коментират, че единствените случаи, в които това се прави, касаят помагала за подпомагане на обучението в българските училища в чужбина, както и помагала, които са част от учебни комплекти за учениците до IV клас включително.  ", "date": "2019.10.04", "title": "\"Дебилни\", \"побъркани\" и \"сакати\" числа в помагало по математика "}
{"url": "http://epicenter.bg/article/Rumen-Tomov--kandidat-kmet-na-Blagoevgrad--Shte-otvorya-obshtinata-kam-horata-i-reshavaneto-na-problemite/194596/2/0", "text": "\"Влизам в битката за кмет на Благоевград, защото искам да подобря бизнес средата в града - без корупция и с прозрачни процедури. Сред моите приоритети са и подобряването на управлението на общината, за да бъде тя обърната към хората и решаването на проблемите им, както и решаването на екологичните проблеми на града\". Това заяви независимият кандидат за кмет на Благоевград, подкрепен от \"БСП за България\", Румен Томов пред БТВ. Той добави, че след спазването на закона, най-важно за един кмет е да има морал и достойнство.    Румен Томов каза още, че един от приоритетите му ще бъде развитието на професионалното образование, което е свързано неразривно с приоритета му за подобряването на бизнес средата в община Благоевград.   \"От 2016 г. има разпоредби на министерство на образованието, че общината трябва да изгради професионални кабинети в училищата. Това, което имахме преди 30 години, сега трябва да се изгражда наново\", коментира той. Томов каза още, че Благоевград е на дъното по заплати и изграждането на индустриална зона е важно.   \"Годишно в бюджета на общината влизат по около 1 млн. лв. от продажби на терени и ако местната власт имаше волята да изгради индустриална зона, тя щeше да ги пренасочи за закупуване на терени\", заяви кандидатът, подкрепен от БСП. Във връзка с общeствените поръчки в града, Томов коментира, че при санираните блокове вече се виждат проблеми.   \"Санирането като идея е добро, но въпросът е дали е изпълнено качествено или не\", добави кандидатът за кмет на Благоевград.", "date": "2019.10.04", "title": "Румен Томов, кандидат-кмет на Благоевград: Ще отворя общината към хората и решаване на проблемите им"}
{"url": "http://epicenter.bg/article/Kiril-Dobrev-v-Lovech--BSP-e-nezaobikolim-faktor--zashtoto-za-neya-glasuvat-hora-s-kauza/194598/2/0", "text": "\"БСП е незаобиколим фактор, защото зад нея стоят хора, които гласуват с кауза\". Така се обърна зам.-председателят на БСП Кирил Добрев към кандидата за кмет на община Ловеч Радина Банкова и членовете на инициативния й комитет. Той беше гост на откриването на предизборната кампания в Ловеч, където левицата представи своите кандидати за кметове на населени места и общински съветници.   \"През последните четири години Ловеч потъва и е време да си го върнем. Имаше времена, в които градът беше пример за цяла България като начин и стил на управление\", подчерта Кирил Добрев.   Пред препълнената зала заместник-председателят на БСП заяви категоричната си подкрепа за кандидата за кмет Радина Банкова и обясни, че няма нищо по-естествено от това една лява партия да търси съвместни действия с гражданите и различните форми на гражданско участие в обществения живот.   \"Има нещо, което кардинално искаме да променим - моделът, който изградиха ГЕРБ. Те се вълнуват само от големи инфраструктурни проекти и обществени поръчки, досещате се защо. Да, строителство навсякъде трябва да има, но разумно и съобразено с реалните нужди на хората и най-вече качествено. Ние искаме да обърнем местната политика, по-скоро да я върнем към смисъла й - да е в услуга на гражданите и те да са центърът на всичко останало\",  каза пред присъстващите Добрев и добави, че Радина Банкова, заедно с общинските съветници на БСП могат да дадат нова перспектива.   \"Скъпи съграждани, благодаря ви, че сте тук, защото обичате Ловеч и неговата съдба ви вълнува\", каза кандидатът за кмет Радина Банкова. Тя добави, че  заедно със своите съмишленици иска по-добро бъдеще за Ловеч.   \"Заедно с вас можем да го направим. Приех да се кандидатирам за кмет, защото Ловеч ми е дал много и според мен сега е моментът с помощта на всичко, което съм научила и постигнала в живота си дотук, да направя нещо добро за него и за хората, които живеят тук\", заяви Радина Банкова. Тя добави, че иска Ловеч да е привлекателен и разпознаваем, хората в него да се усмихват, а селата да не изглеждат като кадри от следвоенен филм.   \"Искам да ви дам надежда и добре съм се подготвила за това - на срещите в кварталите и по селата ще чуете идеите ми за успешното управление на общината. Вярвам, че Ловеч е готов да започне своето ново възраждане и затова ми е необходима вашата подкрепа. Затова съм тук, пред вас, и знам, че това може да се случи\", заключи Радина Банкова.   \"Заставам пред вас с вълнение и предчувствие, че това ще са изборите на БСП и тя ще се върне в местната власт в Ловеч\", заяви народният представител Александър Симов. Той коментира, че през последните четири години управляващите в Ловеч са изсмукали ресурсите на града, няма никакви инвестиции, използвани са средства само от Европейските програми.   \"Един нов кмет в лицето на Радина Банкова заедно с добре подбран екип може да наложи началото на промяната в общинската администрация. България се нуждае от енергията на своите граждани, за да може нещата да се променят към добро\", каза още Александър Симов.   Доротея Цанкова, водач на листата от кандидати за общински съветници, представи останалите 31-а кандидатури - както членове на партията и представители от гражданската квота. Сред тях са двама лекари, икономисти, инженери, компютърен специалист, както и 21 - годишен студент по право.   \"Радина Банкова е нашият кмет, който има нужда от нашата подкрепа, за да постигнем всички идеи, които имаме за бъдещето на града, заяви Доротея Цанкова.   Председателят на инициативния комитет, предложил кандидатурата на Радина Банкова за кмет на община Ловеч, Николай Стоянов заяви, че тя има характер, дух, мечти и е от хората, които могат да се справят с много и различни проблеми.   \"Радина Банкова е много добре подготвена, има много контакти у нас и в чужбина. Човек на света е, знае четири езика, но милее за родния си град Ловеч и, сигурен съм, ще направи всичко по силите си като кмет, за да просперира градът ни\", завърши Стоянов.", "date": "2019.10.04", "title": "Кирил Добрев в Ловеч: БСП е незаобиколим фактор, защото за нея гласуват хора с кауза"}
{"url": "http://epicenter.bg/article/Top-investitor-pozdravi-Borisov-za-parichnata-politika-na-pravitelstvoto--NA-ZhIVO-/194600/2/0", "text": "KBC Груп обявява отварянето на компетентностен център и разкриването на няколкостотин работни места във Варна. На събието присъстват премиерът Бойко Борисов и финансовият министър Владислав Горанов, както и Йохан Тейс, главен изпълнителен директор на белгийската компания и Петър Андронов, главен изпълнителен директор на ОББ, кънтри мениджър на KBC Груп в България.    KBC е най-големия инвеститор в България с 1,4 млрд евро. Първоначално в центъра ще работят 300 души, посочи Петър Андронов. Младите хора ще имат възможност за добра кариера и заплата без да напускат града си, посочи още той.    Ние ще назначим най-малко 300 души, а колко повече, ще видим какви кадри можем да намерим, допълни той.    Йохан Тейс, главен изпълнителен директор на KBC Груп, заяви, че компанията се стреми да разшири дейността си в тази страна. Тейс се обърна към премиера с благодарност, че уважава събитието.    Ние следваме стратегията да сме еталон на банково-застрахователния пазар, изтъкна домакинът. Той заяви, че КВС има само 6 пазара и един от тях е в България, макар компанията да присъства в 20 страни. България е много стабилен и устойчив член на ЕС с голям потенциал и бъдеще, заяви главният шеф на компанията.    Поздравявам българското правителство за паричната политика и изобщо за политиката, която води, каза той.    Търсим млади, талантливи хора, които да дойдат да работят не само през лятото при нас, посочи домакинът на събитието.   В последните години, особено в банковия и небанковия сектор, управлението изисква изключителни качества и Йохан неслучайно бе избран за един от най-добрите мениджъри в Европа. Благодаря им, че вярват в силата на българската икономика и инвестират сериозно тук. Това, че KBC, с високите си стандарти, по които работи, има доверие в България, е добър атестат за нас. Вярвам, че добрата новина за нови и модерни инвестиции във Варна е само един от примерите, които очакваме в следващите години, които очакваме да направим с българските банкери, посочи Владислав Горанов.  Обещах на варненци няколко неща - изпълняваме ги и сред тях е високоплатени и висококвалифицирани работни места. Много висококвалифицирани и платени добре в Европа хора се връщат в България, каза премиерът Бойко Борисов.   Висока квалификация е нужна, посъветва учителите и студентите премиерът. И разказа за вчерашното си посещение в солниците в Провадия, където е открит древен комплекс.  „В Провадия солниците са на 6700 години - светът не го знае“, каза Борисов. „Солта е била най-важна и това са били най-богатите хора. Стената на Провадия е на 6000 години. В сравнение с не китайската стена е едни млад строеж“, обясни премиерът.   От Варна ще се ръководят много страни и от Европа, каза министър-председателят. „Нашето обещание с финансовия министър е АМ „Хемус“. Строи се усилено. Ще видите Варна какъв център ще бъде след няколко години. Преди години в разговор казах ще си отидем от политиката когато „Хемус“ е готова“, каза още Борисов.       Премиерът отбеляза още, че конкуренцията е голяма, дава се възможност за кариера, има високи заплати.     „Европа неслучайно ни даде най-модерния, красивия и умния ресор. Българка стана шеф на една огромна институция МВФ - Кристалина Георгиева. България печели и сега, когато вървим по пътя на чакалнята на Еврозоната и банковия съюз, благодарение и на инвестициите. Неслучайно всички кредитни агенции по света дават нарастващия рейтинг на България и икономиката държи висок ръст“, подчерта Борисов.  ", "date": "2019.10.04", "title": "Топ инвеститор поздрави Борисов за политиката на правителството (Видео) "}
{"url": "http://epicenter.bg/article/GERB-/194601/2/0", "text": "Уважаеми господин председател,  Уважаеми колеги народни представители,    Утре, на 5 октомври, честваме Международния ден на учителя. На хората, които са ни научили не само на знания и умения, но и да отстояваме себе си; на хората, които днес учат децата ни, можем да кажем голямо „Благодаря!“. \"Препоръки, засягащи статуса на учителя\" – така е наречен документът през 1966 г., който се подписва в Париж и така се слага началото на Международния ден на учителя. Ден, който днес се отбелязва в над 100 държави. Статусът на учителя е в основата на нашата управленска политика. Защото резултатът от пренебрежението към него и към системата на образованието в годините на прехода, поставянето му на дъното на социалната стълбица, и то по време на червени правителства, го виждаме сега. И го плащаме сега. Ето защо ГЕРБ избра в основата на промените, които заявихме и защитаваме, издигането на статуса на учителите. За нас от ключово значение е по-високото им възнаграждение заедно с постоянно повишаване на тяхната квалификация. Решението за двойното увеличение на заплатите до края на настоящия мандат не е внезапно решение, а част от последователната политика на ГЕРБ през годините за качествено образование, мотивирани учители и преодоляване на неграмотността. Винаги сме работили с ясното съзнание, че без грамотни хора не може да има икономическа стабилност и перспектива. През 2019 г. за първи път средната брутна учителска работна заплата изпреварва средната за страната, като има региони, в които достига 1500 лева. През 2021 година тя ще е близо 1750 лева. Ръстът на минималната работна заплата за “учител” по наредба за периода 2009 – 2019 (за 2014 г. по време на правителството „Орешарски” не са предвидени средства за увеличение на заплатите в държавния бюджет) е 104 %. За двойното увеличение на възнагражденията са предвидени допълнително 1,380 млрд. лева в рамките на 4-годишния мандат. Подобен ръст е безпрецедентен за държавния бюджет. За 2020 г. с бюджетната прогноза са разчетени допълнително 360 млн. лв. за увеличение на заплатите на педагогическите специалисти.  Възнаграждението обаче е само една от мерките, които предприемаме за подкрепа на учителите в България. От 2009 г. инвестираме над 65 млн. лева за квалификация. От 2019 г. стартира нова Национална програма „Мотивирани учители“ с общ бюджет от 1, 7 млн. лв. Със средства по ОП „Наука и образование за интелигентен растеж“ през 2018 г. стартира изпълнението на проект „Квалификация на педагогическите специалисти“ с общ бюджет 19,9 млн. лв. Колеги, зная че повечето данни в една декларация тежат, но това не са просто числа. Важно е, когато споделяме каква е нашата философия и стратегия за защита и развитие на учителската професия, да напомняме крайната ни цел. Важно е и пътят, по който вървим, да не се затрупва от предизвикателствата на ежедневието. Ето защо ще подчертая, че вече разширихме възможностите за финансиране на разходи за транспорт и за наем на учителите при преподаване в друго населено място. Регламентирахме възстановяване на разходи при пътуване с личен автомобил.Чрез въвеждането на безплатните занимални от 1. до 4. клас открихме над 8000 работни места за възпитатели. Още в началото на първия ни мандат през 2009 г. въведохме системата за кариерно израстване на учителите.  Уважаеми народни представители. Това е само началото, основата на политиката на партия ГЕРБ за образование, подчинено на традициите, и такова на бъдещето, в което ще живеят децата. Ако не правим тези промени, ако не се борим активно за всяка промяна, няма да успеем да преодолеем предизвикателствата, които са натрупани в годините. В противен случай България ще стои в докладите на ЕС с препоръка, че „нуждата от по-добра подготовка на преподавателите с цел справяне с предизвикателствата в класните стаи е голяма“. Категорично мога да заявя, че преодоляването на предизвикателствата в образованието става само с конкретни решения, с последователни стъпки и финансиране. Имаме тези три фактора. Имаме и механизмите за тяхното реализиране.    Осигуряването и защитата на социалния и професионалния статус на учителя е първостепенна задача, защото това е начинът той да бъде лидерът в новата класна стая. Лидерът, който знае пътя към верния отговор и може да насочи децата към него; лидерът, който е напълно свободен и професионално отговорен в своята работа; лидерът, който има достатъчно време да твори, изследва и работи с децата, а не с чиновниците; лидерът, който има родителите за партньори; лидерът, който е държавната гаранция, че образованието, и то качественото образование, е достъпно за всеки. Защото голямата задача е да имаме образовани и адекватни на времето си поколения, а това без учител не може да се получи. Необходимо е заедно да работим за това, за да можем да постигнем образованието, което ще ни гарантира държавата, която искаме – държава на сигурност, на спокойствие и икономическа стабилност. Честит празник, уважаеми учители! Поклон пред труда Ви!", "date": "2019.10.04", "title": "ГЕРБ: Статусът на учителя е в основата на управленската ни политика"}
{"url": "http://epicenter.bg/article/Voenni-ot-Natsionalniya-mobilen-modul-na-NATO-uchastvat-v-uchenieto--Trident-Jupiter---2019--v-Norvegiya/194602/2/0", "text": "Група за комуникационно-информационна поддръжка от състава на Националния мобилен модул по КИС на НАТО заминава днес, 4 октомври, за участие в учението „Trident Jupiter - 2019”. То се провежда в Кралство Норвегия и е едно от най-мащабните учения на Алианса през тази година за сертифициране на щабовете на декларираните формирования към Силите за отговор на НАТО – 2020 г., съобщиха от министерството на отбраната.    „Trident Jupiter - 2019” ще се проведе в района на Съвместния военен център на НАТО в гр. Ставангер от 11 октомври до 15 ноември 2019 г. Основната задача на българските специалисти по комуникационно-информационни системи (КИС) е да осигурят поддръжка с цел управление и наблюдение на оперативната картина по време на съвместни операции за един от главните щабове на Алианса – Еврокорпус, определен за Силите за отговор на НАТО през 2020.    Участието в „Trident Jupiter - 2019” не е единственото предизвикателство за Националния мобилен модул по КИС на НАТО през тази година. Успоредно с изпълнението на задачи в учението, модулът ще води и подготовка за участие в мисията на НАТО „Решителна подкрепа“ в Афганистан, където през 2020 г. ще участват 9 военнослужещи от неговия състав.   ", "date": "2019.10.04", "title": "Военни от Националния мобилен модул на НАТО участват в учението „Trident Jupiter - 2019” в Норвегия"}
{"url": "http://epicenter.bg/article/Pencho-Milkov--Uchilishtata-v-Ruse-tryabva-da-preminat-na-ednosmenen-rezhim-na-obuchenie/194608/2/0", "text": "\"Училищата система на обучение да бъде едносменна, да има пълен контрол относно храните, сградите и дворовете да се охраняват с видеонаблюдение и да бъде подсигурено медицинско обслужване в детските градини и училищата\". Това изведе като основни ангажименти на общинското управление кандидатът за кмет от местна коалиция \"БСП за България\" Пенчо Милков, който се срещна с директори, учители и представители на социалните партньори в дискусия по проблемите на началното и средното образование в Русе. Заедно с него в разговора участва и секретарят на ПГ \"БСП за България\" Ирена Анастасова.   Според Пенчо Милков съществуващият двусменен режим в училищата създава затруднения на родителите, които трябва още на обяд да прибират децата си. Затова той обясни, че ако поеме кметския пост, ще се опита с всички сили да започне подготовка за преминаване на едносменно целодневно обучение.   От своя страна депутатът Ирена Анастасова заяви, че ако общината иска децата да се чувстват добре при целодневна организация, трябва да създаде условия за това - да се подготвят кабинети за занимания по интереси, да се обнови спортната база.   \"Когато искаме децата да бъдат в училище по десет часа, аз съм категорична, че те не могат да направят това по сегашния модел\", сподели тя. И допълни, че общината може да помогне с подготовка на базата и с намиране на нови решения, които да бъдат интересни за децата и полезни за тяхното задържане в училище.   \"Това ще превърне Русе в иновативна община\", допълни Анастасова. Друг важен ангажимент на общината, според Пенчо Милков, е да подсигури охрана в учебните заведения.   \"Към момента училищните дворове не се охраняват извън учебно време, което дава възможност за свободен достъп от най-различни хора. Нужно е в тях да се въведе видеонаблюдение и да се ограничи достъпът до не повече от два входа, които да бъдат добре осветени\", допълни той.   Милков бе категоричен, че  здравословното хранене в детските градини и училищата ще бъде основен приоритет в управлението му. \"Важно е да има пълен контрол относно храните, които отговарят на изискването за здраве на децата\", сподели той. По думите му няма как фирма да продава в училищата храни, които са вредни за децата, въпреки че има наредба.   Пенчо Милков сподели пред присъстващите, че образованието е тема, която лично го вълнува, тъй като освен политик е  и баща на три деца, две от които са ученици и отбеляза, че като родител той винаги се е опитвал да бъде близо до проблемите и важните теми на българското образование. Кандидатът за кмет не скри вълнението си от факта, че се изправя пред толкова много учители - нещо, което е правил преди повече от 20 години, но изрази тревогата си, че за последните 7 години близо 450 семейства са напуснали Русе и са отвели децата си от града.   Пред преподавателите Милков изтъкна, че кметът трябва да бъде личност, която да изведе Русе на стратегическо ниво. \"Независимо дали го осъзнаваме или не- Русе е северната столица на България.\" А за да бъде успешен кметът, трябва да събере около себе си хора, които го превъзхождат в своите сфери на дейност, да умее да слуша и да чува и аз съм готов да го направя\", сподели кандидат кметът.   Директорът на ОУ \"Алеко Константинов\" в Русе и кандидат за общински съветник Енчо Енчев коментира необходимостта от изготвяне на общинска стратегия в образованието. Той очерта основните въпроси, които да залегнат в нея: състоянието на училищната мрежа, профили и специалности в средните училища, материално-техническата база, иновативните дейности, план-приемът, целодневното и едносменно обучение, децата със специални потребности и здравословния начин на живот.", "date": "2019.10.04", "title": "Пенчо Милков: Училищата в Русе трябва да преминат на едносменен режим на обучение"}
{"url": "http://epicenter.bg/article/Na-Balkanite-padna-parviyat-snyag--na-mesta-se-obrazuva-snezhna-pokrivka-/194637/7/51", "text": "Лошото време, което обхвана Балканите през последното денонощие, доведе и до падането на първия за сезона сняг в региона, отбелязват македонските средства за масова информация, цитирани от \"Фокус\".    Порталът Press 24 съобщава, че след драстичния спад на температурите с повече от 10 градуса по Целзий в планинита Яхорина и Белашница в Босна и Херцеговина се е образувала снежна покривка, макар че според синоптиците тя няма да се задържи. Термометрите в региона са паднали до минус два градуса под нулата.    „Планините в Черна гора побеляха“, предаде електронната медия „24 Инфо“, като уточни, че е паднал сняг в планината Дурмитор. През следващите дни в страната се очаква променливо облачно време, допълни медията.    Само за няколко часа Северното Адриатическо крайбрежие и Горски котар в Хърватия бе обхванато от лошо време, придружено с интензивни гръмотевични бури и наводнения, съобщи по-рано македонското електронно издание МКД.    Бурните облаци се насочват по-широкия крайбрежен район, така че в Хърватия се очакват още силни бури, предупредиха синоптиците. В цялата страна е в сила жълт предупредителен код.    Силни гръмотевични бури и ветрове удариха и столицата Загреб в четвъртък, като части от града се оказаха под вода. Проливни дъждове засегнаха също и Задар и околностите му.  ", "date": "2019.10.04", "title": "На Балканите падна първият сняг, на места се образува снежна покривка "}
{"url": "http://epicenter.bg/article/V-Avstriya-publikuvaha-okonchatelnite-rezultati-ot-predsrochnite-parlamentarni-izbori-v-stranata/194638/7/0", "text": "Федералният избирателен орган на Австрия публикува окончателните резултати от предсрочните парламентарни избори в страната, съобщава националният ежедневник Der Standard, цитиран от Агенция \"Фокус\".    От редакцията уточняват, че макар и всички бюлетини да са обработени, официалните резултати ще бъдат обявени на 16 октомври. И все пак – промяна в разпределението на мандатите в Националния съвет няма.    Австрийската народна партия (АНП) ще бъде представена от 71 депутати, което би й гарантирало мнозинство както с предходния й партньор – „Партия на свободата на Австрия“ (31), така и със социалдемократите (40) и „Зелени“ (26). Единствено НЕОС, която печели 15 мандата, няма да бъде подходящ партньор за Себастиан Курц с оглед необходимостта от превес в парламента.    По данни на Федералния избирателен орган, АНП събира подкрепата на 37,46% от гражданите, с 5,99% повече спрямо предходния вот през 2017 г. „Зелени“ празнуват блестящо завръщане в парламента две години след излизането си от органа – те получават най-добрия резултат в историята на партията -13,90% (+10,10 спрямо 2017 г.).    СДПА пада до 21,18% (-5,68%) – резултат, който може да се определи като историческо дъно. „Партията на свободата на Австрия“ е подкрепена от 16,28% от избирателите. Тя губи 9,80% от електората си.    НЕОС бележат плюс от 2,80%, събирайки 8,10% от гласовете – рекорден резултат в историята на партията. Всички останали партии, явили се на избори, не преминават 5-процентния праг за влизане в парламента.", "date": "2019.10.04", "title": "В Австрия публикуваха окончателните резултати от предсрочните парламентарни избори "}
{"url": "http://epicenter.bg/article/Glavniyat-prokuror-na-Ukrayna--Prerazglezhdame-delata--v-koito-mozhe-da-e-zamesen-Baydan-/194639/7/0", "text": "Синът на бившия американски вицепрезидент Джо Байдън – Хънтър и компанията Burisma може да се окажат разследвани по 15 наказателни дела в Украйна, заяви главният прокурор на страната Руслан Рябошапка, цитиран от РИА Новости и Агенция \"Фокус\".    Освен Байдън младши, към делата могат да имат отношение бившият министър на екологията и природните ресурси на Украйна Николай Злочевски и олигархът Сергей Курченко, добави прокурорът в хода на брифинг пред журналистите.    Рябошапка поясни, че в момента прокуратурата разглежда делата, които по-рано са закрити или разделени, за да провери за евентуално приемане на незаконни процесуални решения.    Главният прокурор подчерта, че одитът продължава, а броят на делата може да се промени.    Хънтър Байдън е бил в борда на директорите на Burisma Group, една от най-големите частни газови компании в Украйна. Байдън-старши, докато беше вицепрезидент на Съединените щати, през 2016 г. призова украинските власти да уволнят главния прокурор Виктор Шокин, който разследва дейността на Burisma. След това той е уволнен. През август 2017 г. разследването на газовата компания е закрито.    Ситуацията около тази компания бе в центъра на вниманието след телефонен разговор между президентите на САЩ и Украйна Доналд Тръмп и Владимир Зеленски. След преговорите им, неназован разузнавач подаде жалба до ръководството си.    Белият дом публикува стенограма от разговора през септември, след което самата жалба беше разсекретена.    Стенограмата потвърди, че Тръмп е поискал от Зеленски да разследва уволнението на Шокин и случая на Хънтър Байдън.   Бившият вицепрезидент на Барак Обама - Джо Байдън, се очертава като най-вероятният съперник на президента Доналд Тръмп от страна на Демократическата партия.  ", "date": "2019.10.04", "title": "Главният прокурор на Украйна: Преразглеждаме делата, в които може да е замесен Байдън "}
{"url": "http://epicenter.bg/article/Boris-Tsvetkov--Shte-spasim-parka-okolo-ezeroto-v--Druzhba--/194618/2/0", "text": "Изборът пред нашите съграждани е ясен. Той не е толкова ляво - дясно, а дали им харесва как се развива града. Темповете, с които се развива. Посоката, в която се развива и дали искат да получат още от същото.   Вторият вариант е да предпочетат промяната. Това каза Борис Цветков, кандидат от БСП за кмет на район „Искър“ и за общински съветник, в ефира на ТВ Европа, съобщиха от пресцентъра на БСП-София. Той обясни, че много преди социалистическия период на развитие на София, е приет план, който гарантира компенсиране на това, че София е в котловина и се получава повече запрашеност и мъгливост. Ето защо са предвидени три големи клина, през които да влиза чист въздух от Витоша и да става естествена вентилация на въздуха в София.   Според Цветков през последните 25 - 30 години, с поредица бездарни и дори престъпни решения на управляващите Столична община, това е опорочено.    \"Има хубави кооперации в нови квартали. Те, обаче напрактика, са едни скъпи гета. Няма улици, по които да се разминат спокойно две коли. Няма никакво озеленяване, велоалеи и тротоари. Няма детски градини, паркове, поликлиники. Дори градският транспорт трудно може да влезе в такива квартали“, каза Цветков и допълни, че не може човек, който е управлявал десет години града да каже: „Аз се разграничавам от главения архитект“ и да прехвърли на него цялата вина за свършеното и несвършеното.    \"Паркът около езерото в „Дружба“ е емблематичен. Това е мястото, където се прави Богоявленския водосвет, както и една гражданска инициатива „Хоро край езерото“, посочи Цветков. Той обясни, че около него има реституирана частна собственост, която е отредена за озеленяване. Но кметът Фандъкова и нейният екип вече десета година не стартират и не завършат процедура по отчуждаване. „Ако бъда избран, незабавно ще започне отчуждаването на тези частни терени, които са отредени за озеленяване“, категоричен бе Борис Цветков. Така ще се предотврати строителството на пететажна сграда, която ще разцепи парка на две.    Кандидатът за кмет на „Искър“ посочи, че при демографската криза, включително и в София, има 7164 деца без места в общинските детски ясли и градини. Според него е необяснимо, че при пълна подкрепа за всеки проект за изграждане на детски градини, този проблем още не е решен.", "date": "2019.10.04", "title": "Борис Цветков: Ще спасим парка около езерото в „Дружба“ "}
{"url": "http://epicenter.bg/article/-Obedineni-patrioti--s-predlozhenie--Sadiyskite-organizatsii-da-nyamat-vanshni-finansovi-zavisimosti/194619/2/0", "text": "На трибунка в Народното събрание единият съпредседател на ПГ на „Обединени патриоти“ Искрен Веселинов, един от секретарите – Христиан Митев и председателят на НФСБ Валери Симеонов обявиха, че внасят промени между първо и второ четене на Закона за съдебната власт. Промените, които внасят представителите на „Обединени патриоти“, са свързани с частта относно начина на финансиране на магистратите. Патриотите предлагат нов член, в който се забранява магистратите да получават имуществени и финансови дарения, освен следните източници: членски внос, имуществени вноски и дарения от техните членове, средства по програми и фондове на Европейския съюз, както и средства по Финансовия механизъм на Европейското икономическо пространство и Норвежкия финансов механизъм. Заместник-председателят на ВМРО Искрен Веселинов каза пред журналисти, че тези промени са необходими след последния скандален случаи, в който магистратът Калин Калпакчиев, който освободи убиеца Джок Полфрийман, се оказва, че има много видими следи на БХК в биографията на Калпакчиев. Чрез тази промяна смятаме, че ще се повиши независимостта на българския съд.      ЧРЕЗ  ПРЕДСЕДАТЕЛЯ НА  НАРОДНОТО СЪБРАНИЕ  Г-ЖА ЦВЕТА КАРАЯНЧЕВА ДО  ПРЕДСЕДАТЕЛЯ НА  КОМИСИЯТА ПО ПРАВНИ ВЪПРОСИ  Г-ЖА АННА АЛЕКСАНДРОВА    УВАЖАЕМА ГОСПОЖО ПРЕДСЕДАТЕЛ,   На основание чл. 83, ал.1 от ПОДНС внасям предложение за изменение на приетия на първо гласуване законопроект за изменение и допълнение на Закона за съдебната власт, № 902-01-49, внесен от Министерски съвет на 20.09.2019г., както следва:  1. Създава се нов § …  § … В чл. 217 се създава нова ал. 3:  „(3) Източници на имуществото на организациите по ал. 1 могат да бъдат само членски внос, имуществени вноски и дарения от техните членове, както и средства по програми и фондове на Европейския съюз, както и средства по Финансовия механизъм на Европейското икономическо пространство и Норвежкия финансов механизъм. Не се допуска друго финансиране или предоставяне на имущество под каквато и да е форма.“ 2. Досегашните ал. 3, 4 и 5 стават съответно ал. 4, 5 и 6.  Мотиви: Предлаганото допълнение цели да осигури в максимална степен невъзможността за външна намеса и да укрепи независимостта на магистратите. Естеството на магистратската професия, правораздаване съответно държавно обвинение и надзор за законност, налага въвеждането на определени ограничения по отношение на финансирането на професионалните сдружения на магистратите. Не се допуска друго финансиране или предоставяне на имущество под каквато и да е форма на професионалните организации на магистратите освен членски внос, имуществени вноски, дарения от техните членове, средства по програми и фондове на Европейския съюз, както и средства по Финансовия механизъм на Европейското икономическо пространство и Норвежкия финансов механизъм. С предлаганите ограничения на финансирането се охранява обществения интерес за безпристрастност и независимост при изпълнение на задълженията от българските магистрати.", "date": "2019.10.04", "title": "Патриотите предлагат: Само легитимни фондове и програми от ЕС да финансират магистратите "}
{"url": "http://epicenter.bg/article/Prof--Mihaylov-kam-ministar-Ananiev--Vslushayte-se-v-glasa-na-meditsinskite-spetsialisti-/194620/2/0", "text": "„Вслушайте се в гласа на медицинските специалисти, който казва, че системата трябва да бъде променена иначе лавината, която е тръгнала ще помете всички ни“. С тези думи се обърна народният представител от ПГ на „БСП за България“ проф. Георги Михайлов към министър Кирил Ананиев, съобщиха от пресцентъра на БСП.   По думите му след всичко, което се случва, след 2 години системата е в криза и самият министър го признава, след като специалистите по здравни грижи нямат достойни възнаграждения и всичко направеното в последните 6 месеца не работи.   „Няма как два отделни бюджета да се смесват – на НЗОК и на МЗ. Как мислите да се справите с проблемите?“, попита той. Според него специалистите по здравни грижи пазят националната ни сигурност.   „Здравеопазването не е дюкян, за да се говори само за оборот“, категоричен бе Михайлов и подчерта, че срещу създадената методика за управление на лечебни заведения от началото на мандата на министър Ананиев са скочили и шефовете на областните болници. „Вие наследихте една болна система, но нямаше такова напрежение и протести по улиците“, каза още той.   Проф. Георги Михайлов попита и за политиката на правителството в областта на трансплантациите. „Февруари месец парламентът ви задължи да направите промени в програмата за трансплантации. Вие представихте една програма, казахме ви, че тя е на хартия и нищо не се е променило. Оказа се, че и договорът, и всички останали мерки, които се взимат не работят“, каза той.   По думите му идеите да се прехвърлят болни на други континенти няма да подобри ситуацията и мерки трябва да бъдат взети на територията на страната.     „Напрежението в общността на медицинските специалисти ескалира повече от 6 месеца. По указания на премира вие обявихте, че сте намерили средства в размер на 50 млн. лв., които ще предоставите за увеличаване на възнагражденията на тези специалисти. По думите на премиера тези средства са 86 млн. лв., а протестиращите твърдят, че възнагражденията им не са вдигнати. Колко реално са предоставените средства?“, попита депутатът Илиян Тимчев.   Той зададе и въпросите: Какъв в механизмът на увеличение, който лечебните заведения трябва да приложат? Защо към момента няма увеличение?   Илиян Тимчев обясни, че в средата на октомври предстои уточняване с ЕК на българските приоритети в здравеопазването. Той попита има ли МЗ разработен и уточнен голям стратегически проект, който да може да бъде осъществен с европейско финансиране.   „Ако няма такъв, има ли опасност да загубим финансиране в областта на здравеопазването през следващия програмен период“, попита още Тимчев.     „Заявихте че НЗОК ще бъде лицензирана и като застраховател. Ако това стане според вашия модел, в това си качество, ще съответства ли НЗОК на регламента за координиране на системите за социална сигурност?“.   Този въпрос отправи към министър Ананиев народният представител от левицата Валентина Найденова. Тя попита и как ще бъдат защитени правата на пациентите при трансграничното здравно обслужване.", "date": "2019.10.04", "title": "Проф. Михайлов към министър Ананиев: Вслушайте се в гласа на медицинските специалисти "}
{"url": "http://epicenter.bg/article/Delyan-Georgiev--Razchitam-na-yasna-programa-i-razpoznavaemost-sred-horata-v--Izgrev--/194624/2/0", "text": "Хората от \"Изгрев\" са докарани до ръба на отчаянието от строежите, унищожаването на зелени площи и липсата на детски градини. Това каза кандидатът на БСП за кмет на района д-р Делян Георгиев в ефира на БНТ. Това съобщиха от пресцентъра на БСП-София.   “В „Изгрев“ има бум на строителството, презастроява се, уплътняват се междублоковите пространства. Това е изнервило до краен предел местните хора. Знам го, защото съм един от тях, живея в „Дианабад”, каза Георгиев и допълни, че хората са страшно разочаровани от липсата на плановост при строителство, от липсата на стратегия. Той изтъкна, че не е правилна градоустройствената политика да се строи без да се мисли за инфраструктурата. Да се правят жилищни кооперации, а да не се правят детски градини и училища.   \"Аз и екипът,с който работя, считаме за целесъобразно да бъде иницииран мораториум върху жилищното строителство в района. Тъй като капацитетът отдавна е стигнал своя предел”, заяви Делян Георгиев.   Кандидатът за кмет на „Изгрев“ сподели две от идеите си, които би искал да реализира при успех на изборите – нова детска градина и да се изгради детското звено към 15-та поликлиника, тъй като би било добре педиатрите, които обслужват децата, да бъдат изведени в отделно крило на сградата.   Той посочи, че на територията на „Изгрев“има два големи парка. „За съжаление Ловният парк в момента представлява една занемарена гора. Много е силно да го наречем парк”, категоричен бе Георгиев и допълни: “Част от Борисовата градина е на наша територия и считам, че всички райони, които имат граница с Борисовата градина, би следвало да действат много по-корпоративно. Това е един емблематичен парк в София. Трябва да се разсъждава цялостно. Трябва да се разсъждава на градско ниво и всички ние заедно да работим за Борисовата градина, за да бъде тя такава, каквато бихме искали да е”, убеден е кандидатът за кмет на „Изгрев“.   Според него голям проблем за хората, свързан с тежкия трафик и задръстванията, е че от кварталите „Дианабад“ и „Изгрев“има само по един - два изхода към централните булеварди. Делян Георгиев сподели, че е подкрепен от почти цялата левица в район \"Изгрев\"- АБВ, Георги Кадиев, партия МИР.   Според него това, на което може да разчита в предизборната надпревара, е ясната програма и разпознаваемостта, която има сред хората от района.", "date": "2019.10.04", "title": "Делян Георгиев, БСП: Разчитам на ясна програма и разпознаваемост сред хората в „Изгрев“ "}
{"url": "http://epicenter.bg/article/Fandakova--Uvelichavame-otstoyaniyata-za-novi-stroezhi-v-zhilishtnite-kompleksi-/194625/2/0", "text": "  „Темите за презастрояването, новото строителство и защита на зелените площи са на първо място в програмата ми за София. Това са едни от най-трудните въпроси, за които предлагам конкретни решения. Увеличаване на отстоянията при строителство на нови сгради в жилищните комплекси е едно от предложенията ми за законова промяна, с което да защитим зелените площи и да въведем повече ред.“ Това каза Йорданка Фандъкова на среща с граждани в район „Младост“, съобщиха от пресцентъра на ГЕРБ.    Над 100 човека присъстваха на срещата с кандидата за кмет на София от коалиция ГЕРБ-СДС Йорданка Фандъкова и кандидата за кмет на район „Младост“ Мария Илиева.    „За да защитим терените, отредени за паркове и градини, създаваме общинска програма за изкупуване на частните терени, които попадат в тях. В същото време, предлагам забрана на смяната на предназначението на терените, отредени за изграждане на училища и детски градини“, каза Фандъкова. Тя припомни, че това ще е вторият пакет от законодателни предложения, които внася в Народното събрание свързани с ограничаване на презастрояването.    През 2017 г. по инициатива на Фандъкова бяха въведени тавани на височината на сградите в различните райони на София и беше премахната възможността за строителство на сгради без ограничение във височината на т.нар. „ъглови имоти“. „Трябва да затворим всички „вратички в законите“, които позволяват да се заобикалят правилата“, каза тя.    „Младост“ е район, в който инвестирахме огромни средства в последните години, но загубихме част от доверието на хората. Давам си ясна сметка какви са проблемите, пропуските и какво трябва да се промени. Сега всички кандидати се надпреварват да назовават проблемите. Въпросът е кой дава решенията, така че да са реалистични, законосъобразни и да решават проблемите“, каза Йорданка Фандъкова при разговора с жителите на „Младост“.    Тя припомни, че 5 от най-тежките казуси със строителството в междублокови пространства бяха решени.    „Имам много бележки по поддръжката на район „Младост“ в последните години и истината е, че работихме много трудно със сегашното ръководство на района“, каза Фандъкова. Тя подчерта голямата роля на кметовете на райони, които трябва са на място и да първи да проверяват сигналите от гражданите.    Фандъкова обясни, че за по-бързото изграждане на улици в новите квартали предлага и облекчаване на процедурите за отчуждаване на частни терени, които попадат в обхвата на уличната регулация.    „В „Младост“ това не е голям проблем, но в квартали като „Витоша ВЕЦ Симеоново“, „Манастирски ливади“, „Малинова долина“ и др. се сблъскваме с много тежки случаи и трябва да развържем този възел по законов и работещ начин“, обясни Фандъкова.  ", "date": "2019.10.04", "title": "Фандъкова: Увеличаваме отстоянията за нови строежи в жилищните комплекси "}
{"url": "http://epicenter.bg/article/Fandakova--Shte-predostavim-teren-za-izgrazhdane-na-tsarkva-v--Lyulin--/194629/2/0", "text": "  Втори православен храм ще бъде издигнат в район „Люлин“. Инициативата представиха пред кандидата за кмет на София Йорданка Фандъкова, издигната от коалиция ГЕРБ-СДС и кандидата за кмет на район „Люлин“ Милко Младенов, граждани от района, съобщиха от пресцентъра на ГЕРБ.    На срещата присъства и архимандрит Василий – протосингел на Софийската света митрополия. Предложението за построяване на нова църква е на гражданите и бизнеса, който развива дейност на територията на района. „Люлин“ е най-големият жилищен квартал в столицата и се нуждае от още една църковна сграда, тъй като на територията му има само един храм „Св. Кл. Охридски”.    „Предстои да обсъдим възможностите и ще предоставим терен, който да е подходящ за изграждане на храма“, каза Фандъкова.    Предвижда се да бъде сформирано църковно настоятелство за изграждане на църква. Проектът ще бъде обсъден заедно с Православната църква.    През последните години Столичната община разви програма за възстановяване, ремонт и строителство на църкви и манастири. Подкрепени са над 20 сгради на територията на Столичната община, сред тях изграждането на пет нови.  ", "date": "2019.10.04", "title": "Фандъкова: Ще предоставим терен за изграждане на църква в „Люлин“ "}
{"url": "http://epicenter.bg/article/Zhivko-Todorov--Osnovna-tsel-na-obshtinata-e-da-sazdava-usloviya-za-uspeshen-biznes-/194630/2/0", "text": "  Успяхме да решим важен проблем за представителите на бизнеса, които имат свои предприятия на територията на бившия завод „Агробиохим\". Общината придоби собствеността на улиците, които бяха частна собственост - това създаваше неудобства и голяма финансова тежест на предприемачите. Това заяви кандидатът за кмет на Стара Загора от ГЕРБ Живко Тодоров, съобщиха от пресцентъра на ГЕРБ.   Той представи основните приоритети, по които ще работи през следващите 4 години, по време на среща, организирана от Клуба на работодателя и регионалното представителство на Конфедерацията на работодателите и индустриалците в България. В нея участваха представители и на други партии и коалиции, издигнали кандидати за кметове и общински съветници. Общината реши дългогодишния проблем с улиците и подземните комуникации в района на бившия завод „Агробиохим\" без да отделя собствени средства, като нужната сума беше предоставена от правителството. През 2008 г. инфраструктурата на терена е дадена без търг от синдиците на фалиралия завод за азотни торове. Сега, освен работещите там около 80 фирми, в тази зона ще бъдат привлечени и нови инвеститори, тъй като има свободни още 1500 дка и към тях има реален интерес. На срещата присъстваха също и кандидатите за общински съветници от ГЕРБ Николай Диков, който е водач на листата, Йордан Николов, Милена Желева, доц. д-р Емил Славов, Мария Жекова, Ваня Михайлова и Боян Бабанов. Живко Тодоров обяви, че голяма част от листата е съставена от млади хора, доказали се в своите професионални области.   В разговора с работодателите Тодоров припомни, че от 2012 г. местните данъци и такси в Стара Загора не са променяни и са сред най-ниските в сравнение с големите градове в страната. Цените за тротоарното право, които заплащат хотелиерите и ресторантьорите, също са максимално изгодни, за да не бъдат натоварвани финансово предприемачите. Кандидатът за кмет от ГЕРБ акцентира на условията, които Общината създава за повишаване на квалификацията на учениците и младите хора, за да се отговори на потребностите на бизнеса от кадри. „Създадохме Академия за компютърни и природо-математически науки за даровити деца, които ще бъдат обучавани от водещи преподаватели. Водим разговори с ръководството на Тракийски университет, които ще завършим след избора на нов ректор, за разкриване на нови специалности, свързани с информационните технологии. Целта е да излязат подготвени кадри, които да останат да работят и да живеят в Стара Загора. Вече е факт и първият инвеститор в Индустриална зона „Загоре\" и работим за привличането на високотехнологични фирми и производства, които ще имат нужда от добре обучени кадри\" – обясни Живко Тодоров. С общински жилища ще бъдат подпомагани и млади семейства, като целта е добре образовани и подготвени кадри да остават в Стара Загора, да отглеждат своите деца тук и да се развиват професионално, стана ясно по време на срещата.    Кандидатът на ГЕРБ за кмет на Стара Загора Живко Тодоров уточни още, че активно се работи за въвеждане на нови електронни услуги, които спестяват време на предприемачите и на гражданите. Той подчерта, че в Община Стара Загора вече са въведени такива възможности и те ще бъдат надграждани. Този процес обаче е свързан с въвеждането на Електронното правителство и въпросът чака решение на национално ниво. „Предстои Община Стара Загора да инвестира също и в повишаването на защитата на личните данни, за да гарантира сигурността на всички, които ползват електронните ѝ услуги“, добави Живко Тодоров. Кандидатът за кмет заяви, че ще работи активно за максимално дългото запазване на мощностите в комплекса „Марица изток\", защото е от стратегическо значение за страната ни - осигурява работа на хиляди семейства и повишава значително стандарта на живот в региона. Живко Тодоров бе категоричен, че ще работи усилено за въвеждане на децентрализация, която ще позволи на кметовете да имат повече правомощия и самостоятелност при вземане на решения, а гражданите – по-голям контрол върху местната власт.   Председателят на Конфедерацията на работодателите и индустриалците в България – Стара Загора Стефан Шоселов благодари на Общината за доброто взаимодействие с бизнеса. Доц. Д-р Борислав Попов, председател на Клуба на работодателите, предложи след местните избори Общината, бизнеса и новото ръководство на Тракийския университет да изработят заедно визия за бъдещото развитие на висшето образование в Стара Загора и за решаване на проблема с недостига на квалифицирани кадри.", "date": "2019.10.04", "title": "Живко Тодоров: Основна цел на община Стара Загора е да създава условия за успешен бизнес "}
{"url": "http://epicenter.bg/article/Iliyana-Yotova-shte-bade-na-poseshtenie-v-Kazahstan-za-sreshta-s-balgarskata-obshtnost/194635/2/0", "text": "По покана на българската общност вицепрезидентът Илияна Йотова ще бъде на работно посещение в Казахстан на 7 и 8 октомври.   В края на 2018 г. от българската общност в Казахстан се свързаха с вицепрезидента Йотова и заявиха желание за по-тесни контакти с България. Впоследствие Илияна Йотова създаде трайна комуникация с тях. За първи път държавник на най-високо ниво отива в Казахстан за срещи с българите, при това не само в столицата.   Основна цел на посещението е възстановяването на изучаването на български език.   Българската диаспора в Казахстан е с над 100-годишна история. По официални данни около 4500 души се самоопределят като българи. Имат статут на национално малцинство и се ползват с висок авторитет. Съществуват няколко активни организации на българите в Казахстан.   Вицепрезидентът Илияна Йотова ще се срещне с българската общност в Нурсултан и Павлодар. В Павлодар в Училището за национално възраждане „Канат Даржуман“ през 2002 г. е открита българска паралелка, за която от известно време няма учител. Очаква се скоро да замине преподавател от България.   По време на посещението си вицепрезидентът ще проведе среща с президента на Казахстан Касим-Жомарт Токаев. Илияна Йотова ще посети Асамблеята на народа на Казахстан, където ще разговаря с нейното ръководство. В Казахстан в разбирателство съжителстват около 140 националности и етнически групи и 17 вероизповедания. Държавата има много добре развита и институционализирана политика за тях.   В Павлодар вицепрезидентът ще се срещне с областния управител и кмета. Павлодарска област е един от важните и развити индустриални региони на Казахстан.   Във водената от вицепрезидента Йотова делегация са изпълняващият длъжността председател на Държавната агенция за българите в чужбина Димитър Владимиров и Наталия Михалевска – директор на дирекция „Образование на българите зад граница и училищна мрежа“ в Министерство на образованието и науката. Владимиров и Михалевска са членове на Обществения съвет за работа с българите в чужбина към вицепрезидента.", "date": "2019.10.04", "title": "Илияна Йотова ще бъде на посещение в Казахстан за среща с българската общност"}
{"url": "http://epicenter.bg/article/Nikolay-Berievski-v-Dryanovo--Nie--ot-BSP--imame-resheniyata-/194646/2/0", "text": "„Горд съм от това, че БСП показва, че се подмладява именно с кандидати като Трифон Панчев. В национален мащаб имаме 530 кандидата за общински съветници до 35 г. възраст, което е два пъти повече от кандидатите на предходните избори. Имаме и 21 кандидати за кметове, сред които е и Трифон, разбира се. В момента имаме 111 млади общински съветници, но очакванията ни са за между 200 и 250.“  Това заяви Николай Бериевски, председател на Младежкото обединение в БСП и член на ръководството пред обществеността в Дряново.   Той отбеляза, че познава кандидата за кмет на община Дряново Трифон Панчев отдавна, тъй като той е и част от националното ръководство на Младежкото обединение в БСП.   „Трифон винаги е приемал изключително присърце всички проблеми и предизвикателства, пред които сме се изправяли. Той е един изключителен млад човек с особено засилено чувство за справедливост. А във времена като днешните справедливостта е дефицит. Ще ми се във всички общини кандидатите за кметове да бъдат като него. Убеден съм, че Трифон не влиза в тази битка, за да печели признание или пари. Той няма какво да печели, той има само какво да даде на вашата общината. Ние от БСП имаме решенията и именно нашите кандидати ще се борят за по-добър живот в България“, бе категоричен Бериевски.    „Ние, в този екип, с всичко, което сме и което можем, сме се събрали да направим живота на дряновци по-добър и да работим за връщането на Дряново на достойното му място на картата на областта и страната. Искаме с едни по-различни идеи да се преборим не за нас самите, а за нашия град. Казвам „нашия“, защото моята адресна регистрация в Дряново е в дома, в който са се родили моят дядо и моята майка, и аз винаги съм се чувствал дряновец и винаги съм обичал това място. Зная кои са проблемите на общината, познавам добре местната политика, нейните механизми, лостове и ресуси и смятам, че не само съм готов, но и съм подготвен да работя за по-добрата жизнена перспектива на хората тук. Затова заставам пред вас и искам вашето доверие, вярвайки, че има какво да дам и да помогна. Хората в Дряново искат да живеят спокойно, сигурно, да бъдат чути и да имат свои легитимни представители в управлението на Общината.   Кандидатите за общински съветници от нашата листата са трудолюбиви, честни и почтени хора . Едните от тях имат повече опит и мъдрост, а другите носят в себе си повече енергия и амбиция, но всички са готови почтено да работят в името на обществения интерес - с тези думи се обърна към присъстващите Трифон Панчев.", "date": "2019.10.04", "title": "Николай Бериевски в Дряново: Ние, от БСП, имаме решенията!"}
{"url": "http://epicenter.bg/article/Milena-Damyanova--Ochakva-se-prez-2021-g--uchitelskata-zaplata-da-e-1750-lv--/194649/2/0", "text": "През тази година за пръв път средната брутна учителска заплата изпреварва средната за страната като има региони, в които достига 1500 лева, а през 2021 година се очаква тя да бъде близо 1750 лева. Това обяви в декларация от парламентарната трибуна от името на ГЕРБ Милена Дамянова, председател на комисията по образование, съобщават от БНР.    „Подобен ръст е безпрецедентен за държавния бюджет. Възнаграждението обаче е само една от мерките, които предприемаме за подкрепа на учителите в България. От 2009-а година инвестираме над 65 милиона лева за квалификация. От 2019-а година стартира нова национална програма „Мотивирани учители“ с общ бюджет 1 милион и 700 хиляди лева“, каза Дамянова.", "date": "2019.10.04", "title": "Милена Дамянова: Очаква се през 2021 г. средната учителска заплата да е 1750 лв. "}
{"url": "http://epicenter.bg/article/Manolova--Golyama-chast-ot-problemite-na-taksimetrovite-shofyori-sa-v-pravomoshtiyata-na-obshtinskiya-savet/194651/2/0", "text": "  Гражданският кандидат за кмет на София Мая Манолова се срещна с представители на таксиметровия бранш, за да обсъдят проблемите, които срещат в работата си. Манолова подчерта, че няма да пренебрегне нито един проблем на София, а конкретно с тези на шофьорите е добре запозната, тъй като често ползва този вид транспорт.    „Няма да пренебрегна нито един проблем на София, без значение дали неговото решение зависи изцяло или не от столичния кмет, защото той би следвало да е силен лидер, който отстоява интересите на своите граждани и пред други институции, включително когато става дума за законодателни промени“, поясни Манолова.    „Част от проблемите, които имате, могат да бъдат решени с общински наредби, с правила и с по-добра организация. Все пак това са вашите работни места и вие се стараете да предоставяте качествена услуга на гражданите“, заключи тя.    Ангажиментите, които Мая Манолова пое към хората от бранша, са свързани с намаляване на бюрократичната тежест, която съпътства този бизнес. Тя посочи, че в общинския бюджет влизат 6,5 млн. лв. данъци от тази дейност и би следвало част от тази сума да се вложи в подобряване на инфраструктурата, която подпомага извършването на този вид услуга. А това означава:             ", "date": "2019.10.04", "title": "Манолова: Голяма част от проблемите на таксиметровите шофьори са в правомощията на общинския съвет"}
{"url": "http://epicenter.bg/article/Sled-speshna-sreshta-pri-premiera-Borisov--Nameriha-50-mln--lv--za-zaplatite-na-medsestrite-/194659/2/0", "text": "ова каза управителят на НЗОК д-р Дечо Дечев по време на брифинг след среща със здравния министър Кирил Ананиев и медицинските специалисти при премиера Бойко Борисов, предаде репортер на Агенция \"Фокус\".    И поиска Борисов лично да излезе и да каже защо е излъгал и медицинските сестри, и всички граждани. Припомни и думи на Борисов, който през септември заяви, че в здравеопазването са дадени допълнителни не 50, а дори 86 милиона и Ананиев трябва да се обяснява защо те не са стигнали до медицинските сестри.    А изпрати тримата представители на ръководните органи в здравния сектор отново да обясняват. А те просторно повториха същите неща, които вече коментират два дни.    И не е имало разчети възможно ли е да бъдат отпуснати тези до 50 милиона лева, когато премиерът и здравният министър обявиха публично пред медии, в съобщения и изказвания, че ще бъдат дадени допълнителните средства. Тези обещания те дадоха на фона на ескалиращи протести на медицинските сестри в цялата страна.   \"Понеже темата на последните дни е само за тези 50 млн. лв., от името на Касата и на управителя на НЗОК мога да потвърдя, че 50 млн. лв. са влезли допълнително в системата на здравеопазването под формата, че сме изпълнили решението на Надзора, а  \", допълни още д-р Дечев.   заяви след срещата с премиера министърът на здравеопазването Кирил Ананиев.   Нямам основание да си подавам оставката\", заяви още Ананиев. На въпрос дали се чувства неудобно от тази ситуация по повод въпроса с 50-те милиона лв. на медицинските специалисти, Ананиев заяви, че не е приятно да се обясняваш.  Искахме да осигурим необходимия  поясни министърът на здравеопазването.    \"Слизаме при вас след среща с министър-председателя и финансовия министър.  Аз вече няколко пъти имах възможността да разясня какъв е точно случаят, но ще се опитам още веднъж да кажа каква е точно ситуацията\", каза Ананиев.    \"През месец март Министерски съвет приема постановление, с което увеличава бюджета на Министерство на здравеопазването с 30 млн. лв., с които се финансират дейности извън задължителното здравно осигуряване. Иедята на това постановлеине беше през дейността, която извършват лечебните заведения, извън задължителното здравно осигуряване, да се осигури ресурс в болниците и оттам да се създаде възможност да се увеличат заплатите в лечебните заведения и в това число заплататите на професионалистите по здравни грижи. Протестът на медицинските сестри продължи. През цялото време ние сме искали наистина да помогнем на медицинските сестри поради това, че техните заплати наистина са ниски. Един месец по-късно Министерски съвет реши да отпусне до 50 млн. лв. допълнително, които отново да минат през наредба 3. След това ние събрахме необходимата информация от лечебните заведения и се установи, че за да бъде допустима държавната помощ, могат да се предоставят единствено и само 6 млн. лв.\", заяви още министър Ананиев.    По думите му, ако това се случи, ще се информира ЕК и могат да произтекат неприятни неща за страната.    \"В резултат на което Министерски съвет намали тези средства от до 50 млн. лв., на 6 млн. лв. Но правителството искаше да осигури необходимия ресурс и затова преценихме заедно с НЗОК, заедно с нашите партньори от БЛС, че това може да стане през бюджета на НЗОК, на базата на извършена дейност и взехме решение страните, които участват и подписват националния рамков договор да изменим цените на клиничните пътеки, като ги увеличим и осигурим необходимия ресурс. Увеличението на цените на клиничните пътеки е свързано не само с това, че трябва да се осигурят тези средства, но и поради факта, че много от тях бяха недооценени\", допълни още министърът.        \"Това е едната причина, поради която ние направихме промяната в постановлението. Втората е, че Министерство на здравеопазването през наредба 3, която е за дейностите извън задължителното здравно осигуряване можеше да подпомогне чрез допълнително финансиране само 147 болници\", каза още Ананиев. Той обясни, че това е основната причина, поради която е направена в постановлението.    ", "date": "2019.10.04", "title": "След спешна среща при Борисов: Намериха 50 млн. лв. за медсестрите, Ананиев няма да подава оставка"}
{"url": "http://epicenter.bg/article/Posreshtnaha-s-ofitsialna-tseremoniya-Rumen-Radev-i-saprugata-mu-vav-Viena--SNIMKI--/194663/2/0", "text": "Президентът Румен Радев е на официално посещение в Република Австрия по покана на австрийския федерален президент Александър Ван дер Белен.    Държавният глава Румен Радев и неговата съпруга Десислава Радева бяха посрещнати с официална церемония от президента Александър Ван дер Белен и съпругата му Дорис Шмидбауер, съобщиха от прессекретариата на президента.    Президентът се срещна с наши сънародници, които живеят и работят в Австрия. Румен Радев отличи с почетния знак на президента на България Карл Блеха – председател на Австрийско-българското дружество, и Хервиг Хадвигер – заместник-председател на организацията.  ", "date": "2019.10.04", "title": "Посрещнаха с официална церемония Румен Радев и съпругата му във Виена (СНИМКИ) "}
{"url": "http://epicenter.bg/article/Fandakova--Vklyuchvame-postizheniyata-na-nauchniya-sektor-v-rabotata-za-Sofiya-/194665/2/0", "text": "  Възползваме се максимално от постиженията на науката и учените в работата за развитие на нашия град. Заедно с Института по информационни и комуникационни технологии на БАН работим по няколко проекта, които са важни за София. Това каза кандидатът за кмет на София Йорданка Фандъкова, издигната от коалиция ГЕРБ-СДС. Тя присъства на откриването на Дни на отворените врати на Института по информационни и комуникационни технологии на БАН, съобщиха от пресцентъра на ГЕРБ.    Фандъкова разказа как екип от учени на БАН е направил 10 тактилни 3D картини от известни български художници, представени на Софийска градска художествена галерия в изложбата, посветена на 140 години от обявяването на София за столица на България. Тези тактилни 3D картини помагат на хора с нарушено зрение да могат да възприемат и усетят картината.    „Сътрудничеството на София с БАН ще продължи и с процеса на дигитална трансформация на нашия град. Възможностите, които ни предоставя лабораторията на института, както и суперкомпютъра, са важна част от работата по иновации и прилагането на новите технологии в работата за града“, каза Фандъкова.    На срещата присъстваха и кандидатите за общински съветници от коалиция ГЕРБ-СДС Владимир Данаилов, Християн Петров и Димитър Вучев.   ", "date": "2019.10.04", "title": "Фандъкова: Включваме постиженията на научния сектор в работата за София "}
{"url": "http://epicenter.bg/article/27-godishen-balgarin-naraga-zhena-si-i-bebeto-si-v-Angliya-/194644/7/0", "text": "27-годишен българин наръга съпругата си и триседмичния си син в дома им в британското градче Уолсенд, съобщи The Sun, предаде Novini.bg.    Денис Ердинч Бейтула е с повдигнато обвинение за опит за две убийства.    21-годишната жена и бебето са в болница, след като са намерени в тежко състояние в къща в Уолсенд, Северен Тайнсайд.    Момченцето остава в критично състояние и лекарите се борят за живота му. Майката на бебето също е в тежко състояние, но контактна.    Полицията заяви, че общността е в шок след \"ужасната\" атака. Съседи определиха като \"разтърсваща\" гледката на окървавеното бебе и жена.       Обвиняемият се появи в Магистратския съд в Северен Тайнсайд, като потвърди само името си, адреса си, датата си на раждане и определи националността си като българска. Бейтула беше задържан под стража. Предстои делото му да бъде разгледано отново на 31 октомври.    ", "date": "2019.10.04", "title": "27-годишен българин наръга жена си и бебето си в Англия "}
{"url": "http://epicenter.bg/article/Nemski-medii--Kritika-i-razocharovanie-v-Balgariya-ot-reshenieto-na-VW/194647/7/0", "text": "Немски медии отразиха разочарованието на България от решението на автоконцерна VW да построи новия си завод в Турция. Информацията, тиражирана от агенция DPA, намери място в редица издания като Suedeutsche Zeitung, t-online, Focus.de, Handelsblatt.de и др.  „България, която е член на Европейския съюз, реагира с критика и разочарование на създаването на дъщерно дружество на VW в Турция като стъпка напред към построяването на новия му завод там“, се казва в публикациите. Цитира се бившият президент Росен Плевнелиев, според когото „битката с Турция бе неравна“. Плевнелиев, който сега е почетен председател на Автомобилен клъстер България, обръща внимание на факта, че България е предоставила на концерна всичко, което е позволено от европейските правила. Докато Турция нарушава условията на общия пазар, смята Плевнелвиев.  Публикациите цитират и вицепремиера Томислав Дончев, който заяви, че вместо Фолксваген в следващите две до три години в България ще инвестира друг голям автомобилен производител.  При посещението си в Южна Корея през септември българският премиер Бойко Борисов направи заявка за инвестиции в страната на южнокорейския „Хюндай“, припомнят немските медии.  Моделите, които VW планира да произвежда в Турция са Пасат и Шкода Супърб. ", "date": "2019.10.04", "title": "Немски медии: Критика и разочарование в България от решението на VW"}
{"url": "http://epicenter.bg/article/Pompeo-pristigna-v-Ohrid--predstoyat-sreshti-sas-Zaev-i-Pendarovski-/194648/7/51", "text": "Държавният секретар на САЩ Майк Помпео пристигна в Охрид. Той бе посрещнат на летището от македонския си колега Никола Димитров, а в рамките на визитата са предвидени срещи с президента Стево Пендаровски и премиера Зоран Заев, съобщава скопският телевизионен канал „Алсат – М“, цитиран от Агенция \"Фокус\".    Очаква се Помпео да има изява пред медиите в около 16 часа местно време (17:00 българско).    На срещите в Охрид, както съобщиха от Държавния департамент на САЩ, Помпео отново ще подчертае, че Преспанското споразумение е изключителна и смела стъпка от страна на лидерите на Северна Македония и Гърция, която гарантира стабилизиране и просперитет на региона и присъединяването на страната към НАТО и в Европейския съюз.    Помпео ще увери македонските лидери, че САЩ са фокусирани върху Западните Балкани като стратегически важна част от идеята за обединена Европа. Тъкмо порази тази причина се провежда и посещението на първия дипломат на Вашингтон - „за да потвърди отново съюза с 29-ия (Черна гора) и 30-ия (Северна Македония) член на НАТО\".    „Северна Македония е кандидат за член на Алианса и участва дълго време в мисии на НАТО“, цитира изданието думите на служител на Държавния департамент, който припомни, че са изминали 25 години от установяването на дипломатически отношения между Вашингтон и Скопие.    Съгласно разпространената информация, разговорите в Охрид ще се съсредоточат върху възможностите за сигурността и икономическо развитие на страната. Една от темите ще бъде дестабилизиращата роля на Русия в региона.    Протоколът предвижда Помпео да посети и църквата \"Света Богородица Перивлепта\", която е реновирана и със средства, осигурени от Американската агенция за международно развитие (USAID), т.е. на американските данъкоплатци.    Помпео, който е 70-ият държавен секретар на САЩ, започна посещението си в региона от Ватикана, откъдето замина за Черна гора. След Охрид той ще отпътува за Гърция.  ", "date": "2019.10.04", "title": "Помпео пристигна в Охрид, предстоят срещи със Заев и Пендаровски "}
{"url": "http://epicenter.bg/article/Boris-Dzhonsan-vliza-v-zatvora--ako-ne-dogovori-s-ES-sdelka-za-Brekzit--/194653/7/0", "text": "Пред опасността да влезе в затвора се е изправил британският премиер Борис Джонсън, предаде Би Би Си.    Очаква се днес шотландски съд да се произнесе по иск, заведен от бизнесмена Дейл Винс, адвокат Джо Моъм и депутатката от Шотландската народна партия в Камарата на общините (долната камара на парламента в Лондон) Джоана Кери.    Тримата са се обърнали към съдия Пол Кълън да се произнесе дали министър-председателят на Обединеното кралство може да бъде подведен под отговорност, в случай че Лондон и Брюксел не постигнат споразумение за британското излизане от Европейския съюз (Брекзит). Последният срок двете страни да решат какви да са отношенията между Острова и 27-те след Брекзит е 19 октомври. При липса на сделка се очаква след 31 октомври между Великобритания и ЕС да се въведе граничен контрол.    Магистратът трябва да реши дали настоящият стопанин на \"Даунинг стрийт\" 10 може да бъде осъден, глобен и лишен за свобода, ако се стигне до край на свободното движение на хора, стоки и капитали от двете страни на Ламанша. Същият съд по-рано бе постановил, че решението на Джонсън да удължи парламентарната ваканция до 14 октомври е било незаконно. Заради постановлението премиерът в Лондон е бил принуден да направи крачка назад и двете камари са възобновили работата си по предварителния график (на 25 септември).    Независимо какво реши съдията неговото постановление няма задължителен характер. Правораздавателната система на Обединеното кралство няма стройна йерархия и се основава повече върху прецедента, отколкото върху писаните закони. Заради това решение на магистрат в една от големите автономни части на Великобритания (Англия, Уелс, Шотландия и Северна Ирландия) може да бъде блокирано в друга.    Например, дори да се стигне до дело в Шотландия срещу Джонсън, той може да се позове на нормативен акт в Англия, който да обяви процеса за незаконен по английските закони.    Междувременно Моъм е написал в социални мрежи, че е открил документ на правителството. Според адвоката Джонсън е заявил, че ако до 19 октомври няма споразумение с ЕС, премиерът е щял да поиска удължаване на срока за Брекзит. По-рано министър-председателят е казал: По-скоро ще умра в някоя канавка, отколкото да поискам още една отсрочка за излизане ни от ЕС.    Първоначално Брекзит трябваше да се осъществи на 29 март 2019 г., по-късно датата е била определена за 31 октомври.   Британският премиер Борис Джонсън ще изпрати писмо до ЕС с искане за ново отлагане на Brexit, ако до 19 октомври няма ратифицирано споразумение между Лондон и Брюксел.    Това става ясно от документи на британското правителство, изпратени до шотландски съд, пишат медиите на Острова. Миналия месец опозиционни депутати, както и бунтовници от управляващата Консервативна партия на Джонсън, приеха закон, който изисква от премиера да поиска поредно отлагане на излизането от ЕС. Самият Джонсън, макар да обеща да се подчини на закона, заяви, че страната му ще напусне ЕС на 31 октомври, със или без споразумение.   В документите, изпратени до шотландския съд, в който противниците на Brexit опитват да принудят Джонсън да се съобрази с новия закон, британското правителство заявява, че премиерът е приел, че е длъжен да изпрати на ЕС писмо с искане за отлагане.", "date": "2019.10.04", "title": "Борис Джонсън влиза в затвора, ако не договори с ЕС сделка за Брекзит? "}
{"url": "http://epicenter.bg/article/Gratskoto-pravitelstvo-zatyaga-politikata-v-oblastta-na-migratsiyata-/194654/7/51", "text": "Правителството на „Нова демокрация“ обяви затягане на политиката в областта на миграцията и предоставяне на убежище, което ще доведе до масово връщане на незаконно влезли в страната лица, съобщава електронното издание на гръцкия вестник Protothema, цитирана от Агенция \"Фокус\".    Решението е взето след последните безредици в мигрантския лагер „Мория“ на остров Лесбос, които взеха и жертви. Правителството заяви, че броят на незаконно влизащите в страната се е увеличил, а според данните, те са основно мигранти, а не бежанци.    Броят на мигрантите и бежанците в Гърция, пристигащи от Турция, достигна двугодишен връх. Отбелязва се, че заместник-министърът за защита на гражданите Йоргос Кумуцакос наскоро предупреди, че хиляди сирийски бежанци се концентрират в турския град Измир. Гръцкият премиер Кириакос Мицотакис на свой ред неотдавна призова ЕС да отдели повече средства, за да помогне на Турция да спре нарастващия поток от мигранти.    Гърция реши да затегне критериите за кандидатстване и одобрение на молбите за статут на убежище, а също и да засили сигурността на границата. Страната ще изгради и нови (затворени) центрове за депортиране за нелегални мигранти. Целта на мерките е да бъдат върнати 10 000 мигранти в родните им страни до 2020 г.    Освен това, правителството в Атина официално обяви съвместна инициатива на България, Кипър и Гърция по проблемите на миграцията. Предстои на срещата на върха на министрите на вътрешни работи на ЕС на 7-8 октомври те да представят съвместен документ по въпросите, свързани с миграционния маршрут в Източното Средиземноморие.    СИРИЗА, основната опозиционна сила в Гърция, обвини правителството в бездействие. Партията разкритикува властите за отсъствието им от ключови срещи на ЕС по въпросите на миграцията, като например проведената между Италия, Малта, Франция и Германия относно споделянето на тежестта за търсещите убежище. Гърция обаче не беше поканена, тъй като срещата се отнасяше до бежанци и мигранти, които пристигат по море само от Северна Африка, подчертава изданието.", "date": "2019.10.04", "title": "Гръцкото правителство затяга миграционната политика, връща незаконните пришълци"}
{"url": "http://epicenter.bg/article/Zaev-v-parlamenta--Makedonskata-komisiya-da-ne-nastoyava-za-postigane-na-absolyutna-istoricheska-istina/194655/7/0", "text": "\"Не очаквам България и Гърция да блокират евроинтеграцията на Северна Македония, напротив, очаквам те да бъдат наш авангард и адвокати за започването на преговори с ЕС и пълноправно членство в НАТО\", заяви македонският премиер Зоран Заев в отговор на депутатски въпрос, съобщава https://plusinfo.mk, цитиран от Фактор.бг    \"След поставянето на \"червени линии за историята\" от страна на България дадох насока на македонската комисия да не настояват за постигането на абсолютната историческа истина, а да утвърдят определени факти, които и досега са констатирани, но през призмата на приятелството, за да постигнат целта си да бъдат модерни европейски държави с модерни европейски народи\", съобщи той.    \"Целта на преговорите е как ще утвърдим нашия идентитет на Балканите, но това да не пречи на бъдещето на нашите граждани. И договорът с България и договорът с Гърция гарантират идентитета ни и дава сериозни перспективи на държавата ни. Ние сме в навечерието на историческото решение да получим дата за начало на преговори за членство в ЕС\", каза Заев.    По думите му, смесената комисия, не трябва да има претенцията да \"утвърждава окончателната истина\".    \"Историята живее, дискутира се и с течение на времето ще се утвърдят и новите исторически факти. Но има и факти, които не се оспорват от нито една от страните. Затова и казвам на нашата комисия – не се плашете, ако нещо е документирано и исторически прието от двете страни, цитирайте документи и говорете за тях. Намерете начин чрез това да градим приятелство, а не да ни разделят\", посочи Заев.    Той повтори, че с договорите с България и Гърция не се поставя под съмнение идентитета на македонците, и припомни, че в Скопие премиерът Бойко Борисов е говорил за \"македонски народ\", \"също както открито говори за обща история\".", "date": "2019.10.04", "title": "Заев в парламента: Македонската комисия да не настоява за постигане на абсолютна историческа истина"}
{"url": "http://epicenter.bg/article/Rumaniya-kupuva-chetiri-boyni-koraba-sas-stelt-tehnologiya-ot-Frantsiya-za-1-4-miliarda-dolara-/194657/7/0", "text": "Правителството на Румъния е поръчало във Франция четири бойни кораба със стелт технология за общо 1,4 милиарда долара, което е само част от цялостната модернизация на въоръжените сили, стартирана от Букурещ, пише белградският ежедневник „Политика“, цитиран от \"Фокус\".    Според портала на Balkan Security Network френската компания Naval Group ще достави четири корвети Govind 2500 в Румъния, а част от парите ще отидат за румънски корабостроители, тъй като само първият кораб до 2022 г. ще бъде произведен във Франция, а останалите три - в корабостроителницата в румънското пристанище в Констанца.    „Споразумението между румънското правителство и френския производител предвижда модернизацията на румънските фрегати тип 22, с участието на местни подизпълнители, както и изграждането на ремонтно-тренировъчен център. Французите ще дадат на румънските корабостроители технологията за изграждане на Govind“, отбелязва порталът и добавя, че това е корвет, проектиран със стелт технология, който може да се използва за борба с кораби, самолети, ракети и подводници.    Новите френски кораби ще бъдат гръбнакът на румънските военноморски сили за контрол и наблюдение на водите, които сега имат четири корвети, построени през 80-те години със съветски оръжейни системи.    Придобиването на тези кораби е продължение на модернизацията на румънската армия, която започна с закупуването на самолети F-16 от Португалия и поръчката на американската система за ПВО Patriot за четири милиарда долара.    За армията Румъния закупи нови ракетни установки HIMARS и GMLRS от американския производител Lockheed Martin за 1,2 милиарда долара, а сега е в ход модернизацията сухопътните сили с бронирана бойна машина Pirana V.    Порталът добавя, че програмата за модернизация е възможна заради подобряващата се икономическа ситуация в Румъния, стратегическите партньорства със САЩ, но и заради факта, че кризата в Украйна и анексирането на Крим от Русия са увеличили значението на сигурността на страната в Черно море и югоизточното крило на НАТО.    „Позицията на Букурещ като надежден съюзник в очите на Вашингтон и Брюксел стана още по-силно изразена заради бурното положение в отношенията между САЩ и Турция, породено от решението на страната да придобие от Москва система за ПВО С-400. Заради това не е учудващо, че Вашингтон разположи именно в Румъния част от ракетния щит на НАТО и САЩ“, отбелязва агенция Beta.  ", "date": "2019.10.04", "title": "Румъния купува четири бойни кораба със стелт технология от Франция за 1,4 милиарда долара "}
{"url": "http://epicenter.bg/article/Frantsiya-shte-vavede-otvetni-sanktsii--ako-SASht-uvelichi-mitata-varhu-sireneto-i-vinoto-ot-ES-/194660/7/0", "text": "Франция и Европейският съюз ще отговорят със „санкции“, ако САЩ отхвърлят преговори по търговския спор за „Еърбъс“, съобщи министърът на финансите на Франция Бруно льо Мейр, цитиран от Euronews, съобщава Агенция \"Фокус\".    „Ако американската администрация отхвърли протегнатата от Франция и ЕС ръка, ние се подготвяме да реагираме със санкции“, заяви той.    По-рано говорителят на френското правителство Сибет Ндиайе заяви пред медиите, че Франция ще предприеме „ответни мерки“ в синхрон със страните-членки на ЕС, ако Вашингтон действително въведе обявените мита. „Винаги сме казвали на САЩ през последните няколко месеца, че считаме, че е по-добре да намерим приятелски решения, а не да участваме в търговски войни. Трябва да се организираме на европейско ниво да разгледаме ответните мерки, които бихме могли да предприемем“, обясни Ндиайе.", "date": "2019.10.04", "title": "Франция ще въведе ответни санкции, ако САЩ увеличи митата върху сиренето и виното от ЕС "}
{"url": "http://epicenter.bg/article/Zamestnik-predsedatelyat-na-EK-Yurki-Kataynen-idva-na-poseshtenie-v-Balgariya-/194661/7/0", "text": "Заместник-председателят на Европейската комисия отговарящ за работните места, растежа, инвестициите и конкурентоспособността Юрки Катайнен ще бъде на посещение в България на 7 и 8 октомври, информира Пресслужбата на ЕК в България.    На 7 октомври (понеделник) от 17:00 ч. в Дома на Европа в София (ул. Г. С. Раковски 124) заместник-председателят Катайнен ще участва в граждански диалог на тема „Каква Европа искаме? Новите приоритети за развитието на ЕС\". Тя е част от усилията на Европейската комисия да обсъжда с българите предизвикателствата пред Европейския съюз в съвременния свят и необходимите действия за запазване конкурентоспособността на Европа в глобален мащаб.   В дискусията ще включат също евродепутатът Ева Майдел и заместник-кметът на София по направление „Финанси и стопанска дейност“ Дончо Барбалов.    На 8 октомври (вторник) Юрки Катайнен ще проведе срещи със заместник министър-председателя Томислав Дончев, министъра на финансите Владислав Горанов, министъра на образованието Красимир Вълчев и министъра на околната среда и водите Нено Димов.  ", "date": "2019.10.04", "title": "Заместник-председателят на ЕК Юрки Катайнен идва на посещение в България "}
{"url": "http://epicenter.bg/article/Bivsh-kandidat-za-britanski-premier-se-vpusna-vav-vota-za-kmet-na-London/194668/7/0", "text": "Рори Стюарт, който преди по-малко от четири месеца беше кандидат за министър-председател на Великобритания и за лидер на управляващата Консервативна партия против Борис Джонсън, каза днес, че ще участва като независим в надпреварата за кмет на Лондон догодина, предаде Ройтерс, цитира Новини.бг   Стюарт, който се нареди пети в борбата за премиерския пост, заемаше една от най-умерените позиции за Брекзит сред кандидатите, но сега напуска партията, за да се включи в надпреварата за кмет на британската столица.    \"Тръгвам си от тази готическа зала в Уестминстър, в която се крещи, тръгвам си от политиката, която понякога ме кара да се чувствам като че американският президент Доналд Тръмп никога не е напускал Лондон\", заяви той в Туитър. \"Този град сега е в истинска опасност - опасност от Брекзит, от технологичната промяна, но мисля, че най-вече от това, което се случва в британската политика, от екстремизма, завладяващ нашата страна\", заяви Стюарт.    Сегашният кмет на Лондон, Садик Хан от опозиционната Лейбъристка партия, с лекота спечели изборите през 2016 г., но е подложен на критики заради престъпността и транспортните проблеми от своите противници, включително от главния му съперник - консервативния кандидат Шон Бейли.    Кметските избори в Лондон през май догодина може да бъдат засенчени от Брекзит, ако излизането на Великобритания от Европейския съюз, планирано за 31 октомври, отново бъде отложено.", "date": "2019.10.04", "title": "Бивш кандидат за британски премиер се впусна във вота за кмет на Лондон"}
{"url": "http://epicenter.bg/article/Donald-Tramp-obyasni-prizivite-si-da-se-razsledva-Dzho-Baydan-s-borbata-sreshtu-koruptsiyata-/194671/7/96", "text": "Призивите на президента на САЩ Доналд Тръмп към чуждестранни власти за разследване на бившия вицепрезидент на САЩ Джо Байдън и неговия син, нямат нищо общо с политическата борба на САЩ, а са обичайна практика в борбата срещу корупцията, написа американският президент Доналд Тръмп в социалната мрежа Туитър, цитиран от TACC и \"Фокус\".    „Като президент имам задължение да сложа край на корупцията, дори ако това означава, че трябва да потърся помощ от чужда държава или държави. Така се постъпва винаги. Това няма нищо общо с политиката или политическата кампания по отношение на Байдън - баща и син. Става въпрос за участието им в корупцията!\", написа президентът.  ", "date": "2019.10.04", "title": "Доналд Тръмп обясни призивите си да се разследва Джо Байдън с борбата срещу корупцията "}
{"url": "http://epicenter.bg/article/Ot-sreshtata-Pendarovski-Pompeo--Makedoniya-shte-prodalzhi-tyasnoto-satrudnichestvo-sas-SASht--SNIMKI--VIDEO-/194673/7/51", "text": "Днес във \"Вила Биляна\" в Охрид президентът на Македония Стево Пендаровски прие държавния секретар на САЩ Майк Помпео, съобщиха от кабинета на президента, цитирани от македонското електронно издание Press 24 и Агенция \"Фокус\".    Президентът Пендаровски заяви, че посещението на държавния секретар на САЩ Помпео в изключително важен за страната период е потвърждение на приятелството между САЩ и Северна Македония, основано на споделени ценности за мир, свобода и демокрация.    „Съединените щати са нашият стратегически партньор след независимостта ни. Подкрепата на САЩ е от решаващо значение за реформата в отбраната и трансформацията на нашата армия, за да отговори на критериите за членство в НАТО. Чрез програмите за развитие САЩ ни помогнаха да укрепим институциите, върховенството на закона, да проведем съдебната реформа, да укрепим гражданския сектор и медиите, както и да подкрепим благоприятен бизнес климат за търговия между двете страни \", каза президентът.    Президентът Пендаровски благодари за постоянната подкрепа на САЩ във време, когато страната решава сложни проблеми на вътрешната стабилност, както и постигането на компромис по време на дългогодишния спор за името с Гърция в духа на добросъседските отношения и регионалното сътрудничество.    „Северна Македония ще продължи да работи в тясно сътрудничество със САЩ. Считам, че в следващия период, в който Северна Македония трябва да стане 30-тата страна-член на НАТО и да започне преговори за присъединяване към Европейския съюз е необходима засилена подкрепа от страна на САЩ, \"каза президентът Пендаровски.    Държавният секретар на САЩ Майк Помпео благодари за топлото посрещане в Северна Македония, която посещава като част от обиколката си в Италия, Черна гора и Гърция. Той повтори, че подкрепата на САЩ за задълбочаване на приятелството между двете страни ще продължи и в бъдеще, което е важно не само за Република Северна Македония, но и за стабилността и сигурността на целия регион.  ", "date": "2019.10.04", "title": "От срещата Пендаровски–Помпео: Македония ще продължи тясното сътрудничество със САЩ (СНИМКИ, ВИДЕО)"}
{"url": "http://epicenter.bg/article/Daniya-prizovava-za-zabrana-v-ES-na-vsichki-dizelovi-i-benzinovi-koli-do-2040-g-/194689/7/0", "text": "Дания, подкрепена от още 10 държави-членки на Европейския съюз, призова в петък за забрана в целия ЕС на дизелови и бензинови автомобили до 2040 година като част от борбата с изменение на климата, съобщава Ройтерс, цитирана от БНР.    Дания направи това предложение по време на среща на министрите на околната среда на ЕС в Люксембург.    ЕС има за цел да намали въглеродните месии в блока с 40% до 2030-а година, като Европейската комисия планира да ги сведе до нула до 2050 година, за да помогне за спиране на глобалното затопляне.    \"Трябва да признаем, че малко прибързахме“, посочи след срещата пред Ройтерс датският министър за климата и енергетиката Дан Йоргенсен.    Той обаче отбеляза, че се надява забраната на дизеловите и бензиновите автомобили да окаже натиск върху Комисията да предложи постепенно прекратяване на превозните средства, захранвани с изкопаеми горива, през следващите десетилетия.    Дания \"хвърли медийна бомба\" още през октомври 2018 година, когато обяви, че ще забрани до 2030 година продажбата на всички автомобили, захранвани с изкопаеми горива, но впоследствие отхвърли идеята заради нарушаване на правилата на ЕС.    Дан Йоргенсен посочи, че ако ЕС не може да постигне съгласие за забрана в рамките на целия съюз, би било добре, ако на отделните държави бъде разрешено да приложат такава мярка. \"План А би бил това да се превърне в обща европейска забрана\", каза той пред Ройтерс.    На Литва, Латвия, Словения, България и няколко други страни беше препоръчано да направят повече, за да спрат \"изтичането на въглерод\" посредством продаваните от Западна Европа автомобили втора употреба в посока Източна Европа.    Според Дан Йоргенсен е важно посоките на дългосрочната политика на ЕС да достигна до производителите на автомобили и че следващата стъпка на Дания е да се формира съюз с още 10 страни-членки в подкрепа на предложението за забрана на дизелови и бензинови автомобили до 2040-а година.    \"Смятам, че след това и други ще ни последват\", допълни той.  ", "date": "2019.10.04", "title": "Дания призовава за забрана в ЕС на всички дизелови и бензинови коли до 2040 г "}
{"url": "http://epicenter.bg/article/Poslanikat-ni-v-Moskva--Okolo-300-000-ruski-grazhdani-pritezhavat-imoti-v-Balgariya-/194691/7/97", "text": "Около 300 хиляди руски граждани притежават недвижими имоти в България, каза пред репортери Атанас Кръстин, българският посланик в Руската федерация, цитиран от РИА Новости и Агенция \"Фокус\".    Той добави още, че годишно около половин милион руски туристи посещават България.    \"За нас руският туристически пазар е стратегически, много важен. Винаги се радваме на добри цифри и работим в тази посока, за да създадем условия, така че повече руски туристи да посещават нашите курорти - не само през лятото и не само на Черно море. Имаме големи възможности за исторически туризъм, детски, образователен туризъм ... Около половин милион туристи посещават България всяка година. На първо място, разбира се, през лятото, на морето ... \", отбеляза посланикът.    Той също така подчерта, че България работи за подобряване на визовите услуги.    \"Правим всичко възможно, за да направим визовите услуги по-бързи, по-лесни. Вече създадохме възможността за получаване на български визи в около 50 града в Русия. Разбира се, трябва да работим в тази посока, за да направим полетите по-евтини. Това веднага ще се отрази на броя на посещенията,\" каза още дипломатът.  ", "date": "2019.10.04", "title": "Посланикът ни в Москва: Около 300 000 руски граждани притежават имоти в България "}
{"url": "http://epicenter.bg/article/Dvama-sluzhiteli-na-reda-sa-ubiti-pri-strelba-v-politseyski-uchastak-v-Italiya-/194692/7/0", "text": "Двама служители на реда са били убити при стрелба в полицейски участък в италианския град Триест. Други трима са ранени, предаде Нова тв.    Огънят е бил открит от двама арестанти, които полицаи придружавали в участъка след опит за кражба на скутер.    Стрелбата предизвика паника сред хората наоколо. Според информация на полицията стрелците са братя. Те са избягали, а по-късно са били задържани. Тяхната самоличност все още не се съобщава.    Стрелбата в Италия се случва само ден след убийството на четирима полицаи във Франция.  ", "date": "2019.10.04", "title": "Двама служители на реда са убити при стрелба в полицейски участък в Италия "}
{"url": "http://epicenter.bg/article/BAN-shte-otbelezhi-150-tata-si-godishnina-s-validirane-na-marka-i-film-/194615/6/0", "text": "БАН ще отбележи 150-тата си годишнина с валидиране на марка и филм    Церемония по валидиране на марка „150 години Българска академия на науките“ ще се проведе на 07.10.2019 г. от 11:00 в зала „Проф. Марин Дринов“, съобщават от Българската академия на науките.    Събитието, което е част от програмата за честване на 150-годишнината на БАН, ще открие председателят на Академията акад. Юлиан Ревалски, очаква се да присъства и министърът на транспорта, информационните технологии и съобщенията Росен Желязков.    Изпълнителният директор на „Български пощи” Деян Дънешки ще обяви валидирането и откриването на временна пощенска станция (разположена във фоайето на БАН). Художник на проекта е Мая Стайкова, която ще разкаже за работата си по дизайна на марката.    След церемонията ще бъде представен пълнометражен документален филм “Храмът на познанието – 150 години БАН”. Филмът е посветен на най-старата и уважавана българска институция в новата ни история. От годините в емиграция и първите стъпки в освободената българска държава, от епохи на войни, политически сътресения и превратности до наши дни, това е вълнуващ разказ за една непрекъсната битка. Битка за опазването на българската култура, наука и дух.    Сценарист на филма е Димитър Стоянович, режисьор Лъчезар Аврамов, а оператор на филма е Калоян Божилов. Участват актьорите Цветана Манева, Йоана Буковска, Ириней Константинов, Георги Тенев, Камен Воденичаров, Драгомир Симеонов, Веселин Калановски.", "date": "2019.10.04", "title": "БАН ще отбележи 150-тата си годишнина с валидиране на марка и филм "}
{"url": "http://epicenter.bg/article/Izleze-sbornikat--Literaturni-izkusheniya-quot--na-Ventseslav-Konstantinov/194640/6/0", "text": "Излезе от печат сборникът „ ” – впечатляваща колекция от есета, дело на Венцеслав Константинов.   (376 стр., цена: 20 лв.) съдържа най-въздействащите текстове от петте есеистични книги на автора, който ни напусна неотдавна. Синтез на впечатляваща културна информация, есетата съчетават опита на Венцеслав Константинов като проникновен преводач интерпретатор, задълбочен литературен изследовател и талантлив писател. С изискан стил авторът споделя размишленията си върху значими европейски писатели, художествени тенденции  и литературни теми, навлиза в световете на немската, австрийската и швейцарската литература, осмисля някои от големите литературни митове  (Доктор Фауст, Дон Жуан, Вилхелм Тел).   е изтъкнат есеист, писател и преводач, един от най-вдъхновените изследователи и популяризатори на немскоезичната литература в България. Преводите му са събрани в 80 издания. Автор е на есеистичните книги „Писатели за творчеството“, „Флейтата на съня“, „Гоблен, извезан с дяволски опашки“, „Немски литературни простори“, „От Танхойзер до Шумахер“, на антологиите „Великите немски поети от ХІІ до ХХ век“, „66 съвременни немски поети“, на книгите с афоризми „Тайният живот на дъжда“, „Смехът на совата“ и „Котката на Сократ“, на стихосбирката „Невидимите сигурни неща“ и „Подковаване на скакалец. Роман в спомени“.   Носител е на Наградата за преводаческо изкуство на Федералното министерство за образование и култура във Виена, на Наградата на Съюза на преводачите в България за цялостно творчество, на Наградата на София за литература.     *** ДОН ЖУАН ПРЕЗ ПОГЛЕДА НА МАКС ФРИШ   Известно е определението, че ако Прометей е най-чистото създание на елинската народна мисъл, а Фауст – типичен представител на немската национална същност, то Дон Жуан е олицетворение на романския дух. Образът на присмехулника, измамника и прелъстителя, който се одързостява да се постави над божествения ред и човешкия морал, съществува още в испанския фолклор. Но неговият литературен път започва през XVII век с драмата „Севилският измамник и Каменният гост“ на монаха Габриел Телес, добил световна слава под псевдонима Тирсо де Молина. За четири столетия образът на Дон Жуан претърпява множество художествени превъплъщения – да споменем само тълкуванията на Молиер, Моцарт, Хофман, Киркегор, Байрон, Пушкин и Бърнард Шоу, – но найзначимото от тях в по-късно време е комедията на Макс Фриш „Дон Жуан, или Любовта към геометрията“, публикувана през 1953 година. Към текста на драмата швейцарският писател е добавил едно есе, в което излага представата си за съвременния лик на Севилския измамник.   Дон Жуан, като всеки литературен герой, има свой кръг от сродни по дух образи, отбелязва Макс Фриш. И колкото и да се различават от него Икар или Фауст, те все пак са му по-близки от Казанова. Тъй че не е необходимо актьорът да си напряга ума как да замае главите на дамите в партера. Дон-Жуановата слава на прелъстител е недоразумение от страна на дамите. Той е интелектуалец, макар че физически е добре сложен и няма нищо общо с очилатия кабинетен учен. Онова, което го прави неотразим за дамите на Севиля, е преди всичко неговата духовност. Тя се възприема като оскърбление, понеже е насочена не към жената, а към съвсем други цели и поначало определя на жената само епизодична роля  – с всеизвестния резултат, че този епизод поглъща целия живот на Дон Жуан.   Той е красив в своята неустрашимост пред житейските изпитания. Съвсем не е наконтен хубавец, нито пък Херкулес. Строен е като тореадор, почти хлапак. Подобно на тореадора се сражава с бика, но сам той не е бик. Ръцете му са нервни – изящни, но не изнежени. Постоянно се налага въпросът: мъж ли е той? Дон Жуан би могъл да бъде танцьор. Неговата мъжественост се движи близо до границата с женствеността. За него тя не е нещо самопонятно, а по-скоро е скъпоценно притежание, което трябва постоянно да се защитава, понеже е застрашено. Лицето на Дон Жуан се отличава с будния поглед на човек, над когото е надвиснала опасност.   Що се отнася до неверността – най-популярния недостатък на всеки Дон Жуан, – това означава според Макс Фриш следното: не заради новата страст той изоставя предишната; отблъсква го всичко, което не отговаря на истината. Той изоставя всяка жена не от любов към следващата, а от любов към нещо по-възвишено от жената  – например геометрията. Неговата невярност произлиза не от прекалено мощен нагон, а от страха да не се самоизмами, да не изгуби себе си – това е будният страх от женственото в самия него. Дон Жуан не познава любовта. Чувството, което изживява, крие в себе си нещо зловещо-отвратително – напомня влажно тропическо слънце над вонящо от разложение блато, напомня джунгла от пълзящи и виещи се растения, където не може да се премине без гола шпага.   Дон Жуан е сам и сред мъжете, продължава Макс Фриш. В живота му винаги ще се намери някой Сганарел или Лепорело, но не и Хорацио. Мъжете го отбягват. Дон Жуан е необщителен, понеже сред мъже изглежда сам на себе си женствен. Както повечето от нас, възпитани от литературата, младият Дон Жуан е убеден, че любовта, която ще го споходи някой слънчев ден, ще бъде насочена непременно към една-единствена жена, да речем към доня Ана, която е пробудила у него тази любов. Но още в самото начало предугажда каква огромна роля играе тук половият нагон, а когато от собствен опит узнава колко лесно заменим е обектът на младежките му въжделения, той, още юноша, в когото се разбужда личността, се усеща дълбоко в себе си уплашен и смутен. Има чувството, че е само едно късче природа, сляпо и жалко, че Небето му се подиграва заради стремежа му към духовност. Тази травма поражда у него неукротимата потребност да осмее Небето, да го предизвика на двубой чрез присмех и злодеяния, а това ще рече, че все пак Дон Жуан приема съществуването на Небе. За Макс Фриш е особено важна срамежливостта на Дон Жуан, която не му пречи да бъде нагъл, защото е скрита – външно тя не се проявява. Тогава каква е неговата националност, неговата душевност? Ето отговора на швейцарския писател:   „Испанското в Дон Жуан... Това може да се пренебрегне, но я се опитайте да напъхате Дон Жуан в друг национален костюм, например немски, англосаксонски или славянски, и веднага ще стане ясно: независимо от по-широкото тълкуване на образа Дон Жуан винаги е бил и ще си остане творение на испанския дух. Испанецът (поне такива са впечатленията ми от едно кратко пътуване в тази страна) не познава никакво „може би“, никакво „и така, и иначе“, а единствено „да“ или „не“. Също така той познава само два вида вино – червено или бяло!   Нюансите са му чужди. В това има нещо величествено, проникнало чак до всекидневния бит. На испанеца са чужди колебанието, смесването на нещата, средните положения, но също и богатството на отсенките. Чужди са му и психическата уравновесеност, душевният уют, а също, пак в този смисъл, състраданието – както малкото, така и голямото – иска ми се дори да кажа: чужда му е хуманната любов. Когато испанецът каже: „Обичам те!“, това означава: „Желая те!“. А смелостта му – каквато безсъмнено притежава и Дон Жуан – ни изглежда често като поза, от която черпи сили самотният фаталист под пустинната синева на испанското небе: живот или смърт, има ли значение! Също в техните танци има нещо дръзко, високомерно, предизвикателно. Настроението се отхвърля като нещо недостойно, стъпква се в праха  – жестоко, направо презрително. А колкото и страст да е вложена в техния танц, той никога не завършва с опиянение, с блажено душевно отпускане, тъкмо обратното – с тържество над опиянението, с внезапна поза на абсолютно самообладание. И на гордост, разбира се. При това в гордостта винаги има нещо кухо, нещо компенсиращо. Наслада от живота? По-голяма е тук насладата от покоряването, това е повече испанско. Сребристо-белият тореадор, изправен срещу черния бик, човекът, който с оръжието на духа влиза в смъртоносна схватка  – това е Дон Жуан.   В последна сметка и за тореадора главното не е да съхрани живота си. Победата му не се изразява в това. Прави го победител грацията, геометричната точност на неговите движения, танцовите стъпки – всичко това той противопоставя на могъщия бик. Тъкмо тази победа на артистичния дух изпълва арената с възторг. Черният звяр, срещу който застава Дон Жуан, е нагонната сила на пола, която обаче, за разлика от тореадора, той не може да убие, без да унищожи самия себе си. В това се състои разликата между арена и живот, между игра и битие... Най доброто въведение към Дон Жуан – като изключим Киркегор – си остава посещението на испанска корида.   Дон Жуан, който не убива, е немислим дори в рамките на една комедия. Смъртоносното му е така присъщо, както детето на жената. Учудващото е, че сме склонни да не го виним и за убийствата му, за тях му държим по-малко сметка, отколкото на един генерал. А съвсем не дребните му престъпления, за които би трябвало да го осъди всеки почтен съд (следователно и почитаемата публика), някак се изплъзват от нашето възмущение. Едва ли можем да си представим един Дон Жуан, който завършва дните си в затвора! Негов затвор е светът; или казано по друг начин: Дон Жуан ни е интересен само дотолкова, доколкото е в състояние да се измъкне от нашия упрек – като метеор, като сгромолясване мимо волята му, като сблъсък, чиито гибелни последици показват колко сме далеч от рая.   Ако живееше в наши дни, Дон Жуан (какъвто аз си го представям) би се занимавал навярно с ядрена физика: за да познае истината. Ала конфликтът му с женското начало, тоест с безусловния стремеж да се съхрани животът, би останал същият. И като атомен физик той рано или късно ще се изправи пред избора: смърт или капитулация – капитулация на онзи мъжки дух, който, останал самовластен, очевидно е готов да взриви мирозданието, щом само придобие техническата възможност за това.   Зад всеки Дон Жуан стои скуката, макар и прикрита умело от безразсъдна смелост. Това е скука, изпълнена не с прозевки, а с лудории – скука на духа, който жадува абсолютното, но се е убедил, че никога не ще може да го постигне. Накратко, това е великата скука на меланхолията, горестта на едно сърце, в което отмират желанията, тъй че единственото, което му остава, е остроумието. Един Дон Жуан без остроумие би се обесил.   Според Романо Гуардини: „Меланхоликът жадува да срещне абсолютното, но във вид на любов и красота. Това е жажда за същото, което Платон нарича същинска цел на Ероса, жажда за най-висшето благо, което е и самата действителност – непреходна и безгранична. Този копнеж по абсолютното е свързан при меланхолика със съзнанието за неговата непостижимост. Меланхолията – това е болката от раждането на вечното в човека.“   Абсолютното... Едва ли може да се очаква от един съвременен драмописец да го вложа в образа на Каменния гост. Но какво да правим с това призрачно-зловещо плашило? Дон Жуан е немислим без него – без тази заемка от всевъзможни легенди. А само с пародия няма да превъзмогнем това наследство. Пародията предполага, че зрителят дълбоко в сърцето си все още вярва в историята, която се пародира. Но кой от нашите зрители вярва, че един обруган покойник действително може да възкръсне и да седне на трапезата ни? Не, в това вече не вярваме. Едничкото, което ни остава, е поезията и в този смисъл класическата легенда за низвергването на богохулника в пъкъла ще продължи да живее. Отчаян от невъзможността на своето съществование, при което тя се проявява не като метафизична гръмотевична буря, а като обикновена скука, сега вече самият Дон Жуан инсценира легендата за сгромолясването си в ада. Наистина той я показва като опера, като измама, чрез която иска да се спаси; представя я като изкуство, което само приема вид на нещо абсолютно; превръща я в поезия. Ала в последна сметка се оказва, че тази легенда, с която той се надсмива над целия свят, е всъщност само външен, зрим израз на неговия действителен, вътрешен и иначе невидим, на неговия безизходно истински край.“   Дон Жуан на Макс Фриш не успява да избяга от своето театрално съществуване; той прилича на актьор, попаднал случайно в друга, непозната му пиеса. Затова се измъчва от вътрешни противоречия  – конфликтът вече не е между него и света, той е проникнал в самия него.", "date": "2019.10.04", "title": "Излезе сборникът „Литературни изкушения\" на Венцеслав Константинов"}
{"url": "http://epicenter.bg/article/Nepokazvani-dosega-tvorbi-na-Kolyo-Karamfilov-v-izlozhbata--Neobozrimo-za-Kolyo-K-/194642/6/0", "text": "Серия от графики и живописни платна на Кольо Карамфилов, които не са показвани досега в Пловдив, ще бъдат представени в изложбата „Необозримо за Кольо К.“ в София, съобщиха от БНР. Официалното откриване е довечера, 4 октомври, от 18,30 ч. в Артгалерията в НДК. Изложбата ще продължи до 20 октомври.    В рамките на изложбата ще бъдат показани и откъси от филми за и с участието на художника Кольо Карамфилов в опит да се изгради обозрима картина на разноликото му творчество. На откриването ще бъде представен двуезичен каталог, специално подготвен за събитието.    „Тази изложба всъщност няма как да бъде изчерпателна за неговото творчество, защото то е изключително, огромно е наистина, и по тази причина и заглавието на изложбата е „Необозримо за Кольо К.“, каза пред БНР проф. Галина Лардева- изкуствовед и куратор на изложбата.    „С Радост Коцева, галеристката на галерия U.P.A.R.K. , която Кольо приживе създаде и която е едно от най-хубавите места в Пловдив, подбрахме най-артистичните произведения на Кольо Карамфилов за тази изложба. Творби, които го представят, маркират това разнолико творчество - живопис, пластика, графични цикли, филмите му, разбира се. Така че да се създаде усещането, да се създаде идеята за това цялостно голямо, огромно творчество“, допълни тя.    Приятелят на художника Кольо Карамфилов - писателят Елин Рахнев, призова всички хора да отидат да видят изложбата, да чуят неговите истории.    „На Кольо всяко едно нещо, което правеше, е само по себе си история, само по себе си роман, само по себе си поезия. И когато човек излезе от неговите неща, както се надявам сега много хора да ги видят, той излиза примерно със 70 романа прочетени, със 70 парчета чути, с хиляди неща“, каза той.", "date": "2019.10.04", "title": "Непоказвани досега творби на  Кольо Карамфилов в изложбата „Необозримо за Кольо К.“"}
{"url": "http://epicenter.bg/article/Mirela-Kostadinova--/194616/11/105", "text": " „Бях на осем години, когато за първи път видях Ран Босилек. Той влезе в нашето училище изправен, с бодра стъпка, усмихнат. Разтвори една голяма книга с пъстри илюстрации и ни чете приказки, докато съвсем притъмня. Ние го слушахме занемели, очаровани, захласнати, защото приказките му бяха хубави и весели като пролетен ден“ – това са първите впечатления на Леда Милева за детския писател Ран Босилек, публикувани през 1966 г.  Съвременниците му разказват, че никога не повишавал тон. Имал винаги свое мнение и го отстоявал неотклонимо. Към лъжата, пошлостта и бездарието е безпощаден. Оръжията му са шегата и иронията. Имал сърдечна усмивка, разкриваща благородство. Обичал да пътува, да участва в литературни четения, да изнася сказки и беседи. През живота си водел богата кореспонденция. Невъзможно било да обещае нещо и да не устои на думата си. Намирал време и за най-малката дреболия.   Писателската работа поддържала духа му жив. Взискателен, респектиращ, но никога груб и коравосърдечен. Във всеки човек търсел истинското и умеел да привилича с човещината си. На въпроса: „Как си?“, той отговарял: „Винаги добре!“.   Леда Милева го среща за последен път малко преди смъртта му на 8 октомври 1958 г. „Не говорехме за болестта му. Веднага започна да ме разпитва кога ще излезе новата книжка на „Дружинка“, хубави илюстрации ли са направили художниците“.   Докато работи в списание „Дружинка“, той е жизнен и весел човек. Малката стая на редакцията, в която работел превърнал в градина. Първата му работа сутрин била да полее цветята, да отстрани изсъхналите листа.   Стоял с часове над ръкописите на авторите, четял дори най-безнадеждните.   Към единадесет часа по обяд, затварял папките с листи, вземал сивия си каскет и чантата и излизал от редакцията. Обикновено отивал в някое училище на литературно четене или среща с децата. В дъжд, сняг или мъгла, времето не го притеснявало. Той четял с вдъхновение на артист, а после с часове отговарял на детските въпроси. На такива четения в София и страната го съпътствала Леда Милева:   „Достатъчно беше да се изправи, да приглади бялата си коса и да започне: „Имало едно време…“ Стотици детски очи се обръщаха към него, немирните крачета и ръчички се успокояваха, в стаята настъпваше тишина“, спомня си авторката на „Зайченцето бяло“.   Истинското му име е Генчо Негенцов. Той е габровец. Роден е край река Янтра, на 26 септември 1886 г. Детето е на почти седем години, когато баща му умира. Майка му остава вдовица с пет деца без никакви средства. В желанието си да спечели пари за книги и обувки Генчо заедно с брат си Колю работели в хана на Спас Христов. Двамата помагали в почистването и обслужването на клиентите, събирали сливи за варене на ракията, поддържали огъня на казана.   Продавали балкански ябълки и круши. Та дори ходели да мият черва от животни на салханат на Падало, където им плащали веднага. Често в кръчмата на Спас Христов клиентите препивали до козирката. Стопанинът трудно ги напъждал от хана. Залюлеят се по калдаръмените улици и докъдето стигнат… По този повод майката на писателя обичала да казва: „Пиян да дойде в нашата къща, трябва да изтрезнее“. Гост с бъклица в ръка не прекрачвал прага на този дом.   При един голям пожар в махалата двамата братя се хванали да гасят огнените езици. Генчо спасил първо книгите в двете къщи, но пострадал лошо и в следствие на това едва не ослепял. Едва когато заминал за Брюксел, където лекар, баща на дете, на което писателят преподавал аритметика, го излекувал.   Детският живот на бъдещият Ран Босилек не бил лек. Съседите на семейството помагали с каквото могат на бедната вдовица Мария – майката на писателя. Тя бодяла очите си с хурката, над стана или пък плетяла и шиела чуждо. Сладкодумно разказвала приказки, някои от които измисляла сама.  Бащата на писателя Станчо Негенцов бил опълченец от Руско-турската освободителна война. Там загива. След смъртта му неизвестният адвокат, някой си Водски, измамил вдовицата и лишил децата ù от покрив. Генчо тогава бил на шест години. Държавата също била мащеха за сирачетата.   Опълченската пенсия, която им се полагала от баща им, отпуснали, когато Генчо Негенцов отдавна е поел своя път в живота.   Като дете Генчо правел услуги на една съседка, която за благодарност му подарила омалялото палтенце на сина си. Дрехата била голяма за него, нуждаела се от поправка. Пари за услугата нямало. Бъдещият писател намерил момчетата от шивашката работилница на Бакоите. Замолил да му покажат как сам да поправи палтото. За благодарност сам се задължил пред тях през лятото да им носи студена водица, да мете пътя пред шивачницата, а през зимата да им носи дърва за печката и да я пали.  Майката веднъж се разболяла. Децата от махалата играели под прозореца ù и вдигали врява до небесата. Най-сладки били летните игри до късно вечер. Сред малчуганите била и Пенка, сестра на Генчо. Помолил той хлапетата да играят на друго място, не под майчиния прозорец. Децата не го чули. След миг той се показал на прага позасмян. Носел сандъчето си с любимите кукли Рачо и Дешка.   Нено кукладжията от село Нова махала през пазарните дни и на празник разигравал на улицата парцалените си кукли Рачо и Дешка. Той се смята за родоначалник на кукленото изкуство в България. Също като тези на Нено си направил и малкия Генчо, обичал да се смее и забавлява другарите си.   Децата, щом видели куклите му, онемели. Бъдещият писател не седнал както друг път на стълбата, а се отправил към купчина греди наблизо. Разиграл парцаливите, но мили и добри като него свои деца.   Махленските дечурлига насядали кой където свари. Генчо издигнал куклите високо и казал: „Гледайте как Рачо Кривокрачо и Дешка с мастилената дрешка играят, че и вие, след като куклите си отидат, да играете, като тях…“ Децата останали при гредите до късно. Генчо им създал насладата и примамливия вкус на едно непознато изкуство.   Ран Босилек имал трудно детство, което му повлиява, за да се изгради като сладкодумен тълкувател на народно творчество, поет, белетрист, редактор, съставител на читанки и христоматии, преводач. Той винаги ще ни завръща към детския остров: „Кой може да забрави честитите дни на своето детство? Детските очички, за които всичко е ново, всичко е хубаво, изпълнено с живот, виждат наяве приказния свят на чаровните сънища. За тия очички чепатата тояга е крилат кон, тъмното и прашно ъгълче под масата – царски дворец, а слънцето – чудноват великан, когото слънчевата майка не може да насити с двете пещи хляб. Детето не знае още бодливите прегръдки на времето и пространството, нито тежките окови на невъзможното. То притежава вълшебния килим, от който всичко се вижда и с който навсякъде се отива“, пише големият детски писател.   От 1893 до 1897 г. той учи писане и четене в Горнокрайското училище (по-късно „В. Левски“), което до скоро съществуваше, но съвременната власт затвори вратите му. После завършва с отличие Априловската гимназия, където е инициатор за създаването на любителски театър. По това време се запознава с бъдещата си съпруга Райна. По-късно им се ражда синът Босилко, след години адвокат по професия.   Ран Босилек работи като учител шест години в родния си град. Учи славянска филология в Софийски университет. Заминава за Мюнхен. От там за Белгия, където се дипломира по правни науки. Защитава докторат. След завръщането си известно време работи като адвокат в София.   Първоначално живее под наем, но купува парцел и заедно с негов познат зъболекар финансират строежа на къща. Тя и до днес се намира на ул. „Цар Иван Асен II“ №10, където живеят наследниците му. Само след пет години се отказва и се посвещава на литературата за деца. Редактира 25 години сп. „Детска радост“ и неговото приложение – вестничето „Врабче“.   Първото негово стихотворение „На косичка“ се появява на страниците на сп. „Светулка“. През юли 1906 г. То е подписано с псевдонима Ран Босилек. А първата книга на майстора на българската приказка е „Косе Босе“, излязла от печат през 1923 г. Чрез списанието привлича силно към детското творчество имена като Елисавета Багряна, Дора Габе, Ангел Каралийчев, Асен Разцветников, Георги Райчев, Константин Константинов.    Книгите му остават и до днес вълшебни. Особено приказките, които преразказва или създава. Техните илюстрации са направени от Илия Бешков, Георги Атанасов, Борис Ангелушев и Вадим Лазаркевич. Ран Босилек превежда страници от творчеството на Братя Грим, Пушкин и Чехов.  Емблематични за поколения българи остават стихотворенията му „Родна стряха“, „Родна реч“, „Я кажи ми, облаче ле бяло“. Най-добрите си стихотворения събрал в пет стихосбирки.   През целия си живот той е духовно близък със своята най-малка сестра Пенка. Тя го обичала повече от себе си. Посвещава много от дните си, за да популяризира творчеството му. По професия е учителка, но и служителка в Метерологичната станция в София. Завършила е физика във Софийски университет. През ученическите си години, заедно с брат си, създават в село Негенците детски ръкописен вестник „Смях“.   Щедрото ù сърце дълги години подкрепя материално децата на починалата ù сестра Цанка и живее с тяхната обич. Не минава под венчило и няма свои деца. Тази нежна жена, малко преди да отиде в старчески дом, пише до краеведа Илия Габровски през август 1970 г.: „…с бюрото и библиотеката на брат си ще се разделя, когато отида при него…“. И наистина само няколко дни преди смъртта си на 13 септември 1970 г. подарява на училище „Ран Босилек“ в Габрово вещи на детския писател, също негови ръкописи. Дарява родословно дърво на големия Негенцов род, което се съхранява в ДА-Габрово. Помага за възстановяването в скица на родната им къща, а когато габровци през 1960 г., наричат с името на Ран Босилек детска градина „Балкан“ умилението и радостта ù са безмерни. Подарява фотографски портрет на своя брат и албум със семейни снимки. В залеза на своя живот Пенка Негенцова пише писма до училище „В. Левски“, в което някога е учил писателя. Кореспондира и с Падалското училище, в което той е бил учител и е написал първото си стихотворение.   За годишнини от смъртта на Ран Босилек изпраща на децата лакомства, подаръци и книги. „Той обичаше всички и всичко. Смисълът на неговия живот бе да създава само радост и щастие на окръжаващите го, макар, че не всякога и всичко в неговия живот е бивало тъй както трябва. Чудна душа имаше той. Силна вяра в хубавото и доброто цареше в нея. Никой и нищо не бе в състояние да разколебае тази му вяра“, разказва тя.  Пенка Негенцова остава единствена на света от петте деца на сем. Негенцови. Христо някога е бил професор по педагогика. Никола - метеоролог. Сестра ù Цанка е също учителка. От всичките братя и сестра тя е най-близка с Генчо. Той е още жив и здрав, когато се тревожил за нейните предстоящи самотни старини. Двамата остават до смъртта му истински близки.   Дълги години споменът за Ран Босилек чезнеше в родния му град. Паметникът му стоеше с изчегъртани букви. Наскоро някой отряза и втората липа от стихотворението му „Родна стряха“. Тя се намираше до Горнокрайската чешма, срещу мястото, където е бил домът му. Днес странично от кооперацията има паметна плоча, която напомня за големия детски писател.   През 2016 г. по повод 130 г. от рождението му скулпторът Адриан Новаков издигна бронзова фигура на дете разгърнало книга. Поглед в малчугана е вперил котаракът Татунчо. Така се е казвало любимото коте от детството на писателя, с което той обичал да играе, а после го вградил в творчеството си.", "date": "2019.10.04", "title": "Мирела Костадинова: Ран Босилек разигравал парцаливи кукли, за да помогне на болната си майка"}
{"url": "http://epicenter.bg/article/Zashto-Folksvagen-mina-tranzit-prez-Balgariya--Edin-alternativen-prochit/194687/11/0", "text": "След месеци на мегасъспенс завесата около новия завод на VW се вдигна, за да видим, че немският автомобилен гигант е регистрирал дъщерно дружество в Маниса, Турция. С други думи, концернът със седалище във Волфсбург, Германия, мина транзит през България и сега предстои да инвестира над 1 милиард евро и да създаде 5000 работни места в съседната ни държава.  Германците ни подминаха, но щели се дойдат южнокорейците... Или някой друг. Някога...   Няма съмнение, че Турция предлага огромен пазар за автомобилите с марка Пасат и Шкода Супърб. Очаква се там да бъдат продавани 40 000 коли годишно и да има поръчки за държавната администрация. Най-вероятно Ердоган е предоставил щедри държавни гаранции. Сигурно, както твърди разгневеният Росен Плевнелиев, Турция не спазва правилата на общия пазар, докато България е дала максималното според условията на Европейския съюз.  Натрапва се усещането, че вместо реалистичен анализ, на българската публика се предлага прочит, който скрива част от истината, отчитайки единствено интереса на бивши и сегашни овластени хора. Интересът да бъдат във властта или около властта.    Независимо от възмущението на господин Плевнелиев.    България е член на Европейския съюз с прекрасни отношения с Брюксел и Берлин, с афиширано добри контакти между Борисов и Меркел, а водещата партия в управлението е член на ЕНП, все още първа сила на паневропейско ниво.  В месеците на съревнование лично Борисов обеща, че страната ни ще бъде „най-лоялният партньор на най-големия автомобилен гигант в света“. С помощта на мощни медийни усилватели властта подчертаваше, че имаме най-ниските разходи за труд, че предлагаме облекчена данъчна система и така нататък. А самото членство в Евросъюза предполага, нали, че тук правната сигурност е на високо ниво, а върховенството на закона не подлежи на съмнение.  И все пак, и все пак....   Ако в този избор някой види позитиви за България, той или заблуждава себе си, или нас. Или и нас, и себе си.   „Важното е да отбележим“ - казва Плевнелиев (пред „24 часа“) - „че имаме повод за гордост, че достигнахме финала на това страхотно състезание, от което научихме много.“   Светът вече знаел за българския сектор, а оттук нататък и ние сме щели да знаем как да преговаряме със стратегическите инвеститори, отчита бившият държавен глава.  Тоест? През миналата година чуждестранните инвестиции в България доведоха до откриването на 7398 нови работни места.    Тръбейки колко ниски са разходите за труд у нас, на практика целият свят научи друго:     България застрашително застарява и намалява, докато Турция предлага не просто по-голям пазар, а младо и активно население. Както и съседните на нея страни, като Етиопия (както бе отчетено в публикация на авторитетния Handelsblatt).  Гигантски инвестиции като тази на VW не са за един ден и бизнесът гледа в перспектива. Ако не настъпи рязка промяна, перспективата пред България по отношение на демографията сочи само надолу според редица източници.     Това също е една от причините VW да предпочете Турция, независимо че бившият регионален министър Плевнелиев не казва и дума по този въпрос.  Магистрала след магистрала в България, а немците предпочели чисто новия аутобан между Бурса и Маниса. Впрочем, в Турция са вложили капиталите си Форд, Тойота, Рено, Фиат, Хюндай, Мерцедес, Бош, Сименс, а почти във всяка кола, която се движи по немските пътища, има части, произведени в Турция (Handelsblatt). В реакциите на сегашни и бивши управляващи няма и нюанс на самокритика. Нещо повече – Плевнелиев не пропуска нито един повод и нито една своя изява за атака срещу президента Румен Радев. По всички линии, остро и за каквото му хрумне. В последния случай - заради позицията му за Северна Македония, с която Радев „се заигра популистки“. „Кой друг, ако не България, да отвори вратата на Северна Македония за ЕС? Кой друг, ако не България, в решителен момент ще покаже историческа мъдрост, а не да бере исторически срам...“, пита Плевнелиев. Започвате ли да разбирате защо българите бягат през терминалите или затъват в апатия, а чуждите инвеститори ни заобикалят, понеже никой не влага в страна, където няма кой да работи?   Всеки, който иска промяна, е комунист.  И фарисей. И антидемократ. И превратаджия.   Всеки, който иска плурализъм, ще говори на изключени микрофони.   Така нареченият ни елит, накратко казано, се самозабрави. Фолксваген отиде в Турция, където „няма никакви демократични и медийни свободи“ (цитат от Плевнелиев).  А у нас като ги има, защо WW не ги видя?", "date": "2019.10.04", "title": "Защо Фолксваген мина транзит през България? Един алтернативен прочит"}
{"url": "http://epicenter.bg/article/Polsha-zayavi--che-sled-2022-g--stranata-shte-mozhe-da-se-otkazhe-iztsyalo-ot-ruskiya-gaz/194628/4/0", "text": "Правителството на Полша заяви, че след 2022 година страната ще може да се откаже изцяло от руския газ. Това заяви в ефира на „Полското радио“ представителят на правителството по въпросите на стратегическата енергийна инфраструктура Петър Наимски, цитиран от ТАСС и Агенция \"Фокус\". „В момента ние все още получаваме по-голямата част от газа от Русия. Това е дългосрочен договор, от който ще се откажем до края на 2022 година“, заяви той.    „В момента получаваме част от вноса чрез газовия порт в Свноуйсце. Това е много, тъй като оттам получаваме по около 3 млрд. куб. м. газ на година. Това са дългосрочни договори с Катар, но вече започнаха доставки и от САЩ“, обясни Наимски, като припомни за строителството на Балтийския тръбопровод, който ще съедини Полша през Дания с норвежкия газ.    „Както този газопровод, така и разширеният терминал са нашият стратегически изход от тази ситуация на зависимост от руснаците. Този проблем ще бъде решен след 2022 г. Целият внос на газ в Полша ще идва от другаде“, добави представителят на полското правителство.    Полша консумира повече от 15 милиарда кубически метра газ годишно. Една трета от този обем произвежда независимо на своята територия, а останалата част внася. Основният доставчик на газ за Полша е „Газпром“, въз основа на дългосрочен договор, с който страната може ежегодно да придобива 10,2 милиарда кубически метра газ.    Полските власти заявиха, че страната има желание да намери замяна на доставките на газ от Русия до 2022 г., когато изтича дългосрочен договор с Газпром. Възможните алтернативи включват увеличаване на закупуването на втечнен природен газ от Полша, който досега се доставяше в малки количества за страната от Съединените щати и Катар. Друга възможност е изграждането на Балтийския газопровод.  ", "date": "2019.10.04", "title": "Полша заяви, че след 2022 г. ще може да се откаже изцяло от руския газ"}
{"url": "http://epicenter.bg/article/Inzh--Vasilev--Darzhavata-ne-e-osigurila-sredstva-za-izpalnenie-na-merkite-za-biosigurnost-/194633/4/0", "text": "Липсва финансово обезпечение от страна на държавата за ловните дружини по отношение борбата с Африканскaтa чума по свинете. Това каза за Радио „Фокус“ инж. Васил Василев, председател на Националния ловно-рибарски съюз у нас във връзка с предстоящото откриване на ловния сезон на 5 октомври и предприетите мерки за биосигурност от страната на Министерството на земеделието, храните и горите.    По думите му, държавата нито чрез бюджета, нито чрез земеделското министерство или бюджета на Българската агенция по безопасност на храните, не е осигурила средства за изпълнение на мерките за биосигурност, а средствата, генерирани от ловните дружини като неправителствени организации с доброволно членство, не са достатъчни да обезпечат изпълнение на мерките, някои от които притесняват ловната общественост.    „Поражда се задължението всяка една от пробите от отстранените диви свине да бъде изследвана за наличие на вируса на АЧС. Това предполага съхранението на месото и трупа на отстреляното животно до излизане на пробата. Дружините по места не разполагат със съоръжения за съхранение за дълъг период от време на това дивечово месо, а това е задължение, разписано чрез заповедта на министъра. Тук имаме една конфликтна точка, за която не съм убеден, че може да бъде изпълнена навсякъде в страната, защото ловните сдружения не разполагат с необходимите ресурси да осигурят фризери в дружинките“, обясни той.    Инж. Васил Василев заяви, че от Националния ловно-рибарски съюз ще се обърнат към земеделския министър Десислава Танева за съдействие за осигуряване на необходимите средства, иначе мерките не биха могли да бъдат приложени.", "date": "2019.10.04", "title": "Инж. Василев: Държавата не е осигурила средства за изпълнение на мерките за биосигурност "}
{"url": "http://epicenter.bg/article/Ministar-Karanikolov-naredi-na-DAMTN-da-zasili-kontrola-na-yazovirite/194636/4/0", "text": "По нареждане на министъра на икономиката Емил Караниколов , Държавната агенция за метрологичен и технически надзор засилва екипите осъществяващи контрол на язовирите и съоръженията към тях. Това съобщават от пресцентъра на министерството. Мерките се налагат във връзка с обявеното от НИМХ предупреждение от втора степен за интензивни валежи и гръмотевични бури в 8 области в Източна България и първа степен в 17 области от страната.    Оперативният щаб на Главна дирекция „Надзор на язовирните стени и съоръженията към тях“ е в готовност за действия при усложняване на метеорологичната обстановка. Служителите от дирекцията поддържат непрекъсната комуникация със собствениците за повишаване на водните нива в язовирите и състоянието на язовирните стени и съоръжения към тях. Язовирите са с осигурени свободни обеми и са в състояние за поемане на висока вълна от потенциални валежи.    До областните управители са изпратени указания за предприемане на мерки от собствениците на язовирни стени и съоръженията към тях по смисъла на чл.141, ал.1, т.5 от Закона за водите, а именно: да регулират и поддържат водните нива в язовирите гарантираща безопасната им експлоатация и недопускане на аварийни ситуации и създаване на риск от наводнения, както и да се осигурят проектните проводимости на преливниците и да се предприемат действия за недопускане запушването им.    Изпратени са писма и до Началниците на Регионални отдели от ГД НЯСС с готовност да се следят водните нива на язовирите на териториите на съответните области, с особено внимание на язовирите с висок потенциален риск и каскадните язовири.  ", "date": "2019.10.04", "title": "Министър Караниколов нареди на ДАМТН да засили контрола на язовирите"}
{"url": "http://epicenter.bg/article/Shefat-na-BPGA--Do-Nova-godina-nyama-prichini-za-poskapvane-na-gorivata-/194643/4/0", "text": " Това заяви председателят на Българската петролна и газова асоциация Живодар Терзиев.     категоричен е Терзиев, който участва в семинар по проблемите пред бранша в Боровец.   В България има три мита, свързани с цените на горивата - първият е сезонноста на цените, вторият - че цените тук не са свързани с международните цени и третият, че цените бързо се вдигат, но трудно се свалят, каза Живодар Терзиев.    „Всички си спомняме ценовия пик на борсите след 14 септември, когато бяха ударени рафинериите в Саудитска Арабия. Българският пазар реагира спокойно като стоковите наличности ни позволиха да не правим веднага повишения на цените. Сега ценовите нива са почти на тези, от началото на септември, макар че в периода 16 - 20 септември бяхме с една идея над средните нива“, каза Живодар Терзиев.   Според него най-лошото и притеснителното на световните пазари е минало и не се очакват резки пикове, регистрирани в средата на септември. Терзиев представи пред журналисти графика, според който ценовите пазари се движат плавно и не се виждат резки движения.   Средната международна цена на едро за 1000 литра дизел, превалутирана в лева е 922 - 923 лева, докато у нас тя е 911 лева, каза Живодар Терзиев. Тоест, българският пазар на горива на едро се движи под най-ниските цени за международния пазар, посочи Терзиев. В цената от 911 лева са включени разходите за логистика, за транспорт, за военновременни запаси и другите складови разходи. Ако към международната цена се добавят тези разходи, те ще са еквивалентни на 935 - 940 лева за 1000 литра на едро за дизела, уточни Терзиев.   На 16 септември цените на петрола се повишиха рекордно след атака срещу две петролни рафинерии в Саудитска Арабия. Американският президент Доналд Тръмп обвини за нападенията Иран и предизвика нови опасения, че военен удар срещу страната е неизбежен.     Фючърсите “Брент“ скочиха с 12 долара в първите минути на търговията – най-големият скок от създаването им през 1988 г. Това е увеличение с 20%, докато западно-тексаският суров петрол скочи с повече от 8 долара или с 15%.    . Не може пълненето на битови бутилки да се извършва от всяка станция и от случайни лица, обяви Живодар Терзиев, цитиран от БГНЕС.      „Регистърът с автомобилните газови бутилки е непълен, наскоро видяхме как в един подземен гараж се запали такси от бутилка с пропан бутан. По контрола има какво да се свърши, но това не е предмет на БПГА. Това е работа на колегите по поддръжката, надзора и дори сервизите“, обясни Терзиев.     категоричен е председателят на БПГА.    Според изпълнителния директор на БПГА Андрей Делчев, връщането на възможността битовите газови бутилки да се пълнят на газ станциите е огромна стъпка назад в законодателството, което крие сериозен риск от инциденти и укриване на данъци. „Т.е уврежда фиска, бизнеса и обществото. Не можем да разберем защо някои искат да махнат това, което близо десет години беше норма“.        „Би трябвало да се направи и оценка какъв ще е този дял след приемането на закона. В момента ние не виждаме нелегални танкери, които влизаха от Сирия.  , допълни членът на УС на БПГА Валентин Златев.    \"Законът за горивата, който се очаква да влезе на 28 октомври, именно това изсветлява. Няма нищо друго на всеки един оператор, което да пречи да се регистрира по този закон - къде му е адресът и бизнесът“, отбеляза Златев в коментар по повод готвените протести на асоциация от малки търговци на горива.  ", "date": "2019.10.04", "title": "Шефът на БПГА: До Нова година няма причини за поскъпване на горивата, сивият сектор е 20-30%"}
{"url": "http://epicenter.bg/article/Taneva--Vazhno-e-da-se-zapazi-ezhegodnoto-podpomagane-na-zemedelskite-stopani-/194658/4/0", "text": "„За България е важно да се запази ежегодното подпомагане на земеделските стопани в рамките на Общата селскостопанска политика 2021-2027г. Необходимо е да се предостави правна сигурност на плащанията за периода до приемане на новото законодателство.“ Това каза министърът на земеделието, храните и горите Десислава Танева на срещата на министрите на земеделието на страните от Вишеградската група и България, Хърватия, Румъния, Словения и Финландия в Прага, съобщиха от пресцентъра на Министерство на земеделието, храните и горите, цитирани от Агенция \"Фокус\".    Министър Танева посочи, че в рамките на директните плащания е необходимо да се продължи прилагането на настоящите схеми, включително опцията за подпомагане на преходната национална помощ.    Страната ни ще отстоява правото, ако не като национална преходна помощ, то като възможност с този бюджет да бъде увеличен пакетът обвързана подкрепа.  По думите ѝ, двата пакета помощи са насочени към чувствителните сектори „Животновъдство“ и „Плодове и зеленчуци“, където са и малките стопанства. Без това финансиране няма да може да се осигури социалната устойчивост на земеделските производители в тези области.    По отношение на предложените еко-схеми за доброволно участие от страна на стопаните, земеделският министър посочи, че България оценява подхода като положителен метод за осигуряване на допълнителен стимул за по-високия принос към околната среда и климата.    „Ние застъпваме доброволността, но тази тема я разглеждаме като неделима с останалите чувствителни въпроси по пакета на реформата на ОСП, тъй като искаме справедливо насочване на подпомагането“, обясни министър Танева.  ", "date": "2019.10.04", "title": "Танева: Важно е да се запази ежегодното подпомагане на земеделските стопани "}
{"url": "http://epicenter.bg/article/Balgariya-vliza-v-spisaka-s-mitata-na-SASht-sreshtu-ES-/194670/4/0", "text": "България влиза в списъка с мита за месни, млечни продукти и плодове, които се изнасят за САЩ. Това съобщават от \"Bulgaria ON AIR\".    Мерките влизат в сила от 18 октомври. Според експерти няма опасност за българската икономика, която има сравнително малък износ за американския пазар.  Ситуацията обаче е различна за други европейски страни, които предвиждат рязко покачване на цените и финансов колапс за редица производителил.    Според федерацията на френските износители на вино, ситуацията може да застраши бъдещето на редица производители на вино, сирена и т.н.    Надвисналата търговска война е ответна мярка от страна на САЩ срещу европейските субсидии за самолетостроителя Airbus, които според Вашингтон са нелегални. От години се води кoнкурентна битка между европейския консорциум и водещата американска авиокомпания Боинг.  ЕС обмисля нов агресивен подход в търговския си спор.    Според списъкът, предоставен от търговския представител на САЩ, продуктите от България, които ще се облагат са:    cиpeнa и млeчни пpoдyĸти (25%);  cвинcĸo, paзличнo oт шyнĸa (25%);  ĸиceлo мляĸo, мacлo, cиpeнe, плoдoвe, caлaми oт cвинcĸo и дpyги cвинcĸи пpoдyĸти, чepeши, пpacĸoви, плoдoви coĸoвe (25%);  мaзнини и мacлa, дoбивaни oт мляĸo (25%).    Целият документ вижте   ", "date": "2019.10.04", "title": "България влиза в списъка с митата на САЩ срещу ЕС "}
{"url": "http://epicenter.bg/article/200-000-balgari-vzimat-nad-9000-leva-zaplata-/194675/4/0", "text": "Българите, които взимат месечна заплата от 9000 лв. или повече, са 192 985 или това са малко над 6% от всички работещи. За година те взимат над 108 000 лв. възнаграждение. Това показват данни на финансовото министерство, изнесени от ресорния министър Владислав Горанов,    Отговорите на Горанов идват на фона на предстоящото обсъждане и приемане на бюджета за 2020 г. От тях става ясно, че през 2018 г. начисленият данък на тези 6% е колосалната сума от 962,8 млн. лв., който е най-високият в групата.    На второ място по начислени данъци са гражданите с годишна заплата между 12 000 и 24 000 лв. При тях удържаните суми са 703,6 млн. лв. След тях се нареждат тези с годишно възнаграждение между 6720 и 12 000 лв. (начислен данък 552,1 млн. лв.), а четвърта е групата осигурени на минималната заплата или 560 лв. месечно възнаграждение. От тях са събрани данъци на стойност 515,5 млн. лв. Данните на финансовото министерство сочат още, че 1 494 883 българи са се осигурявали на минимума.    Техният брой е най-голям в групата, следван от този с доходи до 12 000 лв. (642 161 души) или до 24 000 лв. (477 431 души).    От по-богатите българи 3189 са на възраст до 26 години, като тяхната група е втората най-малобройна след тази на хората със заплата между 72 хил. и 108 хил. лв. Заможните младежи са платили 10,8 млн. лв. данъци.    Най-голям е броят на младежите с минимална работна заплата – 209 205, платили 55,5 млн. лв. данъци. Хората на възраст между 26-35 години с месечни доходи от 9000 лв. на месец или повече са 20 788. Те са заплатили 81,8 млн. лв. данъци.    По-възрастните с 560 лв. възнаграждение са цели 245 762    като на тях са начислени 84,6 млн. лв. данъци. Данните за юли 2018 г. показват, че едва 75 души на възраст до 26 години са получавали 9000 лв. на месец като изплатените данъци са 140 млн. лв. Богаташите между 26-35 години са били 899 души през седмия месец. Начисленият данък при тях е 1,6 млн. лв.   Декларираните доходи от дивиденти и ликвидационни дялове в полза на физически лица са 5,6 млрд. лв.  ", "date": "2019.10.04", "title": "192 985 българи взимат над 9000 лева заплата "}
{"url": "http://epicenter.bg/article/Kradtsi--predstavyashti-se-za-politsai--prebiha-i-ograbiha-vazrastno-semeystvo/194583/3/0", "text": "Рецидивисти пребиха брутално възрастно семейство и го ограбиха. Престъплението се е случило в близкото до Казанлък село Бузовград, съобщи Нова телевизия    Крадците са се представили за полицаи и са започнали да бият с дървен кол в леглата възрастните хора. Пострадалата жена е инвалид. Възрастният мъж се е опитал да се съпротивлява и вероятно това е уплашило нападателите, които избягали.    „Случката се разигра около 2 часа през нощта. Чух как казват, че са полицаи, затова ги запитах, след като са полицаи, защо ме удрят. Светеха ми в очите, за да не мога да видя лицата им. Тогава единият започна да ми нанася и удари, където успее. Съпругата ми започна да вика за помощ и нападателят скочи, каза ми да не мърдам, защото ще се върне и ще ме пребие. По това време вторият от крадците е започнал да бие съпругата ми, а този, който беше при мен отиде да му помага. Страх ме е случаят да не се повтори”, разказа жертвата на нападението Иван.    „Мога да кажа, че Бузовград е едно от спокойните села в Община Казанлък и досега такъв случай не сме имали, откакто аз съм кмет. Населеното място е оживено, с много млади хора. Престъпността е почти нулева. Радвам се, че полицията е предприела адекватни мерки и лицата са задържани”, посочи кметът на с. Бузовград Михаил Янушев.    „Нападателите са задържани непосредствено след извършване на престъплението, благодарение на бързо подадения сигнал от пострадалия. Лицата са осъждани многократно и са изтърпявали наказание „лишаване от свобода”.   Общият размер на присъдите на двамата е над 20 години. Те обаче са се възползвали от възможността за кумулация и престоят им в затвора е по-малък, излежали са половината. В момента срещу тях има повдигнато обвинение и са задържани за срок от 72 часа”, каза ст. инспектор Христо Петров, „Криминална полиция” към РУП – Казанлък.", "date": "2019.10.04", "title": "Крадци, представящи се за полицаи, пребиха и ограбиха възрастно семейство"}
{"url": "http://epicenter.bg/article/Advokatat-na-ubietsa-Dzhok-Polfriyman-manipulira-dokazatelstva-/194594/3/0", "text": "  Видеозапис с манипулиран текст към него, бе пуснат от адвоката на Джок Полфрийман дни преди заседанието на Върховния касационен съд (ВКС), което може да върне австралиеца обратно в затвора.    Проверка на „Труд” е установила, че кадрите с надписи и стрелкички, качени във фейсбук профила на адвокат Калин Ангелов на 23 септември, като и тези от анонимен източник, пуснати на 1 октомври в YouTube, са извадени от показваните по време на делото в Софийския градски съд записи от охранителните камери в центъра на София.    Към една част от тях са добавени напълно измислени коментари, които не се потвърждават нито от картината, нито от материалите по делото, нито от свидетелските показания по време на процеса. Австралийските медии “СБС”, “Канбера Таймс”, “9Нюз” и британският “Гардиън” съобщиха за “нов видеозапис, който потвърждава невинността” на Полфрийман, както и че самият австралиец смятал така, след като го изгледал на голям екран.    Тълкуванията разпространи във фейсбук още на 23 септември адвокатът на Полфрийман – Калин Ангелов. Защитникът обаче не се е подписал под пуснатите на 1 октомври кадри в “Youtube” и днес стана ясно защо.    Наглостта на адвоката стигна дотам да внесе молба в Софийска градска прокуратура въз основа на същите ментета да бъде изготвено искане до ВКС за възобновяване на делото за убийството на студента Андрей Монов и опита за убийство на Антоан Захариев, извършени от Джок Полфрийман на 28 декември 2007 г. Според Ангелов на кадрите се виждало, че клиентът му се притекъл на помощ на непознат човек. После бил нападнат от компанията на Андрей Монов, а накрая Полфрийман действал в условията на неизбежна отбрана – сам срещу 13 души, които го удряли с павета поне 4 пъти в главата.    В отговор приятелите на студента Андрей Монов също качиха в YouTube автентични видеокадри, излъчвани по време на делото в Софийския градски съд. Те са изгледани на заседание на 29 септември 2009 г., когато бе приета и експертизата на вещото лице Йордан Далуков от Института по криминалистика на МВР. Той е прегледал 6 файла, записани от 6 охранителни камери в района с общо времетраене над 3 часа и твърдението му е, че не се вижда пряк физически контакт между групата на Андрей Монов и други хора.    Следваща експертиза – представена на същото съдебно заседание от 2009 г. от съдебния лекар Мария Грозева, посочва, че австралиецът не е имал почти никакви наранявания. След задържането му Грозева го е прегледала в ИСУЛ и констатирала травматично увреждане на лакътя, което може да е от падане, може и да е от удар при замеряне с твърд предмет.    Полфрийман имал също и изтръпване на 4-ти и 5-ти пръст на лявата ръка. В показанията на почти всички очевидци, както и на ранения Антоан Захариев се говори как австралиецът е нападнал младежите с нож. На част от пуснатите автентични кадри дори се вижда, че продължава да стиска хладно оръжие, въпреки че вече лежи на земята и го пази охранител до идването на полицията.        “Ние, приятелите на Анди, търпяхме достатъчно. Не разбираме каква е целта на тези манипулации, почти 12 години след убийството, години след решението на съда, – написаха младежите в “Youtube”. – Версията, която сега се опитват да лансират, дори не съвпада с версията на убиеца, която каза в показанията си в съда. Ние бяхме на делата и помним. Не, не сме доволни от присъдата, защото смятаме, че убийство и опит за убийство заслужават далеч по-строго наказание от тези 20 години. Но правораздаването става в съдебната зала. Припомняме това специално за Джок Полфрийман и адвокатите му. Той бе признат за виновен и осъден. Много се надяваме политизирането и използването на случая за лични и политически цели да спре и да оставите Анди да почива в мир”, добавят приятелите.      Калин Ангелов, сегашният адвокат на убиеца Полфрийман, не е бил негов защитник по време на процеса, разгледан от три инстанции в периода от 2008 до 2011 г. Ангелов твърди, че сега защитава клиента си без пари. По същото време – 2008 г., името на юриста нашумя покрай „Движение Промена”, което се бори за легализация на марихуаната в България.  Верен на „зелената” си идея, през 2017 г. от страна на партия „Зелените” адвокат Ангелов е включен в листите за Видин и София на коалиция „Да, България” за парламентарните избори през 2017 г.        “Не мога да имам никакви очаквания към изхода от делото във Върховния касационен съд. Прокуратурата си е свършила цялата работа – Джок Полфрийман е осъден по обвинителен акт, внесен от прокуратурата, на 20 години лишаване то свобода. Ще чакаме какво ще прецени съдът и ще се съобразим с решението на българския съд”, коментира зам.-главният прокурор Иван Гешев. Както писа “Труд”, в понеделник – 7 октомври, състав на ВКС трябва да разгледа искането на главния прокурор Сотир Цацаров делото за условното предсрочно освобождаване на убиеца Полфрийман да бъде възобновено. Дотогава австралиецът остава задържан в дома за чужден­ци на МВР в Бусманци. ", "date": "2019.10.04", "title": "Адвокатът на убиеца Джок Полфрийман манипулира доказателства (ВИДЕО)"}
{"url": "http://epicenter.bg/article/Trima-ostavat-v-arest-po-razsledvaneto-za-koruptsiya-i-dlazhnostni-prestapleniya-v-DAI-Plovdiv/194607/3/0", "text": "Трима от арестуваните по разследването за корупция и длъжностни престъпления в ДАИ-Пловдив остават в ареста. Това съобщиха от прокуратурата в града.    Временно изпълняващият длъжността началник на ДАИ-Пловдив Анна Генова е освободена от ареста. Във вторник ДАНС и прокуратурата влязоха в ДАИ-Пловдив и арестуваха седем души по подозрения в длъжностни престъпления.    На прицела на акцията е бил отделът за издаване на транспортни лицензи и разрешителни.    \"Служители на ДАИ Пловдив са изнудвали собственици на различни транспортни дружества. Размерът на подкупа е в зависимост от големината на фирмата. Трима са задържани за подкуп с изнудване, това е бизнес мазохизъм. Налага се да молим пострадали дружества, които са убедени, че тези хора ще излязат на свобода и не искат да ни съдействат\", заяви на брифинг окръжният прокурор Румен Попов.    \"Установени са 12 недвижими имота на един от корумпираните служители, които той е давал под наем и са били на името на родителите му и безработния му брат. Съпругата му е извършвала брокерска дейност, без да има такива правомощия\", разкри още Попов.", "date": "2019.10.04", "title": "Прокуратурата: Трима остават в ареста по разследването за корупция в ДАИ-Пловдив"}
{"url": "http://epicenter.bg/article/Marinov-kastazhanti-ot-GDGP--Patyat--koyto-ste-izbrali--e-na-chestta-i-na-otgovornostta-pred-obshtestvoto/194645/3/0", "text": "Пътят, който сте избрали, е пътят на честта и на отговорността пред обществото. Това каза министърът на вътрешните работи Младен Маринов на официална церемония по полагане на клетва на стажанти от ГДГП, завършили курс в Центъра за специализация и професионална подготовка в Пазарджик при Академията на МВР, съобщиха от пресцентъра на МВР. „Вашата задача е изключително отговорна. От утре встъпвате в практиката, част от Вас ще отговарят за летищната сигурност, за въздушните граници, ще изпълнявате задачи по контролно-пропускателните пунктове, ще охранявате зелена граница“, заяви министър Маринов в обръщението си към стажантите от ГДГП, завършили курс в Центъра за специализация и професионална подготовка в Пазарджик при Академията на МВР.   „Именно охраната на държавната граница е първостепенна задача и приоритет на правителството на България и ние, като Министерство на вътрешните работи, изпълняваме задачите от този приоритет. В този смисъл освен техническото е изключително важно кадровото обезпечаване. Затова съм щастлив, че има желаещи и такива, които успешно завършват подготовката за изпълнение на тази отговорност. От утре вие ще пазите не само границата на България, вие ще пазите границите на Европейския съюз. В днешно време това е изключително важно, защото в световен план текат процеси, които застрашават сигурността на Европа - по линия на тероризма, незаконната миграция, трафика на наркотици и на оръжие и всички престъпни дейности, които произтичат от това. Затова съм убеден, че пътят който сте избрали е пътят на честта, пътят на отговорността пред обществото.   Министър Маринов пожела на младите гранични полицаи успешна реализация в професионалната кариера и късмет при изпълнение на всяка задача“, посочи Маринов. Той изрази удовлетворение, че Центърът за специализация и професионална подготовка в Пазарджик при Академията на МВР продължава да изгражда кадри, които да правят успешна работата на вътрешното ведомство. Днес 59 стажанти от Главна дирекция „Гранична полиция” положиха тържествена клетва за спазване на Етичния кодекс на държавните служители в МВР. На церемонията присъстваха началникът на политическия кабинет на министър Маринов Михаил Златанов, заместник-директорът на ГДГП ст. комисар Бисер Костадинов, ректорът на Академията на МВР ст. комисар доц. д-р Неделчо Стойчев, заместник-областният управител на Пазарджик Йордан Кожухаров, роднини и близки. Стажантите завършват успешно шест-месечно първоначално професионално обучение в полицейския център в Пазарджик, където преминават през общополицейска и специална полицейска подготовка, подготовка по правни дисциплини - в това число и по право на Европейския съюз, чуждоезиково обучение. След завършването на курса и полагането на клетва те се връщат там, където са назначени и започват да изпълняват функциите си като пълноправни гранични полицаи в следните две направления: Гранично-контролно пропускателна дейност (ГКПП) и охрана и наблюдение на държавната граница /сухоземна и речна граници/.   В ЦСПП - Пазарджик се извършва първоначално професионално обучение на новопостъпили служители, както и курсове за повишаване на квалификация или преквалификация на държавни служители от Главна дирекция „Национална полиция”, в това число и Дирекция „Жандармерия“, Главна дирекция „Гранична полиция” и областни дирекции на МВР от цялата страна.", "date": "2019.10.04", "title": "Маринов към млади граничари: Пътят, който сте избрали, е на честта и отговорността пред обществото"}
{"url": "http://epicenter.bg/article/71-godishna-zhena-ot-Ruse-hvarli-30-000-evro-ot-terasata-si--sled-kovarna-izmama/194662/3/0", "text": "Възрастна русенка дала 30 000 евро на телефонни измамници, съобщават от ОД на МВР. Сигналът е подаден в полицията към 13,00 часа вчера.   71-годишната жена обяснила, че ден по-рано на домашния ѝ телефон се обадил мъж, който се представил за служител от \"Криминална полиция\". Той обяснил, че телефонния ѝ номер бил записан в тефтерче, открито при обиск, като най-вероятно ще бъде направен опит да бъде измамена. \"Служителят\" ѝ наредил да изключи мобилния си телефон и да не казва на никого с кого е говорила. След това обяснил, че тя трябва да помогне на полицията за залавянето на група телефонни измамници.   Продиктувал ѝ телефон, на който да се свърже с него, след като бъде потърсена от измамниците. Минути по-късно на стационарния ѝ телефон се обадила жена, която се представила за нейната дъщеря. Тя обяснила, че е в болница. \"Лекуващият лекар\" поискал 50 000 лева, като заплашил, че ако не ги плати, ще отидат в дома ѝ и ще я насекат на парчета.   Възрастната жена се обадила на мнимия служител от \"Криминална полиция\" и му разказала за разговора. Обяснила, че в дома си съхранява около 30 000 евро. Тогава той ѝ наредил да сложи парите в хладилника. Няколко минути по-късно ѝ казал да ги хвърли през терасата на апартамента, след което веднага да се върне на телефона. Жената изпълнила указанията. След това \"служителят от \"Криминална полиция\" през 10-15 минути я уведомявал по телефона, че задържат по един от престъпниците в групата. Разговорът им приключил късно вечерта.    На следващия ден възрастната жена разбрала, че е измамена. По случая се води разследване.", "date": "2019.10.04", "title": "71-годишна жена от Русе хвърли 30 000 евро от терасата си, след коварна измама"}
{"url": "http://epicenter.bg/article/Govoritelyat-na-prokurorskata-kolegiya-na-VSS--Protsedurata-za-izbor-na-nov-glaven-prokuror-e-prozrachna/194681/3/0", "text": "Следващата сряда предстои прокурорската колегия да разгледа двата доклада за професионалните и нравствените качества на кандидата за нов главен прокурор. На същото заседание ще бъде разгледано и искането на Лозан Панов за предоставяне на допълнителна информация за актовете по същество на Иван Гешев.   Това коментира в предаването ''Още от деня'' по БНТ говорителят на прокурорската колегия на Висшия съдебен съвет /ВСС/ Даниела Машева.    Тя уточни, че атестационната оценка за Иван Гешев вече е приета от Комисията по атестиране и конкурси и от ВСС, така че не може повече да бъде преразглеждана.    ,,Процедурата за избор на нов главен прокурор е прозрачна, даже е една от най-демократичните процедури в ЕС. Тя е продължителна и публична, освен това се изискват декларации относно имотното състояние на кандидата. Всички документи са оповестени на сайта на ВСС. И не на последно място самото изслушване на г-н Гешев на 24 октомври също ще бъде публично и ще бъде излъчено онлайн отново на сайта на ВСС'', сподели Даниела Машева.    ,,За да бъде избран за главен прокурор, г-н Гешев трябва да получи 17 гласа от членовете на ВСС, а самото назначение трябва да стане с указ на президента на Република България. В случай че не получи 17 гласа, г-н Гешев няма да бъде избран за главен прокурор и процедурата по избор ще стартира отначало'', поясни говорителят на прокурорската колегия.    Машева разкри, че до септември са били предоставени 73 становища, като 69 от тях са били в подкрепа на кандидатурата на Иван Гешев за главен прокурор, докато останалите са били възражения.", "date": "2019.10.04", "title": "Говорителят на прокурорската колегия на ВСС: Процедурата за избор на нов главен прокурор е прозрачна"}
{"url": "http://epicenter.bg/article/Tezhka-katastrofa-zatvori-Hainboaz--trima-sa-zaginali-/194688/3/0", "text": "Два леки автомобила са се ударили челно в Прохода на Републиката, едната кола се е запалила. Това съобщиха от пресцентъра на МВР.    Сигналът за пътнотранспортното произшествие е постъпил около 19.00 часа. По информация на Нова тв трима души са загинали в инцидента.    Пътни полицаи са на мястото на инцидента и пренасочват леките автомобили по обходни маршрути, а товарните изчакват на място.    Според първоначалните данни на около 2 км след Гурково в посока Велико Търново е станал челен удар между два леки автомобила, като едната от колите се е запалила.    Незабавно към мястото са насочени екипи на полицията и пожарната.    Временно е спряно движението през Прохода на Републиката.    Обходните маршрути за леките автомобили са: пътуващите от Стара Загора – през Шипка, а от Велико Търново – през Габрово.    Товарните автомобили изчакват на място.  ", "date": "2019.10.04", "title": "Тежка катастрофа затвори Хаинбоаз, трима са загинали "}
{"url": "http://epicenter.bg/article/Korneliya-Ninova--G-n-Borisov--zashto-izlagahte-meditsinskite-sestri--/194585/2/48", "text": "Г-н Борисов, защо излъгахте медицинските сестри - този път няма как да се скриете зад някой главанак, който ви организира преврат. Това каза лидерът на БСП Корнелия Нинова в декларация от името на парламентарната група, съобщиха от пресцентъра на партията.       Ще говоря по една изключително важната тема. Чухме министърът на здравеопазването да произнася следните неща – „ще анализираме ситуацията”, „всички са доволни от тази крачка за увеличаване на заплатите” и „не виждам напрежение”.    Сами разбирате, че нито едно от тези изречения не отговаря на действителността ситуация в страната. Затова аз ще започна с факти и мисля, че не г-н Ананиев е човекът, който трябва да е тук. Първо, има постановление на Министерски съвет 10 април 2019 , в което е решено 50 млн. лева да бъдат отпуснати от бюджета на Министерството на здравеопазването, а не от този на Здравната каса. Има второ постановление от 9 май, 2019 година, в което тези 50 милиона стават 6. Това е официален документ на Министерски съвет. Оттогава досега поне 7 пъти по различни поводи Бойко Борисов заявява: „Дадохме 50 милиона”, знаейки, че всъщност са дали 6, защото това е решение на Министерски съвет. Последното изказване на Бойко Борисов е от 12 септември 2019 година. Той казва така: „Ние сме ги пратили тези пари”. Ние влагаме милиарди в инвестиции. Вчера съм се карал на Ананиев къде са 50-те милиона, които дадохме.Всъщност, те не са 50 милиона, а са 86. Той да се оправдава.”    Нито са 50, нито 86, а са 6, както виждате от документи.    Министър Ананиев прехвърли отговорността на Здравната каса.    Само че членове на Надзорния съвет на Здравната каса отрекоха този въпрос да е решаван при тях. Още повече - публикуваха протокол от заседанието на Здравната каса, в който се вижда, че такава тема изобщо не е обсъдена там. Отделен въпрос е, че Бюджетът на Министерството на здравеопазването и този на Здравната каса са две различни неща, две институции. Свидетели сме на редица от лъжи - от премиер, през министър, и накрая се вижда в какво състояние са нещата.    Ние се срещнахме с медицинските сестри по тяхно искане и от тяхно име задавам следния въпрос: „Г-н Борисов, защо излъгахте медицинските сестри и българските граждани?” Решението не е Министреството на здравеопазването, а на Министерски съвет. Доколкото знам, все още сте министър-председател и ръководите този Министерски съвет. Този път няма как да се скриете зад някой „главанак”, който Ви организира преврат. Отговорността е лична и Ваша.    Уважаеми здравни работници, вие искате основно три неща. Първо, Закон за съсловните организации – „БСП за България” го внесе на 11 септември, сега сме 4 октомври. Близо един месец вашият и наш закон не е гледан още. Направете си извода за политиката на управляващото мнозинство към вас и към здравеопазването.    Второ, искате болнинците да не са търговски дружества. Няколко пъти от ”БСП за България” правим такова предложение, няколко пъти то е отхвърлено. Разбира се, ще продължим да го правим. Трето, искате увеличение на заплатите на две минимални. Ще го внесем в новия Бюджет за 2020 година. Тук считаме, че този въпрос с възнагражденията не трябва да бъде решаван на парче във всеки следващ бюджет. Тук трябва да има държавна политика. И не споделяме виждането, че това може да става чрез методики, които прехвърлят отговорността на болниците и на директорите – всеки директор да си определя заплатите. Нашата политика, която предлагаме, и ще продължим - това да бъде държавна политика - чрез наредба да се определи базова заплата за всички здравни работници, независимо в какви болници работят. Върху тази базова заплата да се начислява вече допълнителните – от клинични пътеки, печалби и т.н.    Скъпи здравни работници,    Не спирайте да търсите правата си. Мотото на протеста ви е „Не на страха”. Не се отказвайте, исканията ви са справедливи. Болниците, лекарите, пациентите имаме нужда от Вас. Българското общество има нужда от вас и аз съм сигурна че то днес ви подкрепя. Ние ви подкрепяме и сме с вас!   ", "date": "2019.10.04", "title": "Нинова: Г-н Борисов, защо излъгахте медиците? Този път няма как да се скриете зад някой главанак!"}
{"url": "http://epicenter.bg/article/Borisov-vav-Varna--Shte-si-otida-ot-politikata--kogato-magistrala--quot-Hemus-quot--e-gotova---SNIMKI--VIDEO-/194617/2/0", "text": "Преди една година казах, че ще си отида от политиката, когато магистрала \"Хемус\" е готова. Това коментира във Варна премиерът Бойко Борисов, предаде репортер на Радио \"Фокус\" - Варна.    В града министър-председателят присъства на отварянето на компетентностен център и разкриването на няколкостотин работни места на KBC Груп.    \"Това е група, която управлява над 400 млрд. евро. Тези, които са били в Брюксел, най-високите сгради са техни. Преди година някъде говорихме и аз казах, че ще си отивам от политиката, когато \"Хемус\" е готова. Магистралата се строи изключително активно, а Вие виждате и подходите на досегашните входни магистрали към Варна какъв вид придобиват\", заяви премиерът.    Той посочи, че е обещал на жителите на града няколко неща и това е поредното - за високоплатени, висококвалифицирани, езиково подготвени млади хора. Борисов припомни, че не е случайно Световната банка е направила подобен център в София, както и че Китай е взел решение за това световният му мозъчен тръст да е в столицата.    \"Не случайно те направиха първия си софтуерен офис за много държави в София. Ние казахме - \"Хемус\" ще я има, Варна е градът с най-голяма перспектива през следващите 5 години. Заради младите хора, заради, университетите, заради инфраструктурата, заради прекрасната локация\", добави премиерът.    Той допълни, че много висококвалифицирани и добре платени хора в Европа започват да се връщат в България.    \"Така че към учителите, към студентите, изключително важна е квалификацията. Това, което имаме като археология, Всички като инфраструктура, история, образованието сега, ги прави изключително впечатлени. КВС е тук, но в Провадия, солниците са на 6700 години. Светът не го знае, Европа не го знае. Знаят го определена група археолози и учени, които се занимават с това. Солта е била най- важната, най-богатите хора в Европа са били тук в Провадия. Страхотна история. Както археолозите ми казаха, стената на Провадия е на 6000 години. В сравнение с нея Китайската стена е един млад строеж\", каза в обръщението си Борисов.    И добави, че най-вероятно догодина всички мениджъри на голямата група ще бъдат във Варна да си проведат годишното събрание. От Варна ще се ръководят много страни и офиси в Европа на световни компании.    \"Така че нашето обещание с финансовия министър и не случайно сме сложили парите настрани, \"Хемус\" да е необратим проект. Строи се усилено, още по-усилено ще се строи и ще видите след 4-5 години Варна какъв център ще бъде, когато има тази връзка София - Велико Търново\", каза премиерът.    Той пожела успех на групата за дейността й у нас, като припомни, че ще има конкуренция. Бойко Борисов посочи още, че не случайно ЕС е дал на страната ни най-модерния и умния ресор и не случайно отново българка, предложена от българското правителство, стана шеф на Международния валутен фонд, а кметът на Габрово пое управлението в Брюксел на общините.    \"Някои ми казват - провалено правителство. Правите ли разлика между нашите инвестиции и тези, които правеха само молове. Добре, че са правили молове да има жените да пазаруват. Едното носи качества, защото с подобни огромни инвеститори, България печели и сега, когато вървим и сега по пътя за чакалнята на еврозоната и банковия съюз. И не случайно всички кредитни агенции в света дават нарастващия рейтинг на България. Не случайно икономиката държи няколко години ръст над 3.5 процента\", обобщи премиерът.  ", "date": "2019.10.04", "title": "Борисов във Варна: Ще си отида от политиката, когато магистрала \"Хемус\" е готова! (СНИМКИ, ВИДЕО)"}
{"url": "http://epicenter.bg/article/Gabriel-dava-nachaloto-na-proekt-za-izgrazhdane-na-Tsentar-za-varhovni-postizheniya-/194666/2/0", "text": "Българският еврокомисар за цифровата икономика и общество Мария Габриел ще участва в среща по проекта GATE, финансиран по мярката “Teaming” на програма Хоризонт 2020 на ЕС, съобщават от Отдел \"Преса и медии\" на Представителство на ЕК в България. Този проект, координиран от Софийския университет и партньори от университети в Швеция, цели да институционализира Център за върхови постижения като глобална конкурентоспособна екосистема за провеждане на основни и приложни изследвания и иновации в зоните с големи данни с високо социално въздействие. Във форума ще участват още представители на МОН, експерти от Европейската комисия, екипа на проекта и други заинтересовани лица. Той ще се проведе на 7 октомври (понеделник) от 09:00 в Аулата на Софийския университет.", "date": "2019.10.04", "title": "Мария Габриел дава началото на проект за изграждане на Център за върховни постижения "}
{"url": "http://epicenter.bg/article/Kandidat-kmetat-na--Vazrazhdane--ot-GERB-Savina-Savova--Obnovihme-11-detski-ploshtadki-v-rayona-/194667/2/0", "text": "  Кандидатът за кмет на район „Възраждане“ от ГЕРБ-СДС Савина Савова се срещна с граждани на открита приемна в парк „Възраждане“. По време на срещата Савова представи направеното до момента в района, като запозна присъстващите с дейностите по изграждането на най-новия парк в София за последните 30 години, към който скоро ще приключи и изграждането на първия общински аквапарк с минерална вода, съобщиха от пресцентъра на ГЕРБ.    Част от реализираните проекти на района включват още ново парково пространство за отдих и спорт в кв. 335 в „Зона Б-5“, възстановяване на басейна и обновяване на физкултурния салон на 30 СУ „Братя Миладинови“.    „В момента се извършва благоустройство в междублоковото пространство в „Зона Б-19“ между блок 15 и 16. В района бяха обновени 11 детски площадки и са изградени нови 9 площадки за фитнес на открито“, каза пред присъстващите Савина Савова. Тя представи и програмата на кандидата за кмет на столицата Йорданка Фандъкова за „Чиста и зелена София“.    На срещата присъстваха и кандидатите за общински съветници Симеон Колев, Борислав Борисов и арх. Николай Диков, членове и симпатизанти на ГЕРБ-София.  ", "date": "2019.10.04", "title": "Кандидат-кметът на „Възраждане“ от ГЕРБ Савина Савова: Обновихме 11 детски площадки в района "}
{"url": "http://epicenter.bg/article/Prof--Ivan-Ilchev-za-sporovete-sas-Skopie--Kolata-s-grantsite-se-obarnala--sega-nie-shte-gi-lepim-otnovo/194684/2/0", "text": "България винаги се е отнасяла към Македония като към блудния син от Библията, който винаги може да прави пакости, поразии, но накрая се връща при бащата и бащата прощава. Това е отношение, от което трябва най-сетне да се отърсим и да прокарваме собствените си интереси. Какво искаме, Македония да приеме позицията ни? Това няма да стане. Това заяви за \"Денят на живо с Наделина Анева\" по Канал 3 българският историк проф. Иван Илчев, който участва в двустранната историческа комисия по спорните въпроси.    \"Македония си има собствените интереси, своя собствена идеология - изкуствена или не, 3 поколения, израснали с тази идеология, историци професионалисти, чиято кариера и израстване е свързано с тази идеология. И е изключително трудно, да не кажа невъзможно, да ги убедиш. Беше пределно ясно, че България няма да спре Македония, че ще дадем зелена светлина за Македония\", изтъкна професорът.    Той припомни как преди \"много, много години\" като млад учен е разговарял с един от внуците на Григор Пърличев, пред когото изразил своя оптимизъм за евентуалното сближаване по историческите въпроси.    \"Тя колата с грънците се обърнала, ние сега ще ги лепим обратно\". Ето това ми каза той\", спомни си проф. Илчев.    \"Бяхме при президента Радев, който по военному заръча до месец да се решат всички спорни въпроси. Ние казахме, че за месец не можем дори да изброим всички спорни въпроси, камо ли да ги решим\", каза историкът.    Той изрази скептицизъм дори за постигнатите резултати от двустранната комисия. \"Това, че са подписали нещо - за Самуил, за Наум, това ще си остане само лист хартия, ако не влезе в масовото съзнание. А това е нещо изключително трудно, и не е работа на Комисията по исторически и образователни въпроси, а на политиците, които гледат как се изпълнява договорът между България и Македония. В който от 14 точки има само една по този въпрос\", подчерта историкът.    По думите му дори при искрено желание от македонска страна, каквото нямало, за промени в съдържанието на учебниците по история ще са нужни минимум 5-6 години.    Професор Илчев обясни, че комисията се събира отново в Скопие на 14 и 15 октомври.    \"Въпросите са залегнали в програмата ни - ще продължим с Гоце Делчев, ще се върнем вероятно към учебниците със Средновековна история, защото за наша изненада, след като се бяхме споразумели за известни промени, се оказа че македонските колеги дадоха заден ход, тръгнаха назад\", констатира той.    \"Лично на мен не ми стана приятен опитът да се отрече етническото самосъзнание на населението, живяло по тези земи, поне от Х век насетне. Македонските колеги стигнаха до парадокс - едва ли не като голяма отстъпка казаха, че през първите 2 столетия османска власт нямало национално самосъзнание, а само локално. Тоест имало българско самосъзнание, след това то изчезва за няколко века османска власт, и после изведнъж отново се връща след няколко века\", сподели проф. Илчев.    Цялото интервю с проф. Иван Илчев за \"Денят на живо с Наделина Анева\" - във видеото:  ", "date": "2019.10.04", "title": "Проф. Иван Илчев за споровете със Скопие: Колата с грънците се обърнала, сега ние ще ги лепим отново"}
{"url": "http://epicenter.bg/article/Nay-mnogo-dazhd-se-e-izlyal-v-Burgas--a-na-vrah-Musala-e-valyal-snyag-/194685/2/0", "text": "Най-голямото количество валежи от дъжд е регистрирано в Бургас - 28 л/кв. м, а на връх Мусала е валяло сняг. Това съобщи за Агенция „Фокус” дежурният синоптик от Националния институт по метеорология и хидрология (НИМХ).    В Кърджали е регистрирано количество от 22 л/кв. м, в Сливен - 21 л/кв. м, Карнобат и Хасково - 20 л/кв. м, в Стара Загора - 16 л/кв м.    Градушка е регистрирана в района на Ахтопол. Тя е била с размера на грахово зърно.    На Мусала вали сняг, а на Мургаш и Рожен е валяло само дъжд.  ", "date": "2019.10.04", "title": "Най-много дъжд се е излял в Бургас, а на връх Мусала е валял сняг "}
{"url": "http://epicenter.bg/article/Prof--Eldarov--Gratsko-makedonskiyat-dogovor-e-vissha-diplomatsiya--nashiyat-e-kato-uchenichesko-uprazhnenie/194686/2/0", "text": "Договорът за приятелство между България и Македония ще се изучава като един от най-нескопосаните примери на подобно творение в дипломацията. Той изглежда като ученическо произведение след като се появи публикуван договорът от Преспа. Докато гръцко-македонският договор е висша дипломация, там се указва дори какви да бъдат и регистрационните номера. Това заяви в \"Денят на живо с Наделина Анева\" по Канал 3 историкът проф. Светлозар Елдъров от Института по балканистика към БАН.    \"Трябваше много преди това да попитат професорите от Института за балканистика, от Македонискя научен институт, сега не ни остава нищо друго, освен да обикаляне тв студиата и да забавляваме зрителите. Вместо този договор да бъде политически инструмент, който да реши много важен политически въпрос от двете страни, той се превърна в посмешище\", изтъкна историкът, като добави, че нито един от българските учени от БАН не е бил поканен да участва в работата на двустранната комисия по исторически и образователни въпроси.    По думите му все пак член 8, параграф 2 от българо-македонския договор дава възможност на българската страна да настоява за обсъждане на \"автентично обосновани доказателства за исторически изводи\".    \"Защото е известно, че в тяхната (македонската) историография са дълбоко вкоренени абсолютни фалшификати, мистификации, които са създадени преднамерено като такива, но не съществуват. Става въпрос за творчеството на протойерей Славко Димевски, когото наричат в Македония популярно \"Македонския Индиана Джоунс\". И всички \"доказателства\" за македонска нация от средновековието са \"открити\" от него - не са открити, а са създадени от него. Той е автор на правилник от 211 члена, който е в основата на македонската държавност\", подчерта проф. Елдъров.    По този повод, според него, в комисията по историческите въпроси би трябвало да има също криминалисти и следователи.    \"В нея има какво да се разследва. Не съм юрист, но мисля, че подправянето на документи, представянето на документи с невярно съдържание е наказуемо по закона. Много такива \"документи\" е създал този \"историк\". И в тази комисия можеше в дневния си ред да тръгнат оттук - кои са изворите и дали наистина са исторически извори. И двете страни да представят по един списък, да се сравнят и след това да се тръгне\", сподели ученият.    Според него отношенията между България и Македония ще се развият както в старозаветната библейска притча за цар Соломон за двете майки, които претендирали за едно дете.    \"Писано е в Стария завет - за истинската и фалшивата майка, в соломоновата притча. Кой печели накрая детето? Фалшивата майка, защото истинската не иска да го дели\", предположи проф. Елдъров.    Той е категоричен, че появата на т. нар. македонска нация е свързана със създаването на комунистическия интернационал през 1919 г. А в сръбски манастир, който и днес е на територията на Сърбия, на 2 август 1944 г. е \"основана македонската нация, македонския език, македонската държава\" от мистификациите на Македонския Индиана Джоунс. \"Защото историята на македонизма е рожба на комунистичения интернационал\", припомни проф. Елдъров.    Той посочи като грешка и отдръпването на България при избора на име на съседите, преди да се наложи залегналото в договора от Преспа с Гърция наименования \"Северна Македония\".    \"Във всеки случай това е другата грешка - че България не взе активна позиция в процеса на преимунуването на бившата югославска република. Оказа се, че Гърция е кръстник на новата държава, не случайно сега Заев и Ципрас може да получат Нобелова награда за мир.    Ако България се беше намесила по-отдавна и да предложи друго - Нова Македония, то нямаше да бъде обидно, защото отразява историческата истина. Защото и нацията, и езика, и държавата им са учредени в сръбския православен манастир, който е на територията на Сърбия и днес\", натърти проф. Елдъров.    Запитан как в Македония се отнасят към големия българин Ванче Михайлов, историкът разказа за свое посещение в скопския музей на македонската революционна борба с восъчни фигури.    \"И там има восъчна фигура на Ванчо Михайлов, представен като негативен македонски деец. Преди няколко години бях в този музей и тъй като изискванията, регламентът е да няма индивидуални посещения, аз се прилепих към македонска група от незрящи македонски граждани с асистенти. Те не знаеха че има български колега, затова им представиха хард-версията на историята. И аз си казах: \"Трябва наистина да си сляп, за да вярваш на това!\"     ", "date": "2019.10.04", "title": "Проф. Елдъров: Гръцко-македонският договор е висша дипломация, нашият е като ученическо упражнение"}
{"url": "http://epicenter.bg/article/Kaloyan-Pargov-kam-taksimetrovite-shofyori-v-Sofiya--Ne-se-plashete--promyanata-idva--/194690/2/0", "text": "  Благодаря на всички таксиметрови шофьори, които се отзоваха на поканата. Трябваше да дойдат много повече, но разбрахме, че опонента ни от ГЕРБ е отправил преки заплахи към тези, които ще дойдат от различните компании да присъстват, да им кажа: Не се плашете, промяната идва! С тези думи лидерът на БСП-София и водач на листата на социалистите за общински съветници Калоян Паргов се обърна към таксиметровите шофьори.    Днес той, заедно с кандидата за общински съветник от листата на социалистите Ивайло Павлов, с кандидата на БСП за кмет на район \"Подуяне\" Веселин Жечев и с народния представител Димитър Данчев се срещнаха и разговаряха с представители на таксиметровия бранш в столицата, съобщават от БСП-София.    Темите, които те обсъдиха, бяха свързани с обновяването на тарифите всяка година, с обособяването на стоянки, с липсата на химически тоалетни за нуждите на таксиметровите шофьори, използването на буслентите, както и големината на данъка.    Калоян Паргов беше категоричен, че цените трябва всяка година да бъдат преразглеждани и коментирани.    \"Нека Столичният общински съвет да започне да спазва закона и веднъж годишно да преразглежда минималните и максималните тарифни цени на таксиметровите превози в София, в диалог с Вас и гражданите. Проблемите в този бранш са много. А липсва диалог от страна на Столична община с шофьорите\", подчерта Паргов.    \"Поставянето на стоянки на места, които са удобни само и единствено на Столична община, също е проблем. Решаването зависи от волята и организацията на Столична община, която трябва да направи нещо, крайно време е. Досега в СОС липсваше воля да бъдат решени тези проблеми, но ситуацията ще се промени скоро,\" отбеляза лидерът на столичните социалисти.    Народният представител Димитър Данчев пое ангажимент да внесе за разглеждане проблемите на тактиметровите шофьори в парламента.  ", "date": "2019.10.04", "title": "Калоян Паргов към таксиметровите шофьори в София: Не се плашете, промяната идва! "}
{"url": "http://epicenter.bg/article/Teodosiy-Teodosiev--Kachestvenite-hora-se-proizvezhdat-ot-fabrikata-za-intelekt---uchilishteto-/194693/2/0", "text": "\"Важно е уважението към професията на учителя! Не е най-важно заплащането. Аз съм готов да работя абсолютно безплатно и съм го правил цял живот\". Това каза пред БНР физикът Теодосий Теодосиев - един от най-успешните учители в България, по повод предстоящия на 5 октомври Световен ден на учителя.    По думите му един народ, ако иска да бъде сред елита на света, най-важното производство е производството на хора. Той даде пример с Япония и Германия, които след пораженията от Втората световна война са успели да се изградят като едни от най-силните икономики днес в света.    В предаването \"Хоризонт за вас\" той коментира предстоящата седма научно-техническа революция:    \"Тя се води революция по изкуствен интелект. Работа ще има не за тези, които просто искат да правят нещо, а за тези, които го правят най-качествено. А качествените хора се произвеждат от фабриката за интелект - училището\".    Според учителя основният проблем на средното образование е мотивацията на учениците:    \"Ученикът е много добре ориентиран и знае, че и да учи, и да не учи, ще го търпят, защото има делегиран бюджет. Нещата идват от там, че няма контрол на изхода\", каза Теодосиев и изрази съмнение в честното протичане на външното оценяване на учениците.    \"Да се преписва е смъртно опасно - представете си един лекар, който с преписване завършва медицина\", категоричен бе Теодосий Теодосиев, наричан от учениците си \"учителят Тео\".    Според него държавата трябва да направи всичко възможно, за да се връщат и да останат в България супер талантливите млади хора, но уточни: \"Едно общество не може да бъде цивилизовано само със супер таланти. На всички нива трябва да има хора, които да си вършат работата както трябва, а това става с качествено училище на всички нива. Примерно в Япония се раздават повече от 160 вида дипломи. Там една майка учи детето си, за да може да влезе първо в елитна детска градина, после в елитно училище. На всеки етап да влезе в най-доброто училище, където най-добрите учители ще го възпитават\".    По думите на учителя Тео \"мор за цивилизацията е уравниловката. Трябва да станем цивилизация на качеството, а не на количеството\".    Теодосий Теодосиев сподели каква е формулата, по която работи неговата школа в Казанлък:    \"Никой не е станал културист като гледа как някой друг си разпъва мускулите. Трябва децата да бъдат поставени в \"бойни\" условия, да им се понатовари интелектът, да се поставят в творческа ситуация, и то перманентно това трябва да става - не само един път в годината и на две-три състезания. Това е ключът за успеха - в световен мащаб, не само за нас\".    В заключение учителят заяви: \"Когато децата се научат да мислят издълбоко, с каквото и да се захванат - успяват!\".  ", "date": "2019.10.04", "title": "Теодосий Теодосиев: Качествените хора се произвеждат от фабриката за интелект - училището "}
{"url": "http://epicenter.bg/article/Pencho-Milkov--Obshtinata-tryabva-da-sazdade-udobna-sreda-za-zhivot-v-domovete-za-vazrastni-hora/194694/2/0", "text": "  \"Русе отдавна не е градът, който беше в миналото и вие най-добре виждате това, защото сте строители на всичко в него\", това заяви на среща с възрастните хора от дом \"Възраждане\" в Русе кандидатът за кмет от Местна коалиция \"БСП за България\" Пенчо Милков.   \"Кметът на Русе трябва да е достатъчно енергична личност, за да изведе града отново на мястото, което му се полага - да бъде северната столица на България\".    \"Факт е, че хората в страната застаряват драматично. Затова ние като политици и управници трябва да сме наясно с този факт и да имаме специално отношение и грижи към тях\", заяви Пенчо Милков. Това, което е направено до момента не е малко, коментира той. И уточни, че като кмет не само ще задържи постигнатото, но ще подсили грижата и ще се стреми да създаде удобна жизнена среда за възрастните хора - поддържане на сградата на дома, на подстъпите към нея, засилено внимание по местата за пресичане в близост, ангажиране с битовите нужди, изграждане на рампи за инвалиди.    По време на срещата хората споделиха много от проблемите на ежедневието си в дом \"Възраждане\". Засегнаха въпросите за качеството на храната, която получават, за хигиенните материали, за нуждата от нова линейка и микробус, за липсата на подходящи социални асистенти. Обърнаха внимание на необходимостта от изграждане на малък павилион за пакетирани храни на територията на дома за нуждите на тези от тях, които нямат физическа възможност да пазаруват в града. Поставиха въпроса за бездомните животни, които обикалят в близост и създават неудобство на много от тях.    В качеството си на народен представител Милков отговори на различни въпроси и обсъди с пенсионерите наболели теми: \"Бюджетът за здравеопазване е голям, заяви той, само че парите заминават в транснационалните компании и частните болници. Затова ние, в БСП, сме внасяли законопроекти парите от Здравната каса да бъдат само за държавни и общински лечебни заведения.Тогава вече здравните работници в държавните и общинските болници ще получат значителни средства и в рамките на година, две, три ще се снабдят с техника, ще придобият самочувствие. Най-добри специалисти ще дойдат да работят в тези заведения.\"    На въпроса, касаещ създаване на закон за възрастните хора Милков сподели: \"Ние, социалистите, искахме отношението към възрастните хора да е делигирана дейност на държавата и пенсионерските клубове да се финансират. Отделно към пенсиите да има добавки - по отношение на здравното състояние, по отношение на местоживеенето. Бяхме направили това предложение. Управляващите го отказаха на първо четене.\"    В края на срещата Милков заяви, че като кмет ще спазва принципите на единство и обединение. От своя страна хората от дом \"Възраждане\" му пожелаха успех и на добър час.", "date": "2019.10.04", "title": "Пенчо Милков: Общината трябва да създаде удобна среда за живот в домовете за възрастни хора"}
