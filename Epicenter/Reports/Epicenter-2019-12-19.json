{"url": "http://epicenter.bg/article/Ministar-Petya-Avramova--Vodata-v-Pernik-nyama-da-poskapva-/201954/2/0", "text": "В Перник има сериозна криза с водоподаването. Това каза в сутрешния блок на Нова телевизия министърът на регионалното развитие и благоустройството Петя Аврамова.    За 2018 година притокът на вода към язовир \"Студена\" е бил 41 млн. кубика, а през 2019 година е 11 млн. кубика. Това е показател, който може да ни даде представа, че в Перник водата, която постъпва в язовир \"Студена\", не стига, за да се удовлетворят нуждите на града, заяви Аврамова.    Когато бяхме уведомени, че има сериозен проблем с водоподаването, помолихме \"Софийска вода\" да ни съдейства и да напишат доклад, за да видим проблемите, посочи регионалният министър, като уточни, че проучването е направено в периода 25-29 ноември.    Аврамова коментира и появилата се информация, че от кран от язовира има теч от 290 литра в секунда към завод \"Стомана\" - Перник. Сменен е кран, който подава вода за питейни нужди за два квартала на Перник и за \"Стомана\". И в момента от този кран се подава вода за питейно-битови нужди в промишлената зона. Подаваната вода се отчита с водомер. Цялото количество, което изтича от там, е 350 литра в секунда, така че няма как да има теч от 290 литра в секунда за където и да е, подчерта министърът.    Прокуратурата е тази, която трябва да разследва вина. Ние ще разследваме всички обстоятелства. Ако се прецени, че има персонална отговорност в случая и ако г-н Борисов прецени да поиска моята оставка, аз ще я подам, поясни Петя Аврамова.    Не само този язовир има намален обем в момента, това се случва и на други места. Трябва да следим много внимателно ситуацията. Режимът в Перник трябваше да се въведе по-рано, за да не се стигне до тази кризисна ситуация, добави тя.      Перник без вода днес, новият режим - от следващата седмица    Аврамова посочи, че становището на Министерството на регионалното развитие и благоустройството е, че цената на водата в града не трябва да бъде повишавана. Хората в Перник да не се притесняват, цената на водата няма да бъде увеличена, увери регионалният министър.    Взехме всички мерки, за да увеличим притока на водата в язовир \"Студена\" и да издържим до пролетното снеготопене. Въвеждането на бедствено положение ще ни позволи да бъдат съкратени процедурите във връзка с мерките, които сме предприели, и да може да се работи по-бързо на терен, заяви Петя Аврамова.    Почти във всички язовири, които се ползват за питейно-битови нужди, има проблем с притока на вода. Затова всички институции трябва да обединим усилия, за да реагираме адекватно и да не остават хората без вода, каза още министърът на регионалното развитие и благоустройството.", "date": "2019.12.19", "title": "Министър Аврамова: Водата в Перник няма да поскъпва. Готова съм с оставка, ако Борисов я поиска "}
{"url": "http://epicenter.bg/article/Ivan-Geshev--Az-ne-sam-prestapnik/201955/2/0", "text": "Аз не съм наясно какъв е предметът на този дебат, към момента. Ако е за място на прокуратурата, тази тема се повдига от дълги години. Тя е решена с едно конституционно решение.   Това заяви пред БНТ новият главен прокурор Иван Гешев по повод обсъждането на промени в Конституцията, което инициира президентът Радев..   „Този проблем може да бъде решен само с Велико Народно събрание. Моето лично мнение, а съм сигурен и за цялата прокуратура, че ще бъде против това прокуратурата да бъде извън съдебната власт. И ще обясня защо. Защото тогава ще отиде към изпълнителната власт и приключваме с въпроса за независимостта на всеки един прокурор. И няма да ме питате - как ще устоите на политически натиск. Този политически натиск ще бъде ежедневие“, каза Гешев.   „Този път няма да кажа \"десни екстремисти\", а определен политически сегмент. Пътят към ада е постлан с добри намерения. Този кръг цели механизъм за отстраняване на конкретен главен прокурор, който не харесваш, както и унищожаване на прокуратурата“, посочи Иван Гешев.   „Никой не може да управлява еднолично, дори и главният прокурор. Най-трудната и най-важната задача, която е пред мен сега е да сглобя екип, с който да работя“, заяви още той.   „Най-много ми се иска ситуацията с битовата престъпност да изглежда по друг начин след тези 7 години. Не ми се иска да гледаме по телевизията как се убиват възрастни хора. Да спре да се говори за корупция. Работодател на всеки държавен чиновник, в това число и главния прокурор, са всички българи“, изтъкна главният прокурор.   Той разкри и какво си е говорил с европейския прокурор Лаура Кьовеши. „Тя каза, че не може с въдица да се лови слон, но аз й обясних, че колкото и да е странно, в България правим точно това“, каза той.   Относно създаването на поста независим прокурор, който трябва да контролира главния прокурор, Гешев коментира, че го счита за потенциално неработещ, защото не смята да извършва престъпление.   Той заяви, че хората, които се хранят от грантове, никога няма да са доволни, освен ако не могат да махнат този, когото не харесват или чрез възможност за унищожаване на прокуратурата чрез изваждането ѝ от съдебната власт или децентрализиране на държавното обвинение.   На въпрос как ще работи с председателя на Върховния касационен съд Лозан Панов, Гешев отговори: \"Сигурен съм, че съм различен типаж. Не ме интересува дали съм харесван или не. Не се влияя от емоции и предубеждения. Мога да работя с всеки. Аз съм избран на този пост да работя\". ", "date": "2019.12.19", "title": "Иван Гешев: Аз не съм престъпник и няма да бъда! Постът \"независим прокурор\" ще е неработещ"}
{"url": "http://epicenter.bg/article/GERB--Za-poreden-pat-plashtame-smetkite-na-bezhabernoto-upravlenie-na-BSP--/201984/2/48", "text": "Министерски съвет гласува България да плати близо 25 млн. лв. на строителя на \"Дунав мост\" 2 вследствие на безхаберното управление на правителство на БСП. Това каза заместник-председателят на ПГ на ГЕРБ Александър Ненков в декларация от името на парлмаментарната група.    \"Вчера Министерски съвет със свое решение гласува България да плати близо 25 млн. лв. на строителя на \"Дунав мост 2\" заради поредното осъдително решение на Международния арбитражен съд в Париж вследствие на безхаберното управление на правителството на БСП. Често чуваме неоснователните тези на опозоцията, че правителството харчи пари по непрозрачен начин, с цел да не ги въвеждаме в изкушение и този път да го направят, тук от високата трибуна от НС искаме пред народните представители и пред обществото да стане ясно и абсолютно прозрачно как се харчат парите на българския данъкоплатец\", заяви още Ненков, цитиран от \"Фокус\".            Вчера Министерски съвет със свое решение гласува България да плати близо 25 милиона лева на строителя на „Дунав мост 2“ „FCC Construccion“ заради поредното осъдително решение на Международния арбитражен съд в Париж към държавата вследствие на безхаберното управление на правителствата на БСП. И тъй като често чуваме неоснователните тези на опозицията, че правителството харчи пари по непрозрачен начин, тук, от високата трибуна на Народното събрание, искаме пред народните представители и пред обществото да стане ясно и абсолютно прозрачно как се харчат парите на българския данъкоплатец.    През 2013 г. строителят на „Дунав мост 2“ FCC заявява претенция за изплащане на допълнителни близо 11 млн. евро, тъй като в хода на изпълнение на договора е възникнала необходимост от материал за насипи, който да бъде осигурен извън територията на обекта, а държавата се е забавила да осигури учредяването на концесия за добив. Нито по българското законодателство, нито по договора държавата има подобен ангажимент.    Въпреки това обаче в свое писмо до управителя на компанията от 5 август 2014 г. вицепремиерът в правителството на Орешарски - г-жа Даниела Бобева, навярно не от свое име, а от името на правителството, признава претенцията към българската държава в размер на 11 милиона евро, както и „съжаление“, че правителството не може да плати тези суми, тъй като държавата няма необходимите финансови средства за тази година.    Без по никакъв начин да потърси правата си, правителството на Орешарски абсолютно необяснимо признава дълга, който нито по закон, нито по договора българската страна следва да дължи. Съдействие, което струва близо 28 милиона лева на българския гражданин. Арбитражният съд се позовава именно на това писмо от правителството на Орешарски като признание за дължимото. От друга страна същото ни лишава от основателни възражения по претенцията.    Вчера Министерски съвет гласува поредните пари, с които плащаме поредната сметка, завещана ни от БСП. Поредният класически пример за управление на БСП през годините - винаги някой друг им плаща сметката. Спомняме си и какви магистрали построиха – предизборно откриваха недовършената „Люлин\", която се оказа и най-скъпата магистрала, възложена по 8 млн. евро на км. Отново по време на БСП е построена най-дефектната част от магистрала „Тракия\" – между Стара Загора и Чирпан. За този участък понастоящем трябват 120 млн. лв. минимум, за да се оправят пораженията на БСП.    Нека си припомним и историята на самия „Дунав мост 2“. През далечната 2004 година правителството одобрява финансирането на проекта, на 24 януари 2007 парламентът ратифицира споразумението между България и Румъния за изграждане на нов мост над река Дунав, като през същата година на 30 януари е подписан договорът за изпълнение. Надявам се, че някои от нас все още помнят как през 2009 година на площадката на „Дунав мост 2“ имаше само един насип и няколко излети пилона в неплавателната част на реката.    От 2009 до 2012 година цялото съоръжение бе напълно построено и съответно пуснато в експлоатация. За 3 години правителството на Бойко Борисов успя да завърши абсолютно провален проект от БСП, които за 5 години успяха да излеят само едни пилони за милиони.    Спомняте си и тогавашните усилия на премиера и срещите му с ръководителите на ЕК, с които той успя да ги убеди, че проектът е целесъобразен и срокът за изпълнението му бе удължен.    И тук можем да изброим още много примери за безхаберния начин на управление на претендиращата за алтернатива „столетница“. „Дунав мост 2“ е само малка част от безкрайния списък на БСП със занемарени проекти без никаква защита на държавния интерес. Такъв бе случаят и със загубения арбитраж за „АЕЦ Белене“ за 1,2 млрд. лв. Това само показва лицемерието на БСП и непоправимата им от столетие насам склонност да вкарват държавата в кризи.    Затова отново риторично ще попитаме защо признахме дълг, вместо да оспорим искането със законови аргументи и по този начин ощетихме българската държава с 25 млн. лева? Защо след като е бил признат този дълг не е платен от правителството на Орешарски, а е оставен на следващите правителства? Защо 7 години след последния кабинет на БСП държавата все още плаща милиони левове, а те не спират да твърдят, че могат да управляват по-добре? Оставяме отговорите на вас...  ", "date": "2019.12.19", "title": "ГЕРБ: За пореден път плащаме сметките на безхаберното управление на БСП! "}
{"url": "http://epicenter.bg/article/BSP-prizova-upravlyavashtite-da-sprat-da-tarsyat-opravdanie--che-sa-nekadarni-da-upravlyavat/201983/2/0", "text": "БСП призова управляващите да спрат да ровят в миналото и да търсят оправдание, че са некадърни да управляват. Това каза народният представител от ПГ на „БСП за България“ Таско Ерменков в декларация от в отговор на тази на Александър Ненков от ГЕРБ за „Дунав мост“ 2, предаде репортер на Агенция „Фокус“.   „Сегашното управление в лицето на ГЕРБ е евтино на брашното и скъпо на триците. За пореден път виждаме как се леят крокодилски сълзи за 20 млн. арбитражно дело загубено от България и се забравят 600 млн. евро загубени от България заради недалновидното решение на ГЕРБ да прекрати АЕЦ „Белене““, каза Ерменков.    След това в процедура по начина на водене излезе народният представител от ПГ на „БСП за България“ и член на Изпълнителното бюро на БСП Манол Генов. „Искам да припомните вие конкрето много обстоятелства по строителството на „Дунав мост“ 2. Припомнете на г-н Ненков тези обстоятелства, че това беше тотално провален проект от правителството на НДСВ“, каза Генов.   Думата му бе отнета от председателя на парламента Цвета Караянчева с мотив, че излиза от рамките на процедурата по начина на водене.", "date": "2019.12.19", "title": "БСП призова: Управляващите да спрат да ровят в миналото и да търсят оправдание, че са некадърни"}
{"url": "http://epicenter.bg/article/Malina-Krumova--DA-Bezopasnost-na-dvizhenieto--Dnite-predi-praznitsite-kriyat-poveche-riskove-na-patya/201986/2/0", "text": "Създали сме необходимата координация и организация за да се гарантира, че в празничните дни ще имаме възможност да се веселим, а не да се занимаваме с негативни новини. Искам да обърна внимание на някои неща - чисто статистически дните преди празниците обикновено се характеризират със сериозни опасности и рискове на пътя. Това каза председателят на Държавна агенция \"Безопасност на движението\" Малина Крумова на пресконференция по повод предприетите от държавните институции мерки за гарантиране реда и нормалното придвижване, предаде репортер на Агенция \"Фокус\".    \"Нека да бъдем внимателни на пътя. По празниците има и повишена консумация на алкохол, не се качвайте в колата, ако сте пили\", апелира Крумова. Тя допълни, че за следващата година мотото на безопасността на движение е \"На пътя животът е с предимство\" и призова наистина да бъде така.    Близо 3 600 полицейски служители ще бъдат на територията на цялата страната по време на коледните и новогодишните празници. Това каза Дамян Владинов от отдел \"Пътна полиция\" при Главна дирекция \"Национална полиция\" на пресконференцията. Контролните органи ще следят за водачите с агресивно поведение на пътя, спазването на скоростта, употребата на алкохол и управление на автомобил без книжка. Освен това налице ще бъдат 250 технически средства за контрол на пътя, от които 25 стационарни системи, 32 преносими системи и 148 мобилни станции, вградени в автомобилите.    От 20 декември до 5 януари е разпоредена специализирана полицейска операция на територията на СДВР и ОДМВР, където ще се включи и сектор \"Жандармерия\". На повече от 270 водачи е временно отнето свидетелството за управление, докато на над 134 водачи е прекратена регистрацията на моторните превозни средства. За безопасното движение по време на празниците хората трябва да управляват автмобилите си с необходимото внимание, отговорност и да бъдат толерантни.    Ще има и цивилни автомобили, които ще следят за трафика и неспазване правилата на движението по пътищата. В моловете също ще има засилено полицейско присъствие по отношение на неправилното паркиране и излизането от паркингите. Ще има забрана за движение на товарните камиони над 12 тона по време на празниците. На 20 декември забраната за движение за камиони ще бъде от 16 до 20, а в събота от 8 до 11 ч. по натоварените отсечки от автомагистралите и първокласните пътища.    Определени участъци на автомагистралите ще бъдат затваряни, за да бъдат почистени от евентуално натрупване на сняг, като всичко ще бъде съгласувано с Агенция \"Пътна инфраструктура\" (АПИ).    Традиционно преди поредица от почивни дни Изпълнителна агенция \"Автомобилна администрация\" предприема съответните мерки. Ще има засилен брой екипи от агенцията, както и засилен контрол. Това каза изпълнителният директор на ИА „Автомобилна администрация“ Бойко Рановски.    \"Това, върху което ще бъдат концентрирани усилията на служителите е безпрепятствено пътуване на всички, които ще празнуват извън местата, на които живеят\", заяви Рановски. По думите му, основно контролът ще бъде в районите на автогари и жп гари.    \"Особено внимание ще обръщаме и на нерегламентираните превози. През последните месеци, съвместно с колегите от МВР и Национална агенция за приходите направихме специализирани проверки. Нека хората знаят, че превозите трябва да се извърлват съгласно правилата\", посочи още директорът на ИА „Автомобилна администрация“.   ", "date": "2019.12.19", "title": "Малина Крумова, ДА Безопасност на движението: Дните преди празниците крият повече рискове на пътя"}
{"url": "http://epicenter.bg/article/Georgi-Mihaylov--BSP--Neobhodimo-e-sazdavane-na-Natsionalna-pediatrichna-bolnitsa/201993/2/0", "text": "  \"Става дума не само за кадрови дефицит в детското здравеопазване, а за дефицит на държавническа визия. Всички действия в здравеопазването, които говорят в правилна или неправилна посока, са политики. Тук не става дума за политизиране, а за реални действия или липса на реални действия на държавата. Не може да бъде обвинявана ПГ на \"БСП за България\", че политизира проблема - той е остро политически, тъй като е остро представен пред цялата нация\". Това заяви от трибуната на НС народният представител от ПГ на\" БСП за България\" Георги Михайлов, съобщиха от пресцентъра на партията.  „   „ „    ", "date": "2019.12.19", "title": "Георги Михайлов, БСП: Необходимо е създаване на Национална педиатрична болница"}
{"url": "http://epicenter.bg/article/Karakachanov-i-nachalnikat-na-otbranata-pozdraviha-voennosluzheshtite-v-kontingentite-zad-granitsa-/201994/2/0", "text": "С участието си в мисии българските военнослужещи трупат опит в изпълнение на тежки и отговорни задачи в сложна среда. Те допринасят за изпълнението на съюзническите ни ангажименти по един достоен начин, което издига престижа на Българската армия сред всички наши съюзници. Това каза министърът на отбраната Красимир Каракачанов на традиционната видеоконферентна връзка преди коледните и новогодишни празници с националните командири на контингентите зад граница днес, съобщиха от пресцентъра на МО.    Министърът на отбраната Красимир Каракачанов, началникът на отбраната генерал Андрей Боцев и командващият на Съвместното командване на силите генерал-лейтенант Любчо Тодоров поздравиха военнослужещите, които участват в мисии и операции в Афганистан, Босна и Херцеговина, Косово и Мали. Министърът на отбраната Красимир Каракачанов им благодари за изпълнението на служебните им задължения и им пожела здраве, хубаво посрещане на празниците (по време на което ще продължи изпълнението на техните служебни ангажименти), и успешно завръщане в Родината след края на мисиите.    За обстановката в зоните на отговорност на българските контингенти докладваха полковник Красимир Горанов, национален командир на 39-я контингент в Кандахар, Афганистан, полковник Пламен Колев, национален командир на контингента в Босна и Херцеговина, подполковник Тодор Колев, национален командир на контингента в Косово и лейтенант д-р Йордан Киряков, национален командир на контингента в Мали. Те увериха, че българските военнослужещи изпълняват поставените им задачи на високо професионално ниво и дават своя принос за успеха на мисиите и операциите.     „Армията, всяко нейно формирование или национален контингент са силни и успешни, когато хората, които ги изграждат, са сплотени, целенасочени и мотивирани“, заяви началникът на отбраната генерал Андрей Боцев. Той изрази увереност, че ще бъде създадена нужната организация и нашите военнослужещи извън граница ще посрещнат задружно предстоящите празници. Нашите военнослужещи поставят на челно място изпълнението на професионалните си задължения, стремят се към отлични резултати в поставените задачи и отстояват с чест авторитета на Българската армия, отбеляза още началникът на отбраната генерал Андрей Боцев.    Над 200 военнослужещи от въоръжените сили изпълняват с чувство на отговорност поставените задачи в 9 операции и мисии извън страната и със своите действия допринасят за утвърждаването на високия авторитет, който има нашата страна и Въоръжените сили сред коалиционните партньори в НАТО и Европейския съюз.  ", "date": "2019.12.19", "title": "Каракачанов и началникът на отбраната поздравиха военнослужещите в контингентите зад граница "}
{"url": "http://epicenter.bg/article/Denitsa-Sacheva-smyata--che-ima-vanshna-namesa-za-naprezhenieto-okolo-Zakona-za-sotsialnite-uslugi/201995/2/0", "text": "Социалният министър Деница Сачева смята, че има външна намеса за създаването на напрежение около новия Закон за социалните услуги и твърденията, че деца ще бъдат отнемани от родителите, съобщава БНР.   Според Сачева тази намеса трябва да се разследва: \"Определено можем да говорим за сериозна външна провокация и намеса. Не мога да кажа, защото аз не съм разследващ орган, но ми прави впечатление, че има групи, които се радикализират, когато ние призоваваме за диалог, което е ясен знак, че исканията са очевидно други, а не за семейни политики. Прави впечатление също това, че непосредствено преди местните избори имаше пуснат целенасочен слух в ромските махали, че ще се вземат деца, за да се извеждат децата от училище. Така че със сигурност има провокации, които трябва да бъдат разследвани. Има политически партии, които вече се самоидентифицираха с тези искания\".   \"Притеснени сме не, че някой се опитва да прокара чужда идеология, а че е възможно тази тема да се използва за съзнателна дестабилизация на държавата\", каза министърът на труда и социалната политика пред Агенция \"Фокус\".    \"Осъзнаваме, че този закон поражда притеснения, затова и ние от МТСП подкрепихме отлагането на влизането му в сила с 6 месеца и ще използваме времето от една страна да разясняваме текстовете в закона, а от друга страна да обсъждаме в диалог с всички организации неща, които ги притесняват, така че да намерим най-доброто законово или подзаконово решение на тези въпроси\", допълни тя      ", "date": "2019.12.19", "title": "Деница Сачева смята, че има външна намеса за напрежението около Закона за социалните услуги"}
{"url": "http://epicenter.bg/article/Ne-e-yasna-prichinata-za-smartta-na-24-godishniya-student-po-filosofiya-Nikolay/201953/3/0", "text": "Все още не е ясна причината за смъртта на студента по философия, но по неофициални данни той сам е отнел живота си София,   24-годишният Николай Георгиев, който изчезна безследно на 15 декември, е бил открит вчера мъртъв, съобщиха негови близки, които по-рано призоваха в социалните мрежи всеки, който е виждал младежа да подаде сигнал в полицията.   Николай е видян за последно в неделя, когато напуска дома си в софийското село Доброславци. Малко по-късно телефонът му е засечен последно в село Мрамор, съобщава dir.bg.   Все още не е ясна причината за смъртта на студента по философия, но по неофициални данни той сам е отнел живота си. Eдин от последните постове на младежа във Фейсбук завършва с думите: \"Много скапан свят. Едни и същи порочни модели в своя безсмислен кръговрат. И имаме претенция да сме по образ и подобие на какво?\"   Във вторник 15-годишният ученик от Столичната гимназия по електроника \"Джон Атанасов\" Иван Дешев бе намерен мъртъв в района на ТЕЦ-София и ул. \"История славянобългарска\".   Часове по-рано родителите му го обявиха за издирване. Оказа се, че момчето е посегнало на живота си след любовно разочарование. Иван ще бъде изпратен в последния си път утре в гробищния парк в Карлово. ", "date": "2019.12.19", "title": "Не е ясна причината за смъртта на 24-годишния студент по философия Николай"}
{"url": "http://epicenter.bg/article/Die-Welt--Evropa-e-osnovniyat-pechelivsh-ot-targovskata-voyna-mezhdu-SASht-i-Kitay/201962/4/0", "text": "След неотдавнашното споразумение търговският спор между САЩ и Китай изглежда отслабна. Досега Европа бе основният печеливш от митническата война, но това може да се промени скоро, предупреждава германският национален ежедневник Die Welt, цитиран от Агенция \"Фокус\".    След като миналата седмица Китай и САЩ уредиха поне част от спорните въпроси в ново търговско споразумение, двете страни се въздържаха от налагане на нови наказателни тарифи. Пекин дори частично оттегли вече наложените мита. Отражението на търговската война в световен план бе голямо: в столиците, на фондовите борси и в компаниите. През последните няколко месеца конфликтът между двете икономически сили коства на глобалната икономика много растеж.    Експертите обаче настояват за предпазливост. Оптимизмът не е на място, казва Джейми Томпсън, ръководител на Oxford Economics. Това се доказва от опита от миналото: „В хода на търговската война видяхме много пъти отслабване на напрежението, което бе последвано от по-нататъшни ескалации\", казва Томпсън. Експертът предупреждава - по-нататъшното значително засилване на конфликта може да струва на света растеж с 0.9 процента през следващата година – това е повече от една четвърт от растежа, който Международният валутен фонд (МВФ) прогнозира в момента.    Институтът на германската икономика също очаква конфликтът да продължи. „Малкото търговско споразумение от декември едва ли променя глобалните икономически проблеми, произтичащи от Китай“, пишат икономисти на института в непубликувано досега проучване, представено пред редакцията. „Съответно политическият натиск на САЩ ще продължи да прави Китай икономически и технологично независим. Следователно е вероятно борбата за власт между САЩ и Китай да продължи“.    В своето проучване изследователите откриват също , че ЕС дори се е възползвал от търговската война досега. Последните данни показват значителни промени в търговските потоци между САЩ и Китай: докато свинското, соята и други стоки от САЩ все още представляват 8.4% от целия китайски внос в началото на 2018 г., делът на американските компании във вноса на Китай до средата на 2019 г. пада до 6,1%. „Очевидно САЩ изглежда вече страдат от търговската война“, казват авторите на проучването.    Това обаче важи и за китайските компании: потребители и компании от САЩ купуват китайски продукти по-рядко през последните две години, защото наказателните тарифи оскъпяват телевизорите, принтерите и кухненските уреди от азиатската страна. От началото на 2018 г. делът на китайските продукти в американския внос е паднал от 20,6% до само 18,5%. За своя анализ икономистите са използвали данни от МВФ, Организацията за икономическо сътрудничество и развитие (ОИСР) и Световната търговска организация (СТО).    В същото време компаниите от ЕС изглежда се възползват от това развитие: стоките от Общността все още представляват 12,8% от целия китайски внос в началото на 2018 г., в сравнение с 13,8% в средата на 2019 г. В същото време европейските компании си осигуриха по-голям дял от американския внос: той е нараснал от 19.3% на 20.5% през същия период.    От съществено значение за дългосрочното икономическо развитие е китайските инвеститори да предпочетат да насочат парите си към Европа, а не към САЩ.  „Инвестициите се пренасочват от САЩ към Европа\", е заключението на изследователите. През 2017 г. китайските компании са инвестирали повече от 18 милиарда долара в Европа, почти два пъти повече в сравнение с предходната година.    Делът на Европа във всички преки инвестиции на Китай в чужбина в почти 12% през настоящата година, повече от два пъти спрямо данните за предходната година. Делът на парите, които отиват в САЩ, пада от почти 9% до едва 4,1%. Действителната промяна обаче може да бъде още по-голяма, пишат авторите, тъй като данните за инвестициите изостават от текущото развитие. Следователно големите потоци на капитали към Европа от последно време изобщо не са включени.    Въпреки това краткосрочно положително развитие обаче, изследователите предупреждават да не се омаловажават последиците от търговския конфликт за европейските компании.    „В дългосрочен план няма победители в търговските войни\", пишат те, изтъквайки, че МВФ вече е преразгледал прогнозата си за растеж на световната икономика три пъти тази година - предимно заради конфликта между двете икономически суперсили.    Те препоръчват на ЕС да не действа така агресивно като САЩ, а по-скоро да настояват Китай да преструктурира държавния си капиталистически икономически модел в пазарна икономика, например да намали подкрепата за държавните компании или да третира чуждестранните компании по същия начин като местните.   Според експертите няма съмнение, че Вашингтон ще продължи да оказва натиск върху Китай, за да стане технологично и икономически независим. За Европа е изключително важно колко решително САЩ ще преследват тази цел в бъдеще.  ", "date": "2019.12.19", "title": "Die Welt: Европа е основният печеливш от търговската война между САЩ и Китай"}
{"url": "http://epicenter.bg/article/Kevork-Kevorkyan--Badi-ampiri-kuku---i-si-gleday-kefa-/201948/11/33", "text": "Колкото повече затъваме, толкова повече се увеличава Ордата на Самодивите, мъжки и женски – готови да превържат, да пригалят, да целунат, където им кажат - и не „набърже“. Медицински сестри може и да няма, но тия са винаги на линия и са неизтребими.    Основите са проядени, самите Основи – но Самодивите си знаят тяхната.  А тя е да пеят химните си – брутално инфантилни и още по-брутално отровни.    А Ония, „Войводите“ – продължават да се правят на Ампита, на Куку-ампита. Когато езикът ни все още беше здрав и колоритен и не се нуждаеше от памперси, заради нашествието на ненужни чуждици – Ампири-куку наричаха и типове, които се правеха на завеяни, и то успешно, колкото да ги оставят на мира, особено, когато трябва да се свърши нещо за Общото Благо.    Днес, на яловия си език, „младите“, които толкова хвалят – без пет пари да дават за тях – ги наричат „яки пичове“ и много си падат по „яките“ им номера. Бъди Ампири-куку – и си гледай кефа/кефеца жалък.    Да, да – тъкмо за нашите политикани става дума.  Преди десетина дни, ако някаква сила внезапно ги беше спряла да амперикукосват, веднага щяха да спуснат черни знамена на Парламента.  Също и на Президентството – вместо да си губи времето с амперикукосване за правосъдната система, Радев незабавно трябва да свика Съвета за сигурност с една-единствена тема: Обезумяването на Образованието.  Защото най-важната война отдавна се води – и това е бруталното инфантилизиране на поколенията на Прехода.    Черно знаме се полага и на Министерския съвет – и на самолетоносача „Хари Труман“, където се беше качил Падишаха, заедно с неговата Мустафа, новата американска посланичка – те се очертават като една прелестна двойка в стилистиката на Босфор сериалите.    „Това пък какво беше, Джийвс? – би попитал слугата си Устър, героят на сър П.Г.Удхаус. - Българите и самолетоносач ли ще купуват – или само оглеждат територията, на която ще се приютят в случай на нужда тамошните ампирикукута?“    Ах, каква прелест би било това за тях – да допълним ние.  Пред очите им - безкрайният океан, а зад тях – навлеците, които нямат свършване при всичките си проблеми.    Преди десетина дни стана ясен още един чудовищен проблем.  От най-авторитетното международно изследване на грамотността PISA научихме, че 47% от българските десетокласници нямат елементарни четивни умения, 44% са под критичния минимум знания и умения по математика, 47% са с драстични пропуски в подготовката по природни науки – тия данни ни отпращат директно в дъното на ЕС, ние сме вечните Шампиони на Дъното.    И можем да се гордеем с една грамада от функционално неграмотни млади хора. Функционално Неграмотни!  Това означава, че могат криво-ляво да четат – но не проумяват/вразумяват изцяло смисъла на прочетеното.  Могат да прочетат фразата „Ампикукутата са яки пичове“ – но не могат да схванат, какво означава това.    Данните на PISA ни подсказват, че скоро ще бъдем затрупани от развалини, от човешки развалини.  В наши дни неграмотният е абсолютно паянтова единица, която всеки момент ще пропадне/рухне. Той не е в състояние днес – за бъдещето да не говорим – да размишлява, да опровергава, да се бунтува. Той не схваща подобни неща.    Никой не го е учил, че освен „якостта“ съществува и друго. И никой не му е казал, че е просто един празноглавец. Колко яко, нали?  Когато толкова много от учениците в една система са функционално неграмотни, това означава само едно: образованието постепенно и невидимо Обезумява.  Това е война срещу самите устои на Разума.    Ампитата няма да го направят, затова го направете вие: вгледайте се в общата картина, за да схванете идващия Залез – Обезумяването на Образованието, Циганското Надигане, Дехуманизирането на здравеопазването…  И над всичко това се стеле мълчанието на Ампитата.    Да, те пак печелят – защото ще си имат работа с недонаправени хора, хора-алангле, непригодни да проумяват сериозни идеи/начинания и пр.    Какво да се прави? – този проклет въпрос сякаш ще ни преследва вечно.  Ето какво. Най-напред, трябва да признаем, че не знаем отговора.  Но поне да преценим трезво загубите. А те са грамадни.    Междувременно, Самодивите ще продължават да масажират Ампири-кукутата – а ония ще мълчат и ще се правят на разсеяни.  А Самодивите ще представят Развалините като райски градини.  Ще виждат дори „величие“ там, където е избуял само позор.           ", "date": "2019.12.19", "title": "Кеворк Кеворкян: Бъди ампири куку - и си гледай кефа "}
{"url": "http://epicenter.bg/article/Chernogorsko-izdanie--V-Sarbiya-nikoy-ne-smee-da-vazrazi-sreshtu-Putin-/201964/11/33", "text": "Москва диктува политиката на Белград, твърдят Мария Йовичевич и Виолета Цвеич в съавторска статия за черногорския вестник Pobjeda. Сърбия сключи „пакт с дявола“ - с други думи, с Кремъл - и по този начин застраши целия регион. Авторите са убедени, че Русия просто използва Сърбия, за да разчисти сметките си със Запада.    Агенция „Фокус“ представя превод на материала с уточнението, че той отразява единствено гледната точка на авторите.    Руските агенти правят каквото искат в Белград и този факт е опасен за всички страни в региона, включително за Черна гора. Сърбия сключи „пакт с дявола“ (с други думи, с Кремъл) и се превърна в първата държава, която се изложи на риск. Въпреки че Москва няма братски, религиозни и етнически афинитет към Сърбия, тя я използва като оправдание да повлияе негативно на сръбската политика, сигурност, икономика и интелигенция, както и да дестабилизира съседните страни, ориентирани към САЩ и НАТО. Според американския анализатор Януш Бугайски точно поради тази причина не е имало арести след шпионския скандал: Белград просто не е в състояние да реагира ефективно на Москва.    Припомня се, че по-рано подполковник на сръбската армия бе уловен да получава пари от руския агент Георгий Клебан, но Генералната прокуратура в Белград не реагира на скандала.... Президентът Александър Вучич обеща, че „ще последва отговор, който няма да избяга от общественото внимание\". Но така или иначе нищо не се случи.    След среща с руския президент Владимир Путин, която се проведе няколко дни след избухването на скандала, Вучич заяви, че темата за шпионската афера е затворена. Всички руски служители в своите изявления омаловажиха значението на тази история (руският посланик в Белград, представителят на руското министерство на външните работи, прессекретарят на руския президент и самият Владимир Путин). Думите на Вучич означаваха, че това дело няма да достигне до правосъдната система.    Според Бугайски Черна гора трябва да бъде особено внимателна, защото остава уязвима, а руските агенти ще продължат да се опитват да дестабилизират страната. Те ще използват всички ресурси, с които разполагат, включително сръбските националисти, Сръбската православна църква, медиите и дезинформацията, както и корупционни схеми и междуетнически конфликти.    Съпредседателят на инициативното движение „Игманская инициатива\" и директор на сръбския Център за регионализъм Александър Попов е съгласен с него. „Оставам с впечатление, че режимът на Вучич е под натиск, че Сърбия може да седне на два стола едновременно, а Вучич може да олицетвори Тито по времето на Сталин“, заяви Попов, коментирайки скандала пред изданието.    Попов обяснява, че Сърбия стои между Русия и САЩ, опитвайки се да балансира, обаче в медиите и в изявленията на сръбските лидери предпочитанието клони към първата.    „Това се забелязва и в атмосферата, създадена в обществото и по отношение на руснаците, по изявленията на длъжностни лица относно закупуването на оръжия и декларативните молби за присъединяване към ЕС. Много неуверени думи вече бяха казани на Запад,а а нито една на Русия“, коментира Попов.    Експертът акцентира върху момента, в който Сърбия е прекрачила всички граници. Той визира военни учения с Русия, на които бха задействани зенитно-ракетните системи С-400. „Това вече напълни чашата на търпението и САЩ оказват натиск върху Сърбия. Във военен и политически смисъл Сърбия е по-склонна да се обърне към Русия и да се отдалечи от Европа и САЩ. Нямаме нито върховенството на закона, нито свободата на медиите“, убеден е Попов.    Защо този скандал бързо беше забравен, какво е значението му и защо възникна точно преди пътуването на Вучич до Москва?    „Изглежда, че те оказват натиск върху Сърбия по този начин, но като цяло цялата тази история е като водевил, поставен от слаб режисьор. Акцията беше оставена извън полезрението на гражданите и обществеността и е трудно да се каже защо всичко бе толкова странно. Всъщност това е история, която отклони вниманието от други скандали, които разтърсиха Сърбия в този момент“, казва Попов.    Интересното е, че аферата стана явена в разгара на поредния скандал около продажбата на оръжие, в който участва и Бранко Стефанович, бащата на министъра на вътрешните работи на Сърбия. Т.е., бе необходимо по всякакъв начин да се заглуши тази история.    „Наивните не се заминават с експорта на оръжия, въпреки че нашите политици мислят различно. Това е сериозен международен бизнес, с който се ангажират правомощия. Америка ни даде да се разбере, като предприе някои стъпки, по-специално наложи санкции срещу нашия продавач на оръжие (Слободан Тешич)\", подчерта Попов, отбелязвайки също, че „Америка е непоколебим играч, за разлика от Европа“, и че санкциите срещу Тешич са наложени заради бизнеса му. „Скандалът с руските шпиони може да бъде свързан с това“, уверен е събеседникът на изданието.    След всичко, което се е случило, възниква въпросът: страхува ли се Сърбия от Русия?    „Съдейки по написаното в нашите медии, Русия е основният ни застъпник, най-големият търговски партньор; тя защитава Косово... И съдейки по изявленията на нашите лидери, руснаците са най-близкият до нас народ във всички отношения, който защитава страната ни. Все пак всичко това са илюзии. Нашите проблеми и Косово не ги притесняват. Те просто уреждат сметките си със Запада чрез нас“, заключава Попов.    „Този скандал развали отношенията с Русия. Това беше потвърдено след срещата между Вучич и Путин в Сочи, която изобщо не беше в топла атмосфера. В навечерието на пътуването си до Русия Вучич заяви, че Сърбия вече няма да се въоръжава, а ще укрепи въоръжените си сили по други начини. Въпреки че преди той каза, че е необходимо да се въоръжим... Изглежда, че политическото ни ръководство се разклаща и не знае накъде да тръгне“, коментира Попов.    „Русия е готова с наша помощ да подложи крак на Балканите по този начин да промени ориентацията им към европейския път. Вместо да се възползваме от добри отношения и със Запада, и с Русия, ние опропастихме отношенията си и с двете. Не се разбираме добре с Европа: договорили сме се само една точка. Какво ни казва това, какво е посланието от Европа? Шамар в лицето”, убеден е Попов.  ", "date": "2019.12.19", "title": "Черногорско издание: В Сърбия никой не смее да възрази срещу Путин "}
{"url": "http://epicenter.bg/article/Prodadoha-za-8-8-miliona-dolara-rakopisa-na-Olimpiyskata-harta/201978/8/0", "text": "Оригиналният ръкопис на Олимпийската харта, изготвена от френския барон Пиер дьо Кубертен, беше продаден на търг за рекордните 8,8 милиона долара, преде БТА, като се позова на световните агенции.    Това е най-скъпият лот, свързан със спорта, продаван някога при аукцион.    Експертите от \"Сотбис\" първоначално бяха оценили ръкописа на 1 милион долара, но цената на артефакта скочи главоломно след 12-минутното наддаване на 3 международни купувачи.    Документът, изготвен от основателя на Международния олимпийски комитет Пиер дьо Кубертен, през 1892 година призовава към възобновяването на древногръцките олимпийски игри, които 4 години по-късно стартират в Атина.    Според организаторите на търга, постигнатата висока цена на лота говори за неувяхващия интерес към визионерското дело на Кубертен и за почитта към олимпийското движение.    Предишният рекорд за най-скъпа спортна вещ, продадена на търг, принадлежеше на фланелка, носена от бейзболиста Бейб Рут от \"Ню Йорк Янкис\", която през юни намери купувач за 5,64 милиона долара.", "date": "2019.12.19", "title": "Продадоха за 8,8 милиона долара ръкописа на Олимпийската харта"}
{"url": "http://epicenter.bg/article/Kitayski-godishen-horoskop-2020/202011/10/101", "text": " Според китайската астрологична традиция, знака за 2020г. е на белият метален плъх /мишка/, чийто елемент е Метал. В източните страни Плъхът се счита за умно, хитро, смело животно, способно да постига целите си по всякакъв начин. Какво можем да очакваме от следващата година?    Плъхът е първият знак от 12-годишния китайски зодиак и обикновено символизира ново начало. Следователно Годината на Плъха за света, може да донесе нов старт на политическата и икономическата сцена, обновяване, положителна промяна, по-оптимистична перспектива в сравнение с последните години. Плъхът принадлежи към женския елемент вода (\"ин\"), последният елемент от 10-те \"небесни стъбла\", които китайците свързват със знанията, паметта и ученето. Годината ще бъде подвластна, на движението и бързите промени.     Плъхът ужасява някои и предизвиква възхищение у други, което намеква че ни очаква в известен смисъл двусмислена година. В допълнение елементът на годината метал, според китайците е символ на безсърдечие, жестокост и не се комбинира много добре с Плъха. Освен това годината, ще бъде високосна.    Като обобщение, може да се каже че 2020г, ще е година на обновление и като се вземе на предвид, че започва нов цикъл, може да очакваме време на непредвидими събития и най-драстични промени.    На индивидуално ниво, колкото повече вашият знак е съвместими с този на Плъха, толкова по-добра ще бъде за вас 2020г. Какво ви очаква в годината на плъха, може да прочетете, като изберете своя знак.    Оказва,се че в китайската астрология, също всяка зодия си има изгряващ знак. Добре е когато четете за своя знак да поглеждате и този за асцендента ви. Ако знаете часа си на раждане, може да видите, кой е изгряващият ви знак тук:    23:00 - 01:00 - Плъх  01:00 - 03:00 - Бик  03:00 - 05:00 - Тигър  05:00 - 07:00 - Заек  07:00 - 09:00 - Дракон  09:00 - 11:00 - Змия  11:00 - 13:00 - Кон  13:00 - 15:00 - Овца  15:00 - 17:00 - Маймуна  17:00 - 19:00 - Петел  19:00 - 21:00 - Куче  21:00 - 23:00 - Глиган    Източник: www.astrostar.eu", "date": "2019.12.19", "title": "Китайски годишен хороскоп 2020"}
{"url": "http://epicenter.bg/article/-Mautay-Balgariya--s-ogromno-priznanie-na-godishniya-forum-na-distributorite-v-Kitay/202003/9/0", "text": "В края на ноември представителите на най-мистериозната азиатска напитка получиха наградата за бранд, подкрепящ българската модна сцена по време на второто издание на престижните модни награди Code Fashion Awards   сподели развълнувано Влад Гицоайка от J&M Bulgaria, официален представител на Kweichow Moutai, приемайки наградата от Мария Бонева, основател на Sofia Fashion Week и инициатор на Code Fashion Awards.   Месец по-рано той бе поканен на официалния форум на дистрибуторите от цял свят в родината на „Маутай“. J&M получиха наградата „Най-активен дистрибутор“.   Огненият еликсир присъства на родния пазар от две години и за втори път получи приза за дистрибуция и популяризиране на китайската култура в България. Отличието бе връчено на официално събитие в Китай, където бяха поканени представители на бранда от целия свят.   Пред повече от 400 гости в залата Влад Гицоайка презентира активностите, реализирани през 2019 г. в България. Участието на българската делегация бе представено посредством три от емблематичните сгради в столицата.   На тържествената снимка на българския представител Влад Гицоайка бе отредено престижното място между Ли Баофанг – председател на борда на директорите, и вицепрезидента на компанията. Културната интеграция като платформа за представяне на богатото историческо наследство на Китай чрез разкриване на традиционния процес на дестилация при производството на азиатския еликсир бе сред многобройните причини „Маутай България“ да пребори конкуренцията на останалите пазари в света.   По повод 70-ата годишнина от установяването на дипломатически отношения между Китай и България в края на октомври бе открит и първият „Маутай Център“ в София – единствен в Централна и Източна Европа.   На изискано събитие в столичния „Резиденс Клуб“ центърът бе представен пред официални лица и представители на китайското посолство, Китайския културен институт, Българо-китайската търговска камара и институт „Конфуций“ в София. Те се насладиха на екзотични коктейли, приготвени с дипломатическата напитка на Китай – „Маутай“. Приветствени думи произнесе г-жа Чичин Лю, маркетинг директор на компанията.   През годините „Маутай“ участва в множество интерактивни дейности за популяризиране на имиджа на марката сред потребителите, умело използвайки местната култура на хранене. Азиатският еликсир бе представен в рамките на Азиатския фестивал на цветовете, както и в редица тематични форуми и изложения.   В партньорство с модни списания и онлайн медии „Маутай“ направи своя дебют в рамките на най-очакваното модно събитие – Sofia Fashion Week. По време на престижния форум стотици гости се потопиха в екзотичната азиатска атмосфера, опитвайки специално създадения от миксолозите на Nomad Barman Moutai Fashion коктейл.   Най-популярното байджу в света бързо се превърна в любима напитка на българската публика посредством създаването на изящни коктейлни миксове, подходящи за съчетание с добилата популярност азиатска кухня.   Дълго време Китай и България имат дълбоко приятелство. От 90-те години двете страни подписаха споразумение за насърчаване и защита на инвестициите за избягване на двойното данъчно облагане. Китай винаги е бил един от основните търговски и икономически партньори на България в Азия.   А за Китай България е важен прозорец за отваряне на пазара на Европейския съюз. Като един от символите на китайската национална марка и признат за напитката на дипломацията „Маутай“ вече е дълбоко вкоренен на местния пазар чрез българския дистрибутор J & M. Тя се превърна във важна позиция на българския пазар и играе жизненоважна роля в търговията и културния обмен между двете страни.   Днес с усилията на J & M търговската мрежа на „Маутай“ обхваща цяла България. Местните потребители имат по-задълбочено разбиране за тази представителна китайска алкохолна марка, която се възползва от непрекъснатото проучване и изследване на J & M, присъствайки в обширна мрежа от кокетни барове и заведения.    ", "date": "2019.12.19", "title": "„Маутай България“ с огромно признание на годишния форум на дистрибуторите в Китай"}
{"url": "http://epicenter.bg/article/Kakvo-da-slozhim-na-trapezata-za-Ignazhden---traditsionni-retsepti/202010/9/0", "text": "На Игнажден започват коледните празници. В Източна България на този ден е първата коледна вечеря, а трапезата традиционно е изцяло постна.      Маята се разтваря в топла вода заедно със захарта. Двата вида брашно се сипват в голяма купа заедно със солта, разтворената мая. Замесва се тесто.   След като втаса, прехвърлете на кухненски плот, леко поръсен с брашно. Меси се 2-3 минути. Тестото се разделя наполовина и се оформя на две кръгли питки. Поръсват се с брашно и се прехвърлят в тава, намазана с масло. Покриват се с кърпа и се оставят да бухнат за 30 минути.   Фурната се загрява предварително до 200С. Оставят се да се пекат 30 минути, докато станат златистокафяви и започнат да кънтят на кухо, когато се почукат отдолу.     500 г картофи 200 г тиква 50 г моркови 1 средна глава лук 1000-1200 мл вода или домашен зеленчуков бульон 1 щипка сушена мащерка 2 щипки сушена салвия (градински чай) 1-2 с.л. олио от гроздови семки или друга мазнина лимон    Зеленчуците се измиват и нарязват на кубчета. Прави се запръжка от лука и морковите, а останалите продукти се задушават за кратко.   Към запръжката се добавят топла вода и зеленчуков бульон. Оставя се да заври и се добавят и задушените съставки. Поръсва се със сушените подправки.   Готви се до готовност на зеленчуците. След това супата се отмества от котлона и към нея се прибавя мазнината. Пасира се до получаване на гладка смес. Ако е необходимо, се разрежда с още малко вода или бульон. Поднася се с резени лимон.     Всички продукти се смесват до получаване на меко тесто. Оформят се пръчици с дебелина сантиметър и половина и дължина около 200 мм. Навиват се под формата на кравай. Намасляват се и се махат с жълтъка. Пекат се на 180С до готовност.  ", "date": "2019.12.19", "title": "Какво да сложим на трапезата за Игнажден – традиционни рецепти"}
{"url": "http://epicenter.bg/article/Prodavat-na-targ-apartamenta-na-Filip-Kirkorov-v-Latviya/202016/10/100", "text": "Апартаментът на Филип Киркоров в Латвия да бъде продаден на търг. Това реши московски съд, предаде ТАСС, цитира Нова.тв Жилището на певеца струва 200 милиона рубли. Ищец по делото е латвийска банка, от която звездата е теглил ипотечен кредит. Апартаментът ще бъде обявен за публична продан с начална тръжна цена 193 257 846 рубли, се казва в решението на съдебната институция.   То не е окончателно и подлежи на обжалване.", "date": "2019.12.19", "title": "Продават на търг апартамента на Филип Киркоров в Латвия"}
{"url": "http://epicenter.bg/article/Printsesa-Beatris-s-pishtno-godezhno-parti--Prints-Andryu-ne-doyde/202028/10/100", "text": "Подготовката за сватбата на принцеса Беатрис и Едоардо Мапели Моци може и да беше засенчена от скандалното интервю на баща ѝ принц Андрю за BBC и въвличането му в скандала с Епстийн, но това не попречи на Беа да се хвърли в официалното си годежно парти. \r\n \r\n След като се появи на коледния обяд на кралицата в Бъкингамския дворец, Беатрис и Едоардо поканиха семействата и приятелите си в модерния бар Chiltern Firehouse в Лондон, за да отпразнуват предстоящата сватба.   На партито присъстваха членове на кралското семейство, сестрата на Кейт - Пипа Мидълтън, модни знаменитости от ранга на главния редактор на британския Vogue Едуард Енинфул, както и истински икони в киното като Робърт де Ниро.   Източници са съобщили на британските медии, че принц Андрю не е планирал да се появява, защото смятал, че няма да изглежда добре да го прави само няколко седмици след като бе принуден от Елизабет II да се оттегли от кралските си задължения. Освен това се притеснявал, че гостите ще се чувстват неудобно в негово присъствие.   Източник: Дир.бг", "date": "2019.12.19", "title": "Принцеса Беатрис с пищно годежно парти. Принц Андрю не дойде"}
{"url": "http://epicenter.bg/article/Encho-Keryazov-otnovo-tarsi-nay-talantlivite-detsa-na-Balgariya/202041/10/0", "text": "От 10 декември до 10 януари 2020 година фондация „Енчо Керязов“ набира кандидатурите на талантливи деца за излъчването на тримата финалисти в категориите \"Спорт\", \"Образование\" и \"Изкуство\" по време на деветите годишни награди \"Нощ на звездите\".   Грандиозното събитие ще се проведе на 21 март догодина в \"Арена Армеец\". „В сайта на фондацията   има формуляри, в които учители и треньори могат да подават кандидатури на своите възпитаници.   И тази година разделите са три – образование, изкуство и спорт. Няма да има промяна по отношение на категориите. Няма да има промяна и в самия регламент – кои ще са допуснати до финала на 21 март в „Арена Армеец”.   И тази година децата – кандидати ще бъдат оценявани от четиричленна комисия. Те ще са изключителни и доказали се професионалисти в своите области, които ще излязат със становище след 10 януари. Документите ще бъдат разгледани в срок от около месец, така не по-късно от 10 февруари ще обявим тримата финалисти във всяка категория.   „Документите ще бъдат разгледани в срок от около месец, така не по-късно от 10 февруари ще обявим тримата финалисти във всяка категория“, каза Енчо Керязов и пожела успех на всички таланти.", "date": "2019.12.19", "title": "Енчо Керязов отново търси най-талантливите деца на България"}
{"url": "http://epicenter.bg/article/Grigor-Dimitrov-povezhda-otbora-ni-sreshtu-Velikobritaniya-/202033/8/0", "text": "Малко след като сезонът за Григор Димитров приключи, той даде пресконференция в София, на която обяви, че ще бъде играещ капитан на България в първото издание на отборния турнир АТР Cup. Димитров извика в тима ни Димитър Кузманов, Александър Лазаров, Александър Донски и Адриан Андреев, предаде Агенция \"Фокус\".    България попадна в група с Великобритания, Белгия и Молдова в Група С на АТР Cup. Страната ни зае мястото на Швейцария в потока след отказването на Роджър Федерер.    Великобритания участва благодарение на „защитения ранкинг\" на Анди Мъри, докато Давид Гофен повежда белгийците. Капитан на Молдова е Раду Албот.    Мачовете на България са в Сидни, като в първия дуел на 3 януари Григор Димитров повежда страната ни срещу Великобритания.  ", "date": "2019.12.19", "title": "Григор Димитров повежда отбора ни срещу Великобритания "}
{"url": "http://epicenter.bg/article/Demokratite-prashtshtat/201950/7/96", "text": "Доналд Тръмп стана третият президент на САЩ, подложен на процедурата за импийчмънт от Камарата на представителите. Решението дали той ще остане на поста си ще вземе Сенатът през януари 2020 г., предаде Би Би Си.    Това стана след две гласувания в Конгреса – за всяко от двете обвинения. Това за злоупотребата с власт събра 230 гласа „за“ и 197 „против“, 229 подкрепиха импийчмънта по обвинението за възпрепятстването на разследването на Конгреса, 198 бяха против.    За решението да започне процедурата по отстраняването на Тръмп от поста бяха достатъчни 216 гласа по всяко от обвиненията.    Преди самото гласуване демократите дадоха да се разбере, че не смятат да се откажат от опита Тръмп да бъде отстранен от властта. Това гласуване обаче не означава, че президентът на САЩ е длъжен да напусне поста си, а и официално обявеният импийчмънт няма да му попречи да бъде избран за следващ мандат.    Миналия понеделник демократите в Конгреса публикуваха 658-страничен доклад, в който обвиниха Тръмп за вземане на подкупи и опит да принуди президента на Украйна да започне разследване срещу сина на бившия вицепрезидент на САЩ Джо Байдън.    Резултатите от гласуването отразяват дълбокия разкол в Камарата на представителите по партиен признак, отбелязва VoA /Voice of America, Радио Гласът на Америка/.    Трима от демократите гласуваха против двете обвинения. Тулси Габард, също демократ, претендентка за участие в президентските избори през 2020 г., се въздържа и за двете точки. Веднага след вота тя публикува изявление, в което обясни позицията си.    „Не мога с чиста съвест да гласувам против импийчмънта, защото мисля, че президентът Тръмп извърши правонарушение. А аз също така не мога с чиста съвест да подкрепя импийчмънта, защото отстраняването на действащия президент не следва да бъде резултат от еднопартиен процес, разпален от племенна вражда, която така дълбоко раздели страната ни. Когато преди три месеца аз гласувах за започването на разследване за импийчмънта, аз казах, че това не трябва да бъде еднопартиен проект. За съжаление, именно това се случи“, пише тя.  Както се и предполагаше, гласуването още веднъж доказа острото разделение в позициите на законодателите по партиен принцип, отбелязва изданието.      Досега само двама президенти са подлагани на процедурата за импийчмънт – Бил Клинтън през 1998 г. и Андрю Джонсън през 1868 г., но те запазиха постовете си. През 1974 г. Ричард Никсън подаде оставка, без да дочака обявяването на тази процедура.    И след това гласуване в Камарата на представителите на САЩ Доналд Тръмп ще продължи да управлява държавата. Съдбата му ще бъде решена в Сената – там ще бъдат разгледани утвърдените от Камарата обвинения и доказателствата за неговата невиновност.    Процесът ще бъде ръководен от ръководителя на Върховния съд на САЩ Джон Робъртс. За окончателното сваляне на президента от поста му трябва да гласуват две трети от сенаторите – не по-малко от 67.    Най-вероятно Сенатът ще започне изслушванията през януари догодина. Продължителността на процеса не е регламентирана. Ако поддръжниците на импийчмънта в Сената не получат необходимото мнозинство гласове, Доналд Тръмп ще запази поста си.    Ако мнозинството в Сената подкрепи импийчмънта, държавен лидер ще стане сегашният вицепрезидент Майк Пенс.      Под злоупотребата с власт се разбираше само разговорът на Тръмп с украинския президент Володимир Зеленски от 25 юли т.г. Тогава в хода на разговора лидерът от Белия дом поиска той да започне разследване срещу бившия вицепрезидент Байдън. Неговият син беше член на борда на директорите на украинската държавна петролно-газова компания Burisma в периода 2014-2019 г. и, както твърди Тръмп, е бил въвлечен в корупционни схеми в тази страна.    По това време Джо Байдън беше упълномощен от администрацията на САЩ по въпросите на Украйна, а според републиканците в Конгреса, е съпричастен към уволнението на шефове от правоохранителните органи в тази държава, подготвяли разследвания, в това число и срещу сина му по обвинения за корупция.    Тези обвинения демократите определят като призив към чужда държава за намеса в процеса на изборите на САЩ.    Освен това, демократите в Конгреса предявиха обвинения на Тръмп за възпрепятстване на работата на Камарата на представителите – президентът забранил на високопоставени фактори от администрацията си да отговарят на поканите на законодателите и да се изказват на изслушванията в комисиите в рамките на процедурата по импийчмънта.    Проблем е бъдещето на политиката в САЩ. Ако след обявяването на импийчмънта президентът бъде оправдан в Сената, демократите ще трябва да си сътрудничат с Белия дом по целия списък на законодателните инициативи.    Обявяването на импийчмънта не пречи на действащия президент отново да издигне кандидатурата си за вота през 2020 г. и да участва в предизборните баталии. Как точно демократите ще си сътрудничат с президента след всичко това, още не е известно.    „Ако президентът не бъде привлечен под отговорност, ако колегите ми в сената не изпълнят задълженията си, дадени под клетва, то нашата демокрация ще се окаже заплашена“, казва пред Би Би Си конгресменът Дейвид Сисилин.  ", "date": "2019.12.19", "title": "Камарата на представителите гласува за отстраняване на Тръмп. Съдбата му ще се решава в Сената"}
{"url": "http://epicenter.bg/article/Arestuvaha-shefove-na-banka-v-Italiya-za-umishlen-bankrut/201974/7/0", "text": "Сътрудници на финансовата полиция в Италия арестуваха в сицилианския град Катания президента и генералния директор на Банката за икономическо развитие. Повдигнати са им обвинения за умишлен банкрут и други финансови престъпления, съобщава Dariknews.    По информация на прокуратурата в Катания, 63-годишният Пиеро Ботино и 47-годишният Гаетано Саноло са поставени под домашен арест.    В рамките на операцията под кодовото име Fake Bank следствените органи в Сицилия са успели да проследят многобройни незаконни финансови операции, осъществени от висшето ръководство на кредитната институция. В съучастие с още 18 души те са довели банката до банкрут.     РИА Новости съобщава, че на всички обвиняеми по това дело са връчени официални уведомления за приключилото предварително разследване.    Отбелязва се, че в хода на следствието полицейските служители са получили достъп до информация, съдържаща се в личната електронна поща на Ботино, която президентът на банката е успял да унищожи. Служителите на реда се обърнали към провайдъра Tiscali, от когото са получили всички данни, които се оказали изключително интересни за следствието.    Очаква се около обяд главният прокурор на Катания Кармело Дзукаро да даде пресконференция, в която ще обяви подробности за операцията Fake Bank.", "date": "2019.12.19", "title": "Арестуваха шефове на банка в Италия за умишлен банкрут"}
{"url": "http://epicenter.bg/article/Izdadena-e-zapoved-za-aresta-na-Evo-Morales-/201980/7/0", "text": "Генералната прокуратура на Боливия разпореди арестуването на бившия президент в изгнание Ево Моралес след обвинението на временното правителство за подбуждане и тероризъм.    Прокурорите в Ла Пас подписаха заповед полицията да задържи 60-годишния политик и да го заведе в офиса на главния прокурор, съобщи БГНЕС.   Моралес избяга от Боливия в Аржентина миналия месец, след като избухнаха граждански вълнения след предизвикалото противоречия негово преизбиране при гласуване на 20 октомври, широко осъдено като фалшифицирано.", "date": "2019.12.19", "title": "Издадена e заповед за ареста на Ево Моралес "}
{"url": "http://epicenter.bg/article/Tsigansko-lyato-dnes-i-utre--v-nedelya---snyag/201949/2/0", "text": "Над страната днес ще има разкъсана средна и висока облачност. На места в равнините и низините ще има и мъгла. Ще бъде почти тихо, съобщава от Националния институт по метеорология и хидрология (НИМХ), цитирани от „Фокус”.   Минималните температури, в повечето райони, ще бъдат между минус 1 и 4 градуса, а максималните ще останат в широки граници - от 8 – 10 градуса в местата с по-трайна мъгла до 17 – 18 градуса в по-високите части от страната. В София - около 11 градуса.   Атмосферното налягане през деня ще се задържи почти без промяна - по-високо от средното за месеца.   Над Черноморието ще има разкъсана висока облачност, преди обяд на места по южното крайбрежие с намалена видимост. Ще духа слаб вятър, предимно от запад-югозапад. Максимални температури на въздуха се очаква да достигнат 14 – 15 градуса. Температурата на морската вода – 12 – 13 градуса. Вълнението на морето ще бъде 2 - 3 бала.   Над планините също ще има разкъсана средна и висока облачност, без валеж. Ще духа слаб до умерен южен вятър. Максималната температура на височина 1 200 метра ще е около 15 градуса, на 2 000 метра – около 10 градуса.   Утре ще се повишат сутрешните температури, дневните в Западна България слабо ще се понижат, а на изток, където ще духа слаб до умерен югозападен вятър, ще останат до 14 – 16 градуса.   На отделни места в югозападните райони е възможно да превали слабо. През почивните дни облачността ще бъде предимно значителна.   В събота на отделни места, главно в западната половина от страната, а в неделя на много места ще бъде с превалявания от дъжд, над 1 500 метра - от сняг. Вятърът ще се запази югозападен, в Източна България умерен и силен, и температурите ще останат високи. ", "date": "2019.12.19", "title": "Циганско лято днес и утре, в неделя - сняг"}
{"url": "http://epicenter.bg/article/Ombudsmanat-kam-prosvetniya-ministar--Zadalzhitelna-preduchilishtna-za-4-godishnite---da--no-bez-taksi/201956/2/0", "text": "Омбудсманът Диана Ковачева изпрати днес препоръка до министъра на образованието и науката Красимир Вълчев с искане да отпадне таксата за хранене за децата, включени в задължителното предучилищно образование, съобщиха от пресцентъра на омбудсмана. В понеделник министър Вълчев обяви, че амбицията на образователното ведомство е за въвеждане на задължителна детска градина и за 4-годишните деца. В момента тя е задължителна за 5 и 6-годишните. Намеренията на МОН са до два месеца да бъдат разработени съответните законодателни промени в просветния закон, така че те да влязат в сила от новата учебна 2020/2021 г. „Финансовата тежест на таксите за посещение на детска градина е тема, която дълбоко вълнува родителите в България и следователно системно присъства в моята работа като омбудсман. Във връзка със задължителното предучилищно образование за децата на възраст 5-6 години отправих редица препоръки, в които посочих, че е необходимо да отпадне таксата, която се заплаща за храната на децата.   Установих, че размера на тези такси за храна е различен за цялата страна. Както знаете има вече доста общини в България, които са взели решения за отпадане на таксите, като отново подчертавам, че и тази практика е много различна и за съжаление неустойчива.   Това налага приемане на универсално национално решение за заплащане на таксите за хранене, с което не само ще се подкрепят родителите, но държавата на практика ще инвестира в ранното детско развитие и в предучилищното образование, както и ще се подкрепят българските общини и ще се гарантира равен достъп на всички деца до детски заведения“, пише в препоръката на омбудсмана до просветния министър.    Доц. Ковачева отбелязва, че решението за въвеждане на задължително предучилищно образование за четиригодишните деца е отговорно и е важна политика за ранното детско развитие. Тя може да реши редица проблеми, сред които отпадане от училище на децата, обхватът им в предучилищно образование, навременна подкрепа за работещите родители и възможност да се върнат на трудовия пазар, изучаване на български език от децата, за които той не е майчин и др. Омбудсманът поставя и няколко въпроса, които се поставят от родители, граждани и организации до институцията:   • Как ще бъде подготвена системата, за да поеме децата на четири години в задължителна форма на предучилищно образование, като това включва не само материалната база, но и техническата, човешките ресурси и най-важният въпрос каква ще бъде програмата за образование на децата и как тя ще отговори на развитието на децата на тази възраст?   • Какви са резултатите от пилотното въвеждане чрез проект на задължителното предучилищно образование на четиригодишните деца?   • Има ли вече виждания и решения за осигуряване на достъп до алтернативни форми за отглеждането и обучението на децата: самостоятелна форма на обучение, обучение в домашна среда, родителски кооперативи и др.?   • Как ще бъдат осигурени възможности за валидиране и сертифициране на знанията и уменията, получени от децата, извън детските заведения за предучилищното образование?   • Във връзка с въвеждане на задължителното предучилищно образование на четиригодишните деца има ли рискове от закриване на яслени групи във връзка с недостига на материална база в големите градове?   • Обмисля ли се въвеждането на задължителни стандарти за компонентите на социално-педагогическа среда в предучилищните заведения – вътрешен интериор, материали за игра и за дейности?   • Какви ще бъдат стандартите за броя на децата в групата на четиригодишните, за да има възможност да се приложи индивидуализиран подход към всяко дете?   • Планирани ли са реални инвестиции в човешкия ресурс, който е необходим за ранното детско развитие и най-вече за предучилищното образование на четиригодишните деца?    „За мен като омбудсман е важно, Вие като министър на образованието и науката, да отворите и да гарантирате широк дебат по тези теми, включвайки всички заинтересовани страни“, завърша омбудсманът Диана Ковачева.", "date": "2019.12.19", "title": "Омбудсманът към просветния министър: Задължителна предучилищна за 4-годишните - да, но без такси"}
{"url": "http://epicenter.bg/article/Radev-i-NPO-obsazhdat-neobhodimostta-ot-promeni-v-Konstitutsiyata-/201958/2/0", "text": "В четвъртък държавният глава ще приеме на „Дондуков“ 2 представители на неправителствени организации и професионални сдружения на магистрати, предаде БГНЕС.    Първата подготвителна среща на Румен Радев за необходимостта от промени в Конституцията се проведе на 17 декември с Правния съвет към президента и с представители на академичната общност.    „Върху Българската конституция не може да се посяга и не бива да се посяга произволно. Това е една демократична Конституция, една от първите в посткомунистическия период в цяла Източна Европа. Тази Конституция въведе демократичните принципи, въведе разделението на властите, въведе правата на гражданите, въведе устройството и функционирането на една демократична държава наред с ограниченията на обхвата на нейната дейност”, каза Радев на срещата с Правния съвет към президента и с представители на академичната общност.   Той посочи, че в същото време ние не трябва да бягаме от въпросите на нашето съвремие. „Успя ли проектът, заложен в тази Конституция, да изгради демократична, правова и социална държава, така както е в нейния преамбюл? Има ли в Конституцията достатъчно защитни механизми срещу погазването на разделението на властите и срещу авторитарен произвол? Имаме ли системен проблем поради противоречив, неправилен прочит на Конституцията, който да води до остър дефицит на справедливост в нашето общество? И ако има такъв – какви са причините, имаме ли системен проблем?”, заяви президентът.   Затова, по думите му, оттук произтича и самият дебат, който иска да отворят. “Първо – трябва ли изобщо да обсъждаме някакви промени в Конституцията на Република България? Ако обсъждаме – защо и в какъв обхват?, посочи тогава държавният глава.  ", "date": "2019.12.19", "title": "Радев и НПО обсъждат необходимостта от промени в Конституцията "}
{"url": "http://epicenter.bg/article/Georgi-Yordanov--Sistemata-na-zdraveopazvaneto-ima-nuzhda-ot-koordinirashtata-rolya-na-Ministerstvoto/201959/2/0", "text": "Системата на здравеопазването има нужда от координиращата роля на Министерството, а не то само да е проверяващо. Това каза народният представител от ПГ на „БСП за България“ и зам.-председател на Здравна комисия доц. Георги Йорданов от парламентарната трибуна по време на представяне на мотивите за изслушването на министър Кирил Ананиев, предаде репортер на Агенция „Фокус“.   \"Повод за искането ни за изслушване е смъртта на тригодишния Александър и съдебномедицинската експертиза за това. Причината за системните проблеми в българското здравеопазване, бележещи отрицателна тенденция. На първо място липсата на комуникация и съгласуваност с дейността на отделните структурни звена в здравеопазването, спешна помощ, извънболнична и болнична помощ, между отделните многопрофилни и извънболнични заведения“, изброи още Йорданов.   Той посочи, че всичко това се е отразило на случая с тригодишното дете.    „Случай като този представлява най-яркото опровержение на тези здравни апологети, които в началото на прехода считаха, че приватизацията е панацеята и че се формира един пазар на медицински услуги, който ще формира всички отношения в здравеопазването“, каза още доц. Йорданов.   \"Кой разреши от една година и половина Спешната помощ в София да не транспортира болни от едно болнично заведение до друго, когато те в повечето случаи се нуждаят от реаномобил\", попита депутатът.", "date": "2019.12.19", "title": "Георги Йорданов: Системата на здравеопазването има нужда от координиращата роля на Министерството"}
{"url": "http://epicenter.bg/article/Ananiev--Ot-20-yanuari-2020-g--shte-zapochne-normalna-rabota-intenzivnoto-otdelenie-kam-Detskata-bolnitsa/201960/2/0", "text": "От 20 януари 2020 г. ще започне нормална работа интензивното отделение към Детската болница в София. Това каза министърът на здравеопазването Кирил Ананиев по време на изслушването си за работата на Детската болница, предаде Агенция \"Фокус\".   Министърът припомни, че по случая с тригодишното дете е сезирана и прокуратурата. Той припомни, че е разпоредил в трите болници: Детската боница, болница \"Лозенец\" и УМБАЛСМ \"Пирогов\".    \"Създадена е организацията, така че нито едно дете да не остане без да му е оказана в пълен обем и навреме необходимата медицинска помощ и грижи. Проведе се незабавна среща с ръководителите на държавни лечебни заведения и на Центъра за спешна медицинска помощ в София.   Създаде се координациоцен механизъм, който регламентира приема на деца при спешни случаи, както и при провеждане на деца от едно лечебно заведение към друго.   Болница \"Пирогов\" пое ангажимента да осигури спешния прием на деца на територията на София, а при необходимост и извън столицата. За целта МЗ ще подпомогне лечебното заведение за осигуряване на необходимата материална база.   В тази връзка ще се ползва консутатилната помощ на педиатри от други лечебни заведения\", каза още министърът.    \"По отношение на Специализираната детска болница, освен административният одит и контролът, който ще се осъществи, се търсят възможност за осигуряване на 24-часово присъствие на анестезиолози поне двама за нуждите на отделението за интензивно лечение в Специализираната болница.   На 17 декември 2019 г. е въведена промяна в реда за регистрация на потока от пациенти в болницата, като всички се регистрират в регистрационен журнал с отбелязване на часа на появяване в лечебното заведение\", допълни още министърът.    По думите му предстои проучване на технически и финансови възможности за въвеждане на автоматизирана билетна система.   \"Ще бъдат предприети действия за преобразуване на приемния кабинет за планови пациенти на консултативно-диагностичния блок на територията на дъщерното дружество. По този начин дефинитивно разделяне на потока на плановите пациенти от този на спешните\", допълни още министър Ананиев.    Той поясни, че когато интензивното отделение няма да функционира, се организира текущ ремонт с помощта на държавата, спонсори и доброволци. \"Налага се интензивното отделение към клиниката по Пневмология да започна нормалната си работа, считано от 20 януари 2020 г.\", допълни още министърът.", "date": "2019.12.19", "title": "Ананиев: Интензивното отделение към Детската болница ще започне нормална работа от 20 януари 2020 г."}
{"url": "http://epicenter.bg/article/Republikantsi-zaplashiha--Ako-doyde-prezident-demokrat--shte-posledva-sadbata-na-Tramp--/201951/7/0", "text": "Републиканската партия, издигнала президента на САЩ, Доналд Тръмп, срещу когото тече процедура по импийчмънт, заплаши че те от своя страна ще се опитат да отстранят по този начин следващия държавен глава на демократите, пише американското издание The Washington Examiner, цитирано от \"Фокус\".  Те заплашиха, че рано или късно издигнат от тях президент ще последва съдбата на Доналд Тръмп.    „Това е измама. Това нещо, което не трябва да е позволено. И е много лошо нещо за тази страна. И вие превръщате импийчмънта в нещо тривиално. И нека ви кажа нещо – някой ден ще има демократ президент и предполагам, че те (Републиканската партия) ще го запомнят“, каза Тръмп пред репортери по-рано, като добави, че опозиционната партия използва процедурата за собствена политическа изгода.    Доналд Тръмп е третият президент, който ще се изправи пред разследващите го за импийчмънт в контролираната от демократи Камара на представителите, както и пред Сената, който е под контрола на неговата Републиканска партия.   Другите двама президенти, които са преминали през тази процедура са били демократите Андрю Джаксън и Бил Клинтън, съответно през 1868 г. и 1998 г. Републиканският президент Ричард Никсън също беше подложен на процедура по импийчмънт, но подаде оставка преди тя да завърши, във връзка с аферата „Уотъргейт“.    Според Демократическата партия доводите за импийчмънта на президента са съвсем оправдани, като посочиха като причина и отказът на президента да сътрудничи на Конгреса по разследването.    Републиканците от своя страна твърдят, че причините за импийчмънта не са престъпления като получаване или предлагане на подкуп или изнудване, а чисто политически доводи, като злоупотреба с власт и липса на сътрудничество.    „Много съм натъжен от тази страна“, коментира републиканският депутат Луи Гумерт.  „Наистина съм притеснен от непоправимата щета, че сега всеки президент, който е от различна партия, от тази контролираща Камарата ще трябва да се бори с импийчмънт по време на целия си мандат. Това е много опасен прецедент. Определено ще има хора, които ще искат реванш“, каза той.    Друг депутат от партията на Тръмп – Дъг Колинс, заяви по време на едно от изслушванията, част от процедурата, че ще дойде „ден за отплата“ за бъдещ президент на демократите.    Демократите отхвърлиха заплахите за това как процедурата по импийчмънт може да бъде използвана и срещу техни кандидати в бъдеще.  „Смятам, че те грешат“, каза ръководителят на партийната група на Демократическата партия в Камарата на представителите Стени Хойер.  „Този президент направи неща, които постоянно са поставяли нашата национална сигурност в риск, по мое мнение“, добави той. Според него републиканците проявяват умишлено невежество, като се опитват да оставят Доналд Тръмп на поста му, след като е извършил неща, които трябва да доведат до неговото отстраняване.    „Ако демократичен президент злоупотреби с властта си и постави конституционните изисквания в риск, тогава той ще бъде прекаран през същата процедура“, каза Хойер.  „Ако такъв президент направи това, което нашият държавен глава извърши, аз ще гласувам за отстраняването му“, добави той.    Лидерът на републиканците в Камарата Дик Дърбин заяви, че обстоятелствата около импийчмънта на президента са лоши, като се позова на телефонния разговор между него и държавния глава на Украйна Владимир Зеленски в опит да го накара да очерни политическия си опонент Джо Байдън.  „Знам че републиканците търсят някаква историческа аналогия. Когато този президент разсекрети своя разговор, той говори сам за себе си за естеството на обвиненията“, каза той.  „Не знам какви ще са мотивите им (на републиканците) в бъдеще, но мога да ви кажа, че това са сериозни обвинения“, добави той.", "date": "2019.12.19", "title": "Републиканци заплашиха: Ако дойде президент демократ, ще последва съдбата на Тръмп! "}
{"url": "http://epicenter.bg/article/Beliyat-dom-nareche-glasuvaneto-za-impiychmant-sreshtu-Tramp-nekonstitutsionna-parodiya-/201952/7/0", "text": " предаде \"Ройтерс\".   Президентът е напълно уверен, че  в страната, както и справедливостта, заяви говорителката на Белия дом Стефани Гришъм. Тя определи решението на Камарата на представителите за придвижване на процедурата в Сената като \"  в историята на Съединените щати\".   Припомняме, при гласуването в Камарата на представителите и двете обвинения срещу Тръмп - за злоупотреба с власт и за възпрепятстване на разследването, бяха подкрепени от конгресмените. След изслушванията в Сената, които се очаква да започнат през януари,   по импийчмънта.   Според наблюдателите е почти сигурно, че Тръмп ще запази поста си, тъй като там представителите на подкрепящата го Републиканска партия имат мнозинство. За отстраняването му от власт е необходимо мнозинство от двете трети от гласовете на сенаторите.    за импийчмънт като осъди \"незаконните основания за импийчмънт\" и изрази увереност, че президентът ще бъде оправдан в Сената, предаде ДПА.  \"Демократите избраха да действат на тази партийна основа, въпреки факта, че президентът не е извършил нищо осъдително\", каза говорителката Стефани Гришъм в изявление, като нарече гласуването в камарата на представителите \"неконституционна пародия\".    \"Президентът е уверен, че Сенатът ще възстанови нормалния ред, честността и справедливия процес, които бяха пренебрегнати при процедурата в камарата. Той е готов за следващи стъпки и е уверен, че ще бъде изцяло реабилитиран\", се казва в изявлението, в което се визира предстоящият процес в горната камара на Конгреса.", "date": "2019.12.19", "title": "Белият дом убеден: Президентът ще бъде напълно оправдан в Сената"}
{"url": "http://epicenter.bg/article/Za-vtori-poreden-den-v-Avstraliya-e-izmerena-rekordno-visoka-temperatura/201963/7/0", "text": "За втори пореден ден в Австралия е измерена рекордно висока температура, като отчетените стойности са 41,9 градуса по Целзий, предава AFP, като се позовава на местните власти. Това съобщава Агенция \"Фокус\".   Националното бюро по метеорология съобщи, че новият среден максимум за страната е достигнат в сряда, надминавайки 40,9-те градуса, отчетени ден по-рано. Така е „разбит“ рекордът от 40,3 градуса, отчетен през януари 2013 г.    Топлинната вълна изостри безпрецедентна серия от пожари, опустошили големи райони на Австралия.   Извънредно положение е обявено в щата Нов Южен Уелс заради горещините и бушуващите пожари. На територията на щата, където се намира и Сидни, бушуват стотина пожари, като половината от тях не са овладени.", "date": "2019.12.19", "title": "За втори пореден ден в Австралия е измерена рекордно висока температура"}
{"url": "http://epicenter.bg/article/Politico--Polsha-riskuva-chlenstvoto-si-v-ES-sas-sadebnata-reforma/201965/7/0", "text": "С последните си действия правителството във Варшава на партията „Право и справедливост“ (ПиС) отново нежежава обстановката в страната и застрашава неотдавнашното размразяване в отношенията с Брюксел. Дори нещо повече – според Върховния съд на страната полското правителство рискува членството в Общността, отбелязва европейската редакция на изданието Politico, цитирана от Агенция \"Фокус\".    Миналата седмица трима депутати от ПиС внесоха законопроект, който предвижда санкциониране на съдиите, които поставят под въпрос легитимността на законовите промени, направени от правителството. В текста се казва, че е забранено „да се проявява враждебност към други власти на Република Полша и нейните конституционни органи, както и към основните принципи на Република Полша\".    Това е пряк отговор на решение от ноември от Съда на ЕС, в което полските съдилища бяха задължени да определят дали новосъздадената Дисциплинарна комисия за съдии е „достатъчно независима“.    Тези промени са част от мащабна реформа в правната система, предприета от управляващите с цел „да се освободят съдилищата от магистрати от комунистическата епоха“.    Но по-малко от една десета от полските съдии упражняват професията си отпреди края на комунизма през 1989 г. Ето защо критиците на официална Варшава твърдят, че промените са насочени към налагане на контрол над правната система.    Дебатът за законодателството започва в четвъртък. В сряда вечерта хиляди хора излязоха на улиците в десетки градове в страната, за да протестират срещу предложения закон.    Върховният съд на страната разпространи изявление по-рано тази седмица, в което осъжда закона, сравнявайки го с решението за въвеждане на военно положение, прието от комунистите през 1981 г. за смазване на профсъюза „Солидарност“. „Противоречията между полското законодателство и правото на ЕС по всяка вероятност ще доведат до намеса на институциите на ЕС относно нарушаване на договорите на ЕС и в по-дълга перспектива - до необходимостта от напускане на Европейския съюз“, съобщиха от Върховния съд на Полша чрез съобщение.    Институцията обвини правителството, че се опитва да поеме контрол над съда преди президентските избори през май.    Полша се присъедини към ЕС през 2004 г. и обществената подкрепа за членство остава силна, въпреки напрежението между Брюксел и ПиС. Полша е основен бенефициент на средства от ЕС за своите земеделски производители и инфраструктурни проекти.    ЕС няма механизъм за изхвърляне на страна-членка. Досега само Великобритания избра да напусне блока, след като проведе референдум по въпроса през 2016 година и се очаква тя да излезе на 31 януари. ", "date": "2019.12.19", "title": "Politico: Полша рискува членството си в ЕС със съдебната реформа"}
{"url": "http://epicenter.bg/article/Shotlandiya-se-gotvi-da-poiska-nov-referendum-za-nezavisimost/201968/7/0", "text": "Първият министър на Шотландия Никола Стърджън ще представи документ, който според нея съдържа \"ясни демократични аргументи\" за прехвърляне на правомощия от Уестминстър на регионалния парламент на Шотландия, което ще позволи организирането на нов референдум за независимост, пише вестник \"Скотсман\", съобщава БТА.   Стърджън ще публикува документа \"Правото на избор на Шотландия\" въпреки изявлението на британския премиер Борис Джонсън миналата седмица, че ще отхвърли евентуално искане за втори референдум.   Преди седмица Шотландската национална партия на Стърджън спечели 47 от общо 59 места в Камарата на общините. Според нея това е \"неоспорим\" мандат за втори референдум, припомня \"Скотсман\".    Искането за втори референдум вероятно ще бъде отхвърлено, пише британският в. \"Таймс\". Шотландската национална партия трябва да прояви търпение и да не позволи на екстремистките елементи да спечелят влияние.   Брекзит представя уникален парадокс за независимостта на Шотландия. Колкото по-рязка е раздялата с ЕС, толкова по-неизгодно икономически е за Шотландия да се отдели и да се присъедини към Европейския съюз. Цените биха нараснали до смазващи равнища, отбелязва британският в. \"Телеграф\".  Стърджън пропусна една възможност миналата година: тя трябваше да каже на своите депутати в националния парламент да се въздържат при гласуването на споразумението на Тереза Мей, което създаваше уникални условия за отделяне от Великобритания при приемливи условия - или поне толкова приемливи, колкото са възможни след Брекзита, подчертава всекидневникът.    Британският премиер Борис Джонсън ще трябва да се справи с разделението в страната, след като шотландците отхвърлиха Брекзита, пише австралийският в. \"Сидни морнинг хералд\", припомняйки, че в първата си реч след победата на парламентарните избори премиерът представи себе си и правителството като \"консерватори, които се грижат за цялата нация\". Това твърдение вече беше до голяма степен потвърдено от самите гласоподаватели, след като той получи подкрепата и на работници от северната и централната част на Англия, които от десетилетия гласуват за Лейбъристката партия.   Британското правителство е против нов референдум. Джонсън твърди, че резултатът от допитването през 2014 година, когато гласоподавателите гласуваха с 55 процента за оставане в Обединеното кралство, трябва да бъде зачитан.   Но в друг смисъл победата на Джонсън само разшири разделителната линия, появила се не между бедни и богати, а между Шотландия и Обединеното кралство. След като през 2016 г. шотландците гласуваха с голямо мнозинство за оставане в ЕС, те не видяха причини да променят позициите си и дадоха на обявяващата се против Брекзита Шотландска национална партия смазващо мнозинство.    Сега вниманието на ШНП и нейния лидер Никола Стърджън ще се насочи към членството в друг политически съюз - в Обединеното кралство. По време на първия референдум за независимостта през 2014 г. шотландците получиха уверения от консервативни лидери, че гласуването против независимостта е най-сигурния начин да останат в ЕС. Според тях референдумът за Брекзита и последвалите парламентарни избори са \"значителна промяна на обстоятелствата\" и следователно въпросът за независимостта трябва да бъде поставен отново. Много ще зависи и от преговорите за раздяла с ЕС, които ще води Джонсън, подчертава австралийското издание.", "date": "2019.12.19", "title": "Шотландия се готви да поиска нов референдум за независимост"}
{"url": "http://epicenter.bg/article/Putin-shte-provede-15-tata-si-golyama-preskonferentsiya-/201969/7/97", "text": "Започна 15-тата годишна пресконференция на президента на Русия Владимир Путин.    Първата подобна пресконференция беше през 2001 година.    Президентът се готви старателно за тези събития. Според неговия прессекретар Дмитрий Песков, държавният глава разговаря с министри, вицепремиери, ръководители на федерални агенции - той актуализира целия масив от информация за социално-икономическата ситуация в страната.    Тази конференция за пореден път счупи рекорда за броя на акредитираните журналисти - 1895 души. Миналата година те бяха 1702.    Най-голям брой представители на пресата ще бъдат представени от регионални медии. Списъкът включва и много представители на федерални и чуждестранни медии.  ", "date": "2019.12.19", "title": "Започна 15-тата годишна пресконференция на Владимир Путин (НА ЖИВО)"}
{"url": "http://epicenter.bg/article/Posolstvoto-na-SASht-u-nas--Vnimavayte--ima-opiti-za-izmama-/201961/2/0", "text": "Посолството на САЩ в България разпространи съобщение във връзка с измами: \"Беше ни съобщено, че няколко човека са получили телефонни обаждания или имейли, с които са уведомени, че имената им са включени в специален спикък на избраните от DV програмата\".    \"Тези съобщения са фалшиви\", иформират от институцията.    \"Държавният департамент не уведомява изтеглените от програмата по телефона, чрез имейли или писма. Единственият начин, по който кандидатите ще разберат дали са изтеглени, е като влязат в уебсайта на програмата www.dvlottery.state.gov с уникалния си номер за потвърждение на регистрацията след 5 май 2020 г.\", се казва още в съобщението.    ", "date": "2019.12.19", "title": "Посолството на САЩ у нас: Внимавайте, има опити за измама със зелените карти!"}
{"url": "http://epicenter.bg/article/Pargov--15-st--za-kv-m-obezshtetenie-na-sobstvenitsite-na-zemya-okolo--Lomsko-shose--e-podigravka/201966/2/0", "text": "15 ст. обезщетение на собствениците на земя около „Ломско шосе“ е несериозно и неотъждествяващо се с принципа на справедливост. Това каза от името на групата на БСП в СОС лидерът на Градския съвет на БСП-София Калоян Паргов във връзка с плана бул. \"Ломско шосе\" да се разшири между метростанция \"Ломско шосе\" до софийския околовръстен път, предаде Агенция „Фокус“.    В момента пред общината протестират хора, които недоволстват от предложената от Столична община сума между 15 стотинки и 25 лева на квадратен метър като обезщетение за отчуждаване на земи на столичани за разширяването на „Ломско шосе“.    Калоян Паргов призова гражданите да бъдат приети и техните искания да бъдат чути. „Винаги сме приветствали инфраструктурните проекти, разширенията, които подпомагат трафика. Принципът на справедливост отсъства. 15 стотинки на квадратен метър е несериозна и неотъждествяваща се сума с принципа на справедливост. 15 стотинки на квадратен метър земя е подигравка за тези хора. Настояваме тези хора да бъдат приети незабавно в Столична община от специализираната дирекция и от ресорния досега заместник-кмет, да се проведе разговор с тях и да се потърси начин за справедлива оценка на земите, които ще им се отнемат“, посочи той.", "date": "2019.12.19", "title": "Паргов: 15 стотинки на квадратен метър земя около „Ломско шосе“ е подигравка със собствениците"}
{"url": "http://epicenter.bg/article/Prof--Georgi-Mihaylov--Ima-defitsit-na-darzhavnicheska-viziya-v-detskoto-zdraveopazvaneto-/201967/2/0", "text": "Има дефицит на държавническа визия в детското здравеопазването. Това каза народният представител от ПГ на \"БСП за България\" проф. Георги Михайлов в отношение към изслушването на здравния министър Кирил Ананиев, предаде Агенция „Фокус“.   \"Ще започна с думите на д-р Дариткова, като ще я допълня. Става дума не само за кадрови дефицит в детското здравеопазване, а дефицит на държавническа визия. Това е основното, с което ще занимаваме тук Народното събрание. Всички действия в здравеопазването, които говорят в правилна или неправилна посока са политики. Тук не става дума за политизиране, тук става дума за реални действия или за липса на реални действия на държавата. Не може да бъде обвинявана ПГ на \"БСП за България\", че политизира проблема. Той е остро политически, тъй като остро е поставен пред цялата нация\", каза Михайлов.", "date": "2019.12.19", "title": "Проф. Георги Михайлов: Има дефицит на държавническа визия в детското здравеопазването "}
{"url": "http://epicenter.bg/article/D-r-Daritkova--Detskoto-zdraveopazvane-tryabva-da-se-prevarna-v-prioritet--predprieli-sme-stapki/201970/2/0", "text": "Детското здравеопазване трябва да се превърна в реален приоритет и ние сме предприели своите стъпки в това отношение. Това каза председателят на ПГ на ГЕРБ д-р Даниела Дариткова в отношение към изслушването на здравния министър Кирил Ананиев, предаде Агенция „Фокус“. \"Уважаеми колеги, всички вие, които имахте претенции към процедурата в днешното изслушване, бяхте изключително некоректни по начина, по който представихте питането. То не беше съобразено с правилника и изискванията. От друга страна сте го формулирали по начин, който също не съответства на действащата нормативна уредба и на легалните понятия, даже по отношение на наименованието на болницата, която визирате. Болницата се нарича Специализирана болница за активно лечение в педиатрията, а не детската болница, както сте написали.   От друга страна там не е спрян приема за пациенти в спешни състояния, защото всяко лечебно заведение съгласно Закона за лечебните заведения всяко лечебно заведение за болнична помощ е длъжно да оказва 24-часов прием за дейностите, за които е получило разрешение, включително за спешни състояние. Ако следваме това правило в закона нито едно лечебно заведение не може да функционира, ако спре спешния прием на пациенти.   В случая става въпрос за временно преустановяване на дейността на интензивното отделение във връзка с дефицит на кадри. Това се е случило в Специализираната болница за активно лечение в педиатрията и това разискваме днес. Нека не се формализираме, защото и вие опитахте да формализирате днешния разговор чрез процедури, а да се обърнем към това защо Народното събрание се занимава с този проблем\", заяви още д-р Дариткова.    \"Детското здравеопазване трябва да се превърна в реален приоритет и ние сме предприели своите стъпки в това отношение. Детската смъртност в България, въпреки всички негативни разговори и упреци, трайно намалява. За 2018 г. тя е 5, 8 промила. По-висока е, отколкото в Европа, но усилията показват трайна тенденция. Това е постижения в цялата статистика и наблюдение на състоянието на системата\", поясни д-р Дариткова.    Тя подчерта, че ангажимента и грижата се реализира чрез финансови и организационни мероприятия.   \"Когато разговарях с ръководството на лечебното заведение тези дни, те казаха, че можем да им бъдем полезни не само с политизирането на темата, а единствено чрез намирането на специалисти, защото такова е изискването. Такива са правилата. Ако се намери анестезиолог и ако някой от вас може да помогне в този смисъл, те ще ни бъдат изключително благодарни. За това ще ни бъдат благодарни, а не че сме отделили парламентарно време, за да използваме темата за различни политически внушения.   Темата здравеопазване е удобна за политизиране, но аз отново за пореден път ще призова да се отнасяме към нея спокойно, аргументирано и безпристрастно и без увлечение да черпим дивиденти. Само така могат да се намерят дългосрочни решения.   Ние трябва да сме обединени от смисъла за това да увеличаваме доверието в системата. Това е нещото, което в дългосрочен план мен като лекар ме притеснява.   Доверието в системата дава възможност тя да бъде наистина от една страна максимално добре приета от пациентите, от друга страна лекарите да се чувстват сигурни с дейността, която упражняват.   Недоверието и агресивното отношение, което даже понякога тук в парламента се генерира, прави невъзможно те да се заемат с тежките медицински случаи. Тогава, когато цялото общество, всички агресивно отразяват даден нещастен случай, тогава наистина колегите доста предпазливо и с известен страх подхождат с ангажираността си към тежките медицински случаи.   Трябва да бъдем много внимателни и да търсим наистина тази спокойна атмосфера, в която се правят реформи в дългосрочен план, която дава възможност професионализма на лекарите да надделее. В това виждам смисъла аз от днешния разговор тук\", каза д-р Дариткова.", "date": "2019.12.19", "title": "Д-р Дариткова: Детското здравеопазване трябва да се превърна в приоритет, предприели сме стъпки"}
{"url": "http://epicenter.bg/article/D-r-Dzhafer--Ministarat-na-zdraveopazvaneto-lichno-tarsi-dvama-anesteziolozi--sistemata-e-mnogo-e-zle/201971/2/0", "text": "След като министърът на здравеопазването е стигнал лично да търси двама анестезиолози значи нещата в системата са изключително зле поставени. Това каза народният представител от ДПС и зам.-председател на Народното събрание д-р Нигяр Джафер в отношение към изслушването на министъра на здравеопазването Кирил Ананиев, предаде Агенция \"Фокус\". \"От дебата, който проведохме разбрахме следното. Спешният прием в детската болница ще бъде възстановен, когато завърши ремонтът на отделението. Лично министърът на здравеопазването и министерството търсят двама анестезиолози. Г-н министър, ако вие сте стигнали дотам лично вие да търсите двама колеги със специалност анестезиология значи нещата в системата здравеопазване са изключително зле поставени.    Уважаеми колеги, не знам г-н министър дали знаете, но да ви съобщя, че в обявения държавен прием по специалността \"Анестезиология и реанимация\" няма нито едно място, което държавата ще плати за такава специализация. Знаете ли това, г-н министър.   Има криза с анестезиолозите, с педиатрите и държавата не обявява нито едно място за такава специализация за следващата година с държавна поръчка\", каза още д-р Джафер.    Тя посочи още, че никой не говори за личния лекар.", "date": "2019.12.19", "title": "Д-р Джафер: Системата е много зле - министърът на здравеопазването лично търси двама анестезиолози"}
{"url": "http://epicenter.bg/article/Yoncheva-prizova-KNR-da-osiguri-na-evropeyskite-zhurnalisti-i-nablyudateli-dostap-do-Sintszyan-Uygur/201973/2/0", "text": "По време на пленарната сесия на Европейския парламент в Страсбург, се проведе дебат във връзка с положението на уйгурите в Китай (аферата „Чайна кейбълс“). В своето изказване, Елена Йончева, евродепутат от Групата на социалистите и демократите в Европейския парламент, изрази своята загриженост относно злоупотребите и нарушенията на човешките права в китайския автономен регион Синцзян-Уйгур.   Там се наблюдават груби нарушения на правата на човека, масово видеонаблюдение и интерниране на над 1 000 000 уйгури и други етнически малцинства. Това съобщиха от пресофиса на евродепутата.    „Считам, че решението на проблемите може да бъде намерено само в рамките на гарантирането на равни законни права на малцинствата от демократичното върховенство на закона“, заяви Йончева.   „България е положителен пример за защита на етнически и религиозни малцинства“ продължи евродепутатът. И изрази надежда, че Китайската народна република, страна с древни традиции и култура, и страна с голям потенциал, ще намери начин да защитава, утвърждава и гарантира правата на човека на всички етнически малцинства на своята територия.   Елена Йончева завърши своето изказване с призив КНР да осигури на европейските журналисти и наблюдатели да имат достъп до Синдзян-уйгурския автономен регион.  ", "date": "2019.12.19", "title": "Йончева призова КНР да осигури на европейските журналисти и наблюдатели достъп до Синцзян-Уйгур"}
{"url": "http://epicenter.bg/article/Nikolay-Stoynev--Razshiryavaneto-na--Lomsko-shose--e-vazhno-/201975/2/0", "text": "Изграждането и разширяването на „Ломско шосе“ е важно за Столична община, ние сме за справедливо обезщетение, но правата на гражданите трябва да са защитени по законосъобразен начин. Това каза в декларация от името на групата на ГЕРБ в СОС общинският съветник Николай Стойнев, предаде репортер на Агенция „Фокус“.    „Ние сме за справедливо обезщетение за хората. Цената се определя от независим оценител или на базата на пазарен аналог, ако не – се използва данъчна оценка. Ако има претенции към цената на имота, вероятно всеки е недоволен. Затова има съдебна процедура и в съда могат да се разгледат всички оценки. В това отношение правата на гражданите трябва да са защитени по законосъобразен начин, но не можем да подлагаме на риск разширението“, обясни той.", "date": "2019.12.19", "title": "Стойнев: Разширяването на „Ломско шосе“ е важно! Ние сме за справедливо обезщетение на хората"}
{"url": "http://epicenter.bg/article/Poreden-protest-na-maykite-na-detsa-s-uvrezhdaniya--VIDEO--/201976/2/0", "text": "Майките на деца с увреждания излизат на пореден протест на служебния вход на парламента.    Те настояват за оставката на Валери Симеонов като заместник-председател на Народното събрание, както и на 118-те депутати, които го подкрепиха за поста.    Протестната акция ще бъде в предколедна тематика, отбелязва Нова телевизия.  ", "date": "2019.12.19", "title": "Пореден протест на майките на деца с увреждания (ВИДЕО) "}
{"url": "http://epicenter.bg/article/Fandakova--Lazha-e--che-Sofiya-e-osadena-ot-Evropeyskiya-sad-v-Lyuksemburg-za-kachestvoto-na-vazduha/201977/2/0", "text": "Вече се превърна в стил на вашата работа манипулациите, внушенията и спекулациите особено с тежките проблеми на града, това не е почтеният подход. Тежка манипулация е, че от Европейския съд в Люксембург е осъдена София. Това заяви столичният кмет Йорданка Фандъкова по време на заседание на СОС в отговор на обвиненията на председателя на Групата на „Демократична България“ Методи Лалов, че София е осъдена за качеството на въздуха, предаде Агенция „Фокус“.    „Такова нещо няма, но вие го казахте. Това освен, че е лъжа, е заблуждение за гражданите на София. Манипулация, и то тежка манипулация и знак за равенство между изграждането на модерна екологична инсталация за оползотворяването на RDF гориво, каквито инсталации съществуват в едни от най-чистите градове в Европа, с горенето на отпадъци в кварталите – нещо, с което аз се боря и получавам подкрепа от много от политическите сили, включително в парламента. Само от тези два примера става ясно, че в голяма част от вашата декларация има тежки манипулации“, допълни Фандъкова.   Тя посочи, че проблемът със замърсяването на въздуха е сериозен и не се решава с политически декларации и манипулации, а с работа.    „Решава се със сериозна работа и обсъждания. СОС има приети вече две работещи програми, които, макар и бавно, дават резултат. Истинското решение и сериозното намаляване на дните с превишения можем да имаме тогава, когато с ваша помощ, приемем, включително непопулярни мерки, за ограничаване на движението на автомобили в части на София, когато очакваме такива дни.   По мое настояване беше направена наредбата на Министерство на транспорта, за да можем ние, които вече сме определили нискоемисионната зона в града, да можем да имаме право да спираме автомобили, които замърсяват.   И другият тежък проблем с битовото отопление – решението му е промяната в отоплителните инсталации. Резултат до този момент е защитени два проекта, подготовка на безплатната и безвъзмездна промяна. Не става за два и три дни и не става с декларация със сигурност“, добави още столичният кмет.  ", "date": "2019.12.19", "title": "Фандъкова: Методи Лалов лъже, че София е осъдена от Европейския съд за качеството на въздуха!"}
{"url": "http://epicenter.bg/article/Nachalnikat-na-NSO--Prizivite-za-zakrivane-na-Natsionalnata-sluzhba-za-ohrana-sa-napalno-nesastoyatelni-/201979/2/0", "text": "Необходимо е да започне дебат за промени в Закона за Националната служба за охрана, пет години след влизането му сила. Тези промени трябва да концентрират функциите и дейността на НСО до същността на една мотивирана и с висок обществен авторитет държавна охранителна служба.   Това заявява началникът на НСО бригаден генерал Красимир Станчев във видеообръщение към служителите на Националната служба за охрана в навечерието на Коледните и Новогодишни празници. През 2019 г. НСО отбеляза и 140 години от полагане основите на държавната охранителна дейност в България.    „Не е достатъчно една специална служба да има свой закон. Този акт трябва да отразява обективните условия на специализираната дейност за целите на националната сигурност, която нито една друга служба или държавна структура не може да изпълнява“, категоричен е началникът на НСО.    „Поехме удари от различни страни върху доброто име, престижа и достойнството на Националната служба за охрана. Чухме отново и напълно несъстоятелни призиви за закриване на НСО. Поехме тези удари, но запазихме добрия тон и професионалното си достойнство“, посочва в обръщението си началникът на НСО.    Красимир Станчев подчертава, че НСО не може да си позволи да се лиши от нито един свой служител. „Затова и занапред ще положа всички усилия, за да ограничим текучеството на опитни и кадърни специалисти. Трябва да запазим наличния потенциал, да привлечем и да обучим нови служители“, посочва бригаден генерал Станчев.    В обръщението си началникът на НСО откроява устойчивото кариерно израстване, възнагражденията на състава, условията за обучение и усъвършенстване на уменията, материално-техническото осигуряване и състоянието на автомобилния парк като само част от предизвикателствата, които стоят пред охранителната служба.    „Общо предизвикателство е повишаването на обществения аворитет на НСО и на публичното доверие в нашата работа. Не можем вече да отричаме, че професионализмът, съвестта и лоялността на служителите на НСО не са достатъчен аргумент за обществена подкрепа“, подчертава още началникът на НСО.    Пред служителите на Националната служба за охрана Красимир Станчев поема ангажимент промените да се случват плавно, защото „в основата на всяка промяна стоят хората“. Същевременно „промените не могат да се случват само „отгоре“. „Длъжни сме да се приспособяваме към новите условия и да отчитаме обществените очаквания към нашата работа“, категоричен е бригаден генерал Красимир Станчев и се обръща с думи на благодарност към служителите на НСО за тяхното доверие, търпение и всеотдайност.    Видео и пълен текст на обръщението можете да намерите на интернет страницата на НСО https://nso.bg.", "date": "2019.12.19", "title": "Началникът на НСО: Призивите за закриване на Националната служба за охрана са напълно несъстоятелни!"}
{"url": "http://epicenter.bg/article/Zhan-Klod-Yunker--Ot-samoto-nachalo-znaeh--che-britanskiyat-referendum-za-Brekzit-shte-zavarshi-losho-/201985/7/0", "text": "В обширно интервю за белгийския вестник досегашният председател на Еврокомисията Жан-Клод Юнкер се спира на най-важните моменти по време на неговия петгодишен мандат, предава БГНЕС.    Един от тях са преговорите с американския президент Доналд Тръмп за американските мита за европейски стоки и търговските споразумения между Брюксел и Вашингтон. След месеци опити на европейските лидери за преодоляване на кризата Юнкер се срещна с Тръмп през лятото на 2018 г. и ескалацията на търговския конфликт беше избегната.    Юнкер обяснява, че е надцакал Тръмп, използвайки числа изключително от американската статистика: \"И когато Тръмп ми кажеше \"не вярвам на вашите числа\", му отговарях \"това са ваши числа\".    Юнкер укротил американския президент и като му припомнил малко история, като го подсетил, че един от най-известните американски генерали Джордж Патън е погребан във военните гробища в Люксембург, от която държава е самият Юнкер. При една от срещите досегашният шеф на Еврокомисията взел със себе си снимка от гробищата.    „Знаех, че Тръмп високо цени прославените генерали и му обясних, че това малко парче земя, където са погребани пет хиляди американски войници, е американска територия. И Тръмп беше силно впечатлен от това, тъй като с такива дребни неща се придобива доверие“, каза Юнкер.    Запитан дали това е била правилна стратегия, доколкото непредвидливостта на Тръмп го прави \"опасен\", Юнкер отговаря:\"Не съм съгласен с много решения на Тръмп, но го уважавам, ако не го уважаваме, няма да постигнем стабилен договор“.    Юнкер, който е в европейската политика от 37 г., казва, че от самото начало знаел, че британският референдум за напускане на ЕС ще завърши лошо.    \"Когато премиерът Дейвид Камерън ми каза през 2014 г., в рамките на срещата на върха на Г-20 в Брисбейн, че има намерение да организира референдум за Брекзит, му казах, че ще загуби. Хванах се на бас с бившия британски еврокомисар Джонатан Хил – казах му да ми даде един паунд, ако победят тези, които искат да напуснат, а аз ще му дам едно евро, ако победи той. Спечелих един паунд\", казва Юнкер.    По време на кампанията за референдума Камерън ясно дал да се разбере, че Юнкер не му е необходим за помощ и че във Великобритяния Еврокомисията въобще не е популярна.    \"Реших да остана встрани, сега смятам, че това беше огромна грешка, бяха изречени толкова много лъжи, включително и от страна на сегашния премиер Борис Джонсън, които някой трябваше да контрира,\" съжалява със задна дата Юнкер.    За него е от голямо значение в бъдеще да се реформира начинът на взимане на решения в ЕС в областта на външната политика.    \"В бъдеще решенията по някои специфични международни въпроси трябва да се взимат с квалифицирано мнозинство, например когато трябва да се осъдят нарушенията на човешките права в Китай. Не можем да стоим и да не предприемаме нищо, защото една страна-членка е против такова действие. В същото време когато става дума за изпращане на военни сили, трябва да сме особено внимателни. Не мога да си представя например германският парламент да подкрепи европейско решение за изпращане на германските войски на фронта, което е особено чувствителен въпрос в Германия\", заяви Юнкер.    Бившият премиер на Люксембург е в пенсия от 1 декември и казва, че не се страхува от празнотата, тъй като в библиотеката му го очакват над 50 000 непрочетени книги и се готви да пише мемоари.    Юнкер, който отказва да използва социалните медии, казва, че е важно човек да бъде информирани, но и да внимава при избора на нещата, за които използва времето си.    И накрая спомена слуховете, че уж има проблем с алкохола.    \"Няма да отговоря на този въпрос, този тип лъжливи твърдения са много по-болезнени за моето семейство, отколкото за мен самия,\" категоричен е Юнкер.  ", "date": "2019.12.19", "title": "Жан-Клод Юнкер: От самото начало знаех, че британският референдум за Брекзит ще завърши лошо "}
{"url": "http://epicenter.bg/article/Putin--Nikoy-ne-znae-prichinite-za-klimatichnite-promeni--no-ne-tryabva-da-bezdeystvame--NA-ZhIVO--/201987/7/97", "text": "Първият въпрос, на който държавният глава на Руската федерация Владимир Путин отговори на 15-ата си голяма ежегодна пресконференция, бе за промените в климата и Парижкото споразумение, предава РИА Новости, цитирана от \"Фокус\".    „Никой не знае причините за климатичните промени. Лек наклон на оста на планетата ни може да причини драматични последици. Невъзможно е да се изчисли как съвременното човечество влияе на климата, но не бива и да не се прави нищо“, подчерта Путин.    Руският президент припомни, че по данни на ООН САЩ заемат първото място по вредни емисии, след това - Китай, страните от ЕС. Русия е на четвърто място. Темпът на растеж на температурата в страната е два и половина пъти по-висок от средния за света, допълни Путин, обръщайки внимание, че руската държава се разпростира на няколко географски ширини. Ако ледът в мразовите й части започне да се топи, последствията ще бъдат много сериозни.    Държавният глава на Руската федерация сподели и тревогата си от изявлението на украинския президент Володимир Зеленски относно възможността за преразглеждане на Минските споразумения.    Киев се нуждае от пряк диалог с Донбас, а такъв няма, подчерта Путин.    Според държавния глава на Русия срещата в нормандския формат през април ще бъде уместна, ако има положителни промени.    Президентът отговори и на въпрос за газовата война с Украйна, като припомни за дълга на Киев към Москва, предава РИА Новости.    Путин подчерта, че по силата на решение на лондонски съд, Украйна дължи на Русия 3 млрд. долара, които обаче така и не е върнала. Отгоре на всичко тя иска от Москва да й изплати същата сума – решение, което бе постановено и от Стокхолмския арбитраж.    В същото време руският президент отбеляза, че това решение е „някаква глупост“, взето въз основа на тежката икономическа ситуация в Украйна. Това не е аргумент и показва, че решението е политическо, подчерта държавният глава на Русия.    При това той увери, че Москва е готова да доставя газ в Украйна с отстъпка.    Русия е заинтересована от подобряването на отношенията със САЩ, увери държавният глава.    „Готови сме да продължим СТАРТ-3 още утре. Но засега нашите предложения остават без отговор. Ако го няма СТАРТ-3, в света няма да остане нищо, което да сдържа надпреварата във въоръжението“, предупреди Путин.   Импийчмънтът на американския президент Доналд Тръмп се основава на „измислени\" твърдения, заяви Путин като добави, че не вярва процедурата да сложи край на мандата му.    „Все още (импийчмънтът) трябва да премине през Сената, където републиканците имат мнозинство\", припомни Путин, след като Камарата на представителите на САЩ подкрепи отстраняването от власт на Тръмп.    „И едва ли е вероятно те да изтласкат от длъжност представител на собствената си партия на основания, които са абсолютно измислени\", добави Путин.    Путин определи събитията в американския Конгрес като „обикновено продължение на вътрешнополитическа борба\" между демократите и републиканците. Руският президент дори упрекна журналиста, който зададе въпроса, че „говори за Тръмп, сякаш е приключило\" управлението му.    Държавният глава на Русия подчерта, че т.нар. украинска сага е само предлог, използван от демократите, за да бъде задействана процедурата по импийчмънт на Тръмп, след като са се провалили в опитите да убедят американците, че Москва се е намесила в президентските избори през 2016 г.    „Демократите обвиниха Тръмп в заговор с Русия и след това се оказа, че няма нищо такова. Това не може да бъде в основата на импийчмънт. Тогава те измислиха историята с Украйна\", заяви Путин.  ", "date": "2019.12.19", "title": "Владимир Путин: Импийчмънтът на Доналд Тръмп се основава на „измислени\" твърдения! (НА ЖИВО) "}
{"url": "http://epicenter.bg/article/Sadat-na-ES-razporedi-da-bade-osvoboden-katalunskiya-separatistki-lider-Oriol-Zhunkeras/201990/7/0", "text": "Намиращият се в испански затвор каталунски сепаратистки лидер Ориол Жункерас е член на Европейския парламент, макар да не е бил в състояние да заеме мястото си, и следователно се ползва с имунитет, който депутатският пост му гарантира. Това съобщи днес Съдът на Европейския съюз в Люксембург, цитиран от БТА и БНР.   Решението на съда е победа за сепаратисткото движение в испанската автономна област Каталуния и лично за Жункерас, който е в затвора от ноември 2017 година след провеждането на незаконен референдум в областта, отбелязва Ройтерс. Той излежава 13-годишна присъда за противодържавна дейност и злоупотреба с публични средства във връзка с референдума.   Върховният съд на Испания през юли поиска от Съда на ЕС да уточни въпроса за сферата на действие на неприкосновеността на бившия заместник-шеф на каталунското правителство, който на последните избори за Европарламент (през май т.г.) бе избран за депутат. Испанският съд обаче не му позволи да отиде в Страсбург и да положи клетва като евродепутат.   Според решението на съда в Люксембург човек, чието избиране в Европарламента е било официално обявено от съответния орган на страната членка на ЕС, придобива от този момент статут на депутат и съответно получава депутатски имунитет. Ако испанските власти са искали да не позволят на Жункерас да пътува до Европейския парламент, те би трябвало да поискат парламентът да свали имунитета му. Веднага след оповестяването на решението на съда в Люксембург, партията „Републиканска левица на Каталуния“, чийто председател е Жункерас, поиска той да бъде освободен от затвора. „Ние настояваме да бъде признат за недействителен съдебният процес (над Жункерас) и той незабавно да бъде освободен“, се казва в съобщение на партията в Туитър, цитирано от ТАСС.   Решението на съда на ЕС може да повлияе и на положението, в което се оказа бившият шеф на каталунското правителство Карлес Пучдемон, който избяга от Испания в разгара на кризата около незаконния референдум. Испания официално настоя пред Белгия той да ѝ бъде върнат. На последните избори Пучдемон също бе избран за член на Европарламента. Съд в Брюксел по-рано отложи за 3 февруари разглеждането на делото за екстрадиция на Пучдемон и на двама негови съратници.", "date": "2019.12.19", "title": "Съдът на ЕС разпореди да бъде освободен каталунският сепаратистки лидер Ориол Жункерас"}
{"url": "http://epicenter.bg/article/Balgariya-e-uchastvala-v-edna-ot-nay-golemite-operatsii-sreshtu-ndrangeta--arestuvani-sa-334-dushi--/201991/7/0", "text": "България е участвала в една от най-големите операции срещу Ндрангета - италианската организирана престъпна мрежа от района Калабрия. Задържани са 334 души, включително полицейски началник, адвокати, предприемачи, счетоводители, държавни служители, съобщават местните медии, цитирани Dariknews.   Операцията е проведена в ранните часове на деня. Акцията е по заповед на шефа на прокуратурата „Антимафия“ в град Катандзаро Никола Гратери. Запорирани са активи за над 15 милиона евро.  Задържани са хора от клановете Манкузо и Лимбади на Ндрангетa в Калабрия, България, Германия и Швейцария. Сред арестуваните е и бившият депутат от „Форца Италия” Джанкарло Пители, кметът на Вибо Пицо Джанлука Калипо, шефът на общинската полиция на Вибо Валентиа Филипо Неши, представител на съда на Вибо Валентиа, собственици на местни фирми от строителството и ресторантьорския бизнес и др.  260 от обвиняемите се намират в затвора, а другите са под домашен арест. Още 82 души се разследват, така че цялото разследване обхваща общо 416 души.    Сред арестуваните има и български граждани, съобщават германски и италиански медии, цитирани от БНР.    Председателят на антимафиотската комисия в италианския парламент Никола Мора нарече операцията „гигантски успех“ в борбата срещу организираната престъпност.  „Това е сериозно, конкретно и аргументирано разследване, по което работя още от встъпването си в длъжност в Катандзаро”, каза пред медиите прокурорът Гратери.  При разследването е изплувало на бял свят преплитането на интереси между клановете и представители на политиката и бизнеса. Следователите са документирали срещи и съвещания между босове и членове на Ндрангета.    \"Това е най-голямата операция след мегапроцеса в Палермо\", казва Никола Гратери, районният прокурор в Катанцаро. Заподозрените са 416, като 260 души са в затворите, 70 са поставени под домашен арест, а на четирима е забранено да напускат страната. Очакваните обвинения са сдружаване с престъпни намерения, убийства, изнудване, рекет, ДДС измами и престъпни схеми с отпадъци.    В операцията Rinascita-Scott от тази сутрин са участвали около 2500 карабинери, подкрепени от хеликоптери и командоси от елитната част Gruppo di Intervento Speciale (GIS).   Центърът е във Вибо Валентия, но е обхваната и дейността на местния клон на ндрангета в Ломбардия, Пиемонт, Венето, Лигурия, Емилия Романя, Тоскана, Лацио, Сицилия, Пулия, Кампаня и Базиликата.    Арести са извършени още в Германия и Швейцария съгласно европейска заповед от властите в Катанцаро.          Схемата е измислена от двама босове на Ндрангета, които са арестувани на 18 януари миналата година - Джузепе Пино Бенинказа и Паскуале Никола Профити.   В подслушани телефонни разговори се чува Профити да казва: \"Намери ми наоколо сметосъбираща компания, ние ще я поемем, в смисъл, че ще се вмъкнем в нея и имаме поделение в България.   Бенинказа отвръща, че това може да се окаже по-сложно, защото отпадъците обикновено са съпроводени с документи. \"Ти ми намери нещо, в Италия вече не знаят къде да го складират\", успокоява го Профити.   Обвиненията срещу всички тях варират от връзки с мафията до убийства, изнудвания, рекет, фиктивно притежаване на собственост, пране на пари и др. Престъпната история на обвиняемите е описана от властите върху 13 500 страници.  Над 5 млн.листа хартия, принтирани по мотиви за сигурност на различни места от тези на арестите, са били транспортирани с бронирани камиони, за да бъдат връчени на обвиняемите.  Все още не се уточнява каква точно е българската следа в разследването срещу Ндрангета.  Само преди дни обаче италиански медии съобщиха за плануван трафик на отпадъци към България от страна на Ндрангета. Той трябвало да мине през област Умбрия. Това трябвало да стане чрез фирма за отпадъци в Умбрия, чрез която да се изнасят отпадъци, включително и опасни, към България.  ", "date": "2019.12.19", "title": "България е участвала в една от най-големите операции срещу Ндрангета, арестувани са 334 души!"}
{"url": "http://epicenter.bg/article/Sblasatsi-mezhdu-politsiya-i-migranti-na-gratskiya-ostrov-Samos-/201996/7/51", "text": "Полицията беше принудена да използва сълзотворен газ срещу мигранти на остров Самос, които замерваха органите на реда с камъни. В лагера „Вати“ са настанени 8000 души, като ежедневно пристигат стотици мигранти, предаде БНР.    Според местните жители има рязко увеличение на престъпността. Кметът на острова затвори училищата в близост до лагера и отново предупреди, че положението е извън контрол. Той каза, че полицията не може да овладее напрежението между самите мигранти.    Само преди дни мигрантите се опитаха да окупират центъра на острова и срещнаха недоволството на местните жители. Хората, които живеят на Самос, заявиха пред медиите, че са готови да блокират пристанището и да спрат прилива на мигранти.    „Махнете всички чужденци от тук“, настояват местните жители.    Властите се страхуват да не се достигне до сблъсъци между гърци и мигранти на острова, което може да доведе до същата реакция на другите острови в Егейско море.  ", "date": "2019.12.19", "title": "Сблъсъци между полиция и мигранти на гръцкия остров Самос "}
{"url": "http://epicenter.bg/article/Ispanski-sad-otstrani-katalunskiya-regionalen-lider-Kim-Tora-ot-posta-za-18-mesetsa-/201997/7/0", "text": "Испански съд отстрани днес каталунския регионален лидер Ким Тора от поста за 18 месеца, предадоха световните агенции, цитирани от Дарикнюз.    Висшият съд на Каталуния призна Тора за виновен по обвинение в неспазване на решение на Централната избирателна комисия на Испания преди парламентарни избори в страната. Той забрани на ръководителя на каталунското регионално правителство да заема държавни постове за период от 18 месеца и му наложи глоба от около 30 000 евро.    Решението може да бъде обжалвано пред испанския Върховен съд. Това означава, че е възможно да минат месеци до окончателното му влизане в сила, когато каталунският регионален лидер ще бъде отстранен от поста.  \r\n \r\n Процесът срещу Тора започна миналия месец. Той бе обвинен в поставяне на сепаратистка символика на административни сгради в навечерието на парламентарните избори през април тази година. Прокуратурата искаше на Тора да бъде забранено да заема държавни постове за 20 месеца.  ", "date": "2019.12.19", "title": "Испански съд отстрани каталунския регионален лидер Ким Тора от поста за 18 месеца "}
{"url": "http://epicenter.bg/article/Kralitsa-Elizabet--Top-prioritet-na-novoto-pravitelstvo-e-Brekzit-na-31-yanuari/202004/7/0", "text": "Основният приоритет на британския премиер Борис Джонсън е да осъществи Брекзит на 31-ви януари догодина и след това да договори споразумение за свободна търговия с Европейския съюз и с други водещи световни икономики, заяви в четвъртък кралица Елизабет, очертавайки плановете на новото правителството на Великобритания.   На церемония по повод откриването на новия парламент след спечелените от Консервативната партия на Борис Джонсън общи избори през миналата седмица, Елизабет Втора представи програмата на новото правителство.   \"Приоритетът на моето правителство е да се осигури излизането на Обединеното кралство от Европейския съюз на 31-ви януари“, посочи тя пред членове на горната и долната камара на британския парламент. \"След това моите министри ще търсят бъдещи отношения с Европейския съюз, основаващи се на споразумение за свободна търговия, което е от полза за цялото Обединено кралство. Те също така ще започнат търговски преговори с други водещи световни икономики\", заяви кралицата.   Тя потвърди, че министрите ще започнат незабавно търговски преговори с Европейския съюз и ще работят \"неотложно за улесняване на преговорите за възстановяване на делегираното правителство в Северна Ирландия\". Британската кралица също така спомена, че след Брекзит ще е необходимо \"да разгледаме по-широките аспекти на нашата конституция: отношенията между правителство, парламент и съдилища\". Кралицата говори и за Националната здравна служба, посочвайки, че за пръв път \"многогодишно споразумение за финансиране, договорено по-рано тази година, ще бъде закрепено със закон\".   Елизабет Втора обеща и нови договорености при издаване на визи, които ще гарантират бързото влизане в Обединеното кралство на квалифицирани лекари и медицински работници и добави, че новата имиграционна система, базирана на точки, ще приветства радушно квалифицирани работници от целия свят, които да допринесат за икономиката на Обединеното кралство.   \"Моите министри ще търсят консенсус между отделните партии по предложения за дългосрочна реформа на социалните грижи\", каза кралицата, обещавайки, че правителството ще се ангажира и със справедлива правосъдна система и че новите закони за осъждане ще гарантират, че повечето сериозни нарушители и терористи ще лежат по-дълго в ареста.   \"Моето правителство ще работи в тясно сътрудничество с международните партньори, за да помогне за решаването на най-сложните въпроси на международната сигурност и за насърчаване на мира и сигурността в световен мащаб. То ще застане твърдо срещу тези, които застрашават ценностите на Обединеното кралство\", заключи кралица Елизабет Втора.", "date": "2019.12.19", "title": "Кралица Елизабет II: Основен приоритет на новото правителство е Брекзит на 31 януари"}
{"url": "http://epicenter.bg/article/Legendarniyat-savetski-tank-T-34-chukna-80-godini-/202008/7/0", "text": "Легендарният съветски танк Т-34 днес навърши 80 години. На 19 декември 1939 г е взето решението за приемането на бойната машина на въоръжение в Червената армия, припомня пресслужбата на \"Уралвагонзавод\", цитирана от Topwar.ru.    Оттам отбелязват, че за годините на Великата отечествена война в тогавашния Уралски танков завод № 183 са били изработени 25 914 танка Т-34 о всички модификации. От 1942 г на всеки 30 минути от конвейра е слизал един танк Т-34, а по един ешелон с танкове дневно е тръгвал към фронта.    По производителност за четирите военни години тагилският завод се е оказал равен на всички други производители на \"тридесет и четворки\" н СССР. И е задминал всички производители на масови средни танкове в Германия, взети заедно - те се произвели 23 000 машини, се казва в съобщението на \"Уралвагонзавод\".    Отбелязва се още, че през 1942 г е разработен и пуснат в серийно производство отгнеметният вариант на танка ОТ-34-76, а през януари 1944 г е приет на въоръжение танкът Т-34-85. Последният танк Т-35-85 в завода е бил произведен през февруари 1946 г. Общо, във всички заводи в Съветския съюз за периода от 1940 до 1946 г са били пуснати над 58 000 единици Т-34.    Topwar припомня, че Т-34-85 и понастоящем е на въоръжение в някои армии, след известна модернизация. В началото на тази година бе съобещно, че армията на Лаос е предала на въоръжените сили на Русишя 30 танка Т-34-85 в пълна изправност. Танковете са били произведени през 1944 г, попадат в лаоската армия през 1987 г и са носили военната си служба чак до 2019 г. В руската армия тези машини ще бъдат използвани за участие в паради на Победата в различни градове, за обновяване на музейни експозиции, както и при снимки на исторически филми за Великата отечествена война, отбелязва изданието.     ", "date": "2019.12.19", "title": "Легендарният съветски танк Т-34 чукна 80 години "}
{"url": "http://epicenter.bg/article/Putin-kam-EP--Varhat-na-tsinizma-e-da-priravnish-SSSR-i-Hitleristka-Germaniya---VIDEO--/202013/7/97", "text": "\"Нищо добро няма в тоталитаризма, достоен е за осъждане, но решението на ЕП абсолютно неприемливо и некоректно. Нашият народ е бил първата жертва. Да приравниш СССР с фашистка Германия, е върхът на цинизма\". Това заяви руският президент Владимир Путин на ежегодната пресконференция, която традиционно дава вече за 15-ти път, предаде Дарикнюз.    Повече от четири часа руският държавен глава отговаря на въпросите на руски и чужди медии. За нея бяха акредитирани рекорден брой журналисти - 1895. Миналата година те бяха 1702.    Повод за възмущението на президента бе въпрос за резолюцията на ЕП, приета през септември и осъждаща сталинизма и хитлеризма. Путин припомни, че в ЕП трябва малко да прочетат архивите, където всичко е документирано по дати и по години. Президентът заяви, че дори не иска да говори по тази тема, но възнамерява да напише статия по въпроса и да я публикува.    \"Когато четеш архивите, всичко става ясно. Ръководителите на Франция и Великобритания са се срещали с Хитлер и са подписвали с него документи\", припомни той.    Путин се съгласи, че през 1939 г. е бил подписано споразумението за ненападение, известно като пакта \"Молотов – Рибентроп\", но подчерта, че тогава СССР е била последната държава, подписала такъв документ. Всички са го направили преди Съветския съюз.    \"Какво трябваше да направи СССР? Да остане сам?\", попита риторично руският президент. И в същото време припомни, че Мюнхенското споразумение е било подписано през 1938 г. между Великобритания, Франция и Хитлер, които заедно разделят Чехословакия.    \"Когато четеш архивите, всичко става ясно\", заключи Владимир Путин. \"За какво говорим? В ЕП знаят ли това?\", зачуди се президентът на Руската федерация.    В отговор на друг журналистически въпрос Путин се противопостави на идеята за преместването на тялото на Ленин от мавзолея. Той подчерта, че не трябва да се гледа назад, а напред, но това е история, народът има своите постижения през онзи период, а все още много хора свързват и лично живота си с онова време.    Путин изтъкна, че за него Ленин е революционер, а не държавен ръководител. Според руския лидер най-голямата грешка на Ленин е била при определянето на териториите на съветските републики, когато традиционни места са останали в рамките на съседната република и са създали дълги години проблеми между отделните народи.    Заради това и днес има поне 2000 горещи точки между бившите съветски републики, в това число на територията на Руската федерация, заложени още тогава, обясни президентът.    Путин припомни, че Сталин тогава е бил против тази идея за автономните републики в СССР, но се е подчинил на визията на Ленин. Грешката му, както и изобщо на съветските ръководители, е била, че са следвали само интересите на партията, а не на държавата и геополитиката, отчете още руският президент.  ", "date": "2019.12.19", "title": "Путин към ЕП: Върхът на цинизма е да приравниш СССР и Хитлеристка Германия! (ВИДЕО) "}
{"url": "http://epicenter.bg/article/Atina-obvini-Turtsiya--che-prodalzhava-s-provokatsiite-vav-vazdushnoto---prostranstvo-/202029/7/0", "text": "Напрежението в Егейско море продължи за втори ден, след като турски изтребители Ф-16 извършиха общо 12 полета над островните групи Ойносес, Панагиа и Ро, нарушавайки по този начин гръцкото въздушно пространство, пише гръцкият вестник Kathimerini, цитиран от \"Фокус\".    В същото време турският президент Реджеп Тайип Ердоган обяви, че ще приложи всички клаузи от либийско-турския договор за морските граници, който нарушава гръцкия суверенитет и беше осъден от Европейския съюз.    „Ние ще забързаме процеса между Либия и Турция. Казахме им, че винаги сме готови да помогнем, ако имат нужда. От военно сътрудничество и такова в сферата на безопасността, до стъпки за нашите морски права – ние сме готови“, каза Ердоган по-рано в Женева, след събитие, организирано от ООН и посветено на въпроса с бежанците.    Забележките на Ердоган идват малко след като премиерът на Турция Фуат Октай заяви, че Анкара може да изпрати военнослужещи в Източното Средиземноморие.    Ердоган също така обърна внимание и на факта, че страната му по-рано изпрати и безпилотни самолети в Севернотурската кипърска република (СКТР, призната само от Анкара), като отбеляза, че ако е необходимо техният брой може да бъде увеличен.    Освен това, в репортаж за проправителствения турски вестник Yeni Safak, който може да увеличи напрежението между Анкара, Атина и Никозия дори повече, се казва, че страната може да започне да използва летища в СКТР като бази за своите изтребители, „ако това е нужно“.    В отговор на враждебната реторика на Анкара, външният министър на Гърция Никос Дендиас коментира, че „Турция е свикнала да отправя заплахи в последно време“.    „Със заплахи и подобно поведение, вие показвате на международното общество нещо, което се надявахме да не е вярно, че Турция е проблемна държава в този регион“, каза той.    Дендиас добави, че Анкара допуска грешка ако мисли, че това поведение й носи някакви ползи.    „Мисля, че те следват път, който не води до щастлив край“, каза още гръцкият министър.  ", "date": "2019.12.19", "title": "Атина обвини Турция, че продължава с провокациите във въздушното ѝ пространство "}
{"url": "http://epicenter.bg/article/Bundestagat-prizovava-pravitelstvoto-da-obyavi-Hizbula-za-teroristi/202030/7/0", "text": "Германският федерален парламент Бундестаг одобри в четвъртък резолюция \"Ефективни действия срещу Хизбула\", призовавайки канцлера Ангела Меркел и нейното правителство да забранят всички дейности на политическата партия Хизбула на немска територия, съобщи БНР.   Решението беше подкрепено от консерваторите на канцлера Ангела Меркел, техните коалиционни партньори в управлението социалдемократите и опозиционните свободни демократи. Решението не е правно обвързващо, но ще засили натиска върху правителството да действа.  В решението се посочва, че Германия трябва да се откаже от настоящата си политика на разграничаване между политическото и военното крило на \"Хизбула\", която се сражаваше заедно с армията на президента Башар Асад в Сирия.   \"Долната камара на парламента призовава правителството да забрани Хизбула и да не толерира каквато и да било дейност на нейни представители в Германия\", се казва в предложението на парламента. Бундестагът също така отбеляза, че само в рамките на 2018 година германският федерален прокурор Петер-Херберт Франк е започнал 36 разследвания на лица, свързани с базираната в Ливан шиитска военизирана ислямска организация и партия.   Решението приветства опитите на правителството да предприеме действия срещу привържениците на \"Хизбула\", заподозрени в набирането на средства за ливанската шиитска групировка в Германия, главно чрез предоставяне на повече разследващи правомощия на прокуратурата. Но то посочва, че тези мерки не са достатъчни.    САЩ и Израел настояват Германия да забрани изцяло \"Хизбула\", като отхвърлят твърденията, че нейното политическо и военно крило са отделни единици.    Великобритания прие законодателство през февруари, според което \"Хизбула\" е терористична организация, като за доказателство посочи военните ѝ действия в Сирия, Ирак и Йемен.    Европейският съюз смята само военното крило на \"Хизбула\" за терористична организация, но не и нейното политическо крило.", "date": "2019.12.19", "title": "Бундестагът призовава правителството да обяви Хизбула за терористи"}
{"url": "http://epicenter.bg/article/Erdogan--Sadbata-na-myusyulmanite-po-sveta-veche-ne-e-v-ratsete-na-OON/202031/7/0", "text": "Съдбата на мюсюлманите по света, които са общо 1,7 милиарда, повече не е в ръцете на петте постоянни членки на Съвета за сигурност на ООН, заяви днес турският президент Реджеп Тайип Ердоган, цитиран от Анадолската агенция.    Светът е по-голям от петте, каза Ердоган, който говори на откриването на мюсюлманската среща на високо равнище в Куала Лумпур.    Задължително трябва да се обновят платформите, свързващи ислямските страни, включително Организацията за ислямско сътрудничество (ОИС), подчерта турският лидер.    За съжаление ние (мюсюлманските страни) често хабим енергията си по различни международни проблеми. Ние трябва да фокусираме вниманието си върху намирането на потенциални решения вместо постоянно да мислим за проблемите. Трябва да се концентрираме върху реализирането на проекти, които ще стимулират нашия потенциал и ще премахнат различията помежду ни, каза още Ердоган.   Източник: Новини.бг", "date": "2019.12.19", "title": "Ердоган: Съдбата на мюсюлманите по света вече не е в ръцете на ООН"}
{"url": "http://epicenter.bg/article/Strelba-v-tsentara-na-Moskva--ima-ubiti--VIDEO--SNIMKI--/202035/7/97", "text": "Трима души са загинали, а други трима са ранени, след като мъж с униформа открил огън до централата на руската Федерална служба за сигурност, предаде Нова тв.    Нападателят се барикадирал в съседна сграда, но малко по-късно е ликвидиран от спецчастите.    Първоначалната информацията за трима нападатели не е потвърдена от полицията. Целият район е отцепен от тежковъоръжени полицаи от специалните части.    На кадри в социалните мрежи се чуват изстрели, а след това се вижда как въоръжени мъже бягат от сградата на „Лубянка”.  ", "date": "2019.12.19", "title": "Стрелба в центъра на Москва, има убити (ВИДЕО, СНИМКИ) "}
{"url": "http://epicenter.bg/article/Novi-dve-zemetreseniya-v-Albaniya-/202036/7/51", "text": "Нови две земетресения със сила 4,7 по Рихтер бяха усетени тази вечер в Тирана и Дуръс, съобщи сръбската агенция Танюг, позовавайки се на албанските медии.    Епицентърът на трусовете е близо до град Вльора, второто по големина пристанище в Албания.    Земетресенията са регистрирани малко след 17 часа местно време.     ", "date": "2019.12.19", "title": "Нови две земетресения в Албания "}
{"url": "http://epicenter.bg/article/Kralitsa-Elizabet--Top-prioritet-na-novoto-pravitelstvo-e-Brekzit-na-31-yanuari-/202039/7/0", "text": "Излизането на Обединеното кралство от ЕС е приоритет на британското правителство в неговата програма за година напред, която днес бе представена в Камарата на общините от кралица Елизабет Втора. В изготвената от правителството на консерваторите на Борис Джонсън програма, която по традиция се чете от кралицата при откриването на новата парламентарна сесия, са включени повече от 30 законодателни акта. Консерваторите спечелиха с убедително мнозинство от 80 места извънредните общи избори на 12 декември, припомня БНР.    Във втора церемония по рода си в рамките на по-малко от три месеца Елизабет Втора пристигна в парламента с кола, а не както обичайно с каляска. Тя не бе с церемониални одежди и процедурата бе съкратена. Още с уводните си думи Кралицата очерта бъдещето на Брекзит:    \"Приоритетът на моето правителство е да се осигури излизането на Обединеното кралство от Европейския съюз на 31 януари. Министрите ми ще внесат за приемане необходимото законодателство, така че да се гарантира излизането на тази дата и да се използват възможностите, произтичащи от всичко това. След това моите министри ще договорят бъдещи отношения с Европейския съюз, основаващи се на споразумение за свободна търговия, което е от полза за цялото Обединено кралство. Те също така ще започнат търговски преговори с други водещи световни икономики.“    Програмата по принцип е амбициозна и цели решаването на много чисто вътрешни проблеми, като гарантиране на допълнително финансиране на здравеопазването от порядъка на 34 милиарда паунда до 2024 година и по-високи присъди за опасните престъпници. Предвижда се и нов закон за борба с тероризма.    \"Моите министри ще търсят консенсус между отделните партии по предложения за дългосрочна реформа на социалните грижи\", каза кралицата, обещавайки, че правителството ще се ангажира и със справедлива правосъдна система и че новите закони за осъждане ще гарантират, че повечето сериозни нарушители и терористи ще лежат по-дълго в ареста\", подчерта кралицата.    \"Моето правителство ще работи в тясно сътрудничество с международните партньори, за да помогне за решаването на най-сложните въпроси на международната сигурност и за насърчаване на мира и сигурността в световен мащаб. То ще застане твърдо срещу тези, които застрашават ценностите на Обединеното кралство\", заключи кралица Елизабет Втора.    По въпросите на имиграцията новият закон предвижда гражданите от ЕС да са обект на същия контрол както и гражданите извън организацията, което ще рече прекратяване на сводобното движение и въвеждане на точкова система по подобие на „австралийския модел“ за влизане в Обединеното кралство, както и редица други клаузи, засягащи социалните грижи и образованието. Правни експерти изразиха съмнение, как такава мащабна промяна в имиграционната система ще влезе в сила до края на преходния период и как тя ще гарантира намаляване на броя на имигрантите, както обещават консерваторите.    Стана ясно също, че Министерството за излизане от ЕС, известно повече като Министерството за Брекзит, което по принцип бе натоварено с договарянето на сделката, ще престане да съществува на 31 януари, като бъдещите преговори ще бъдат поети пряко от Даунинг стрийт 10. Още не е ясна съдбата на министъра за Брекзит Стивън Баркли.  ", "date": "2019.12.19", "title": "Кралица Елизабет: Топ приоритет на новото правителство е Брекзит на 31 януари "}
{"url": "http://epicenter.bg/article/Prof--Boyan-Durankev--Shtom-SASht-nalagat-sanktsii-zaradi--Turski-potok--da-predlozhat-kompensatsii-/201992/11/34", "text": "       Какво следва за България е трудно да се каже, но какво следва за тези, които ще бъдат наказани, а те не са много, между другото, ако бъдат санкционирани, на по-народен език означава: американски пердах на наши политици и на наши фирми. Нищо повече. Ако разсъждаваме обаче малко по-широко и по-просторно по въпроса, все пак да се замислим за интересите на България, а не за интересите на САЩ, картината става друга. Защото, ако САЩ продължи в този дух, например в момента „Боинг“ тази година е реализирал продажби на 345 самолета, докато конкурентите от „Еърбъс“ са продали 725 – над два пъти е спадът на продажбите на „Боинг“. Значи по същата логика Тръмп трябва да наложи на Европейския съюз санкции за това, че произвеждат „Еърбъс“ – нещо, което не звучи колегиално, приятелски, или даже евроатлантически, защото все пак не се намираме във времената на онзи открит колониализъм. Но все пак да продължим, ако позволите, да помислим за самите интереси на България. Първото, те са икономически. От икономическа гледна точка няма значение, какво пише на газа. Важното е да е качествен и второто нещо – да е на конкурентна цена. Ако ни се предложи конкурентна цена от друго място, естествено, че трябва да го купим от там, откъдето ще е по-изгодно и където е стратегически приложим. На второ място, интересите са политически. Ние сме свързани с Европейския съюз, а ЕС, въпреки че и той участва в санкции срещу Русия, не се срамува да ползва руски стоки, включително и газ. Така че ние като членове на Европейския съюз имаме интерес да поддържаме интересите на Европейския съюз, а не интересите на Русия или САЩ. Ако САЩ предложат по-изгодно нещо по-добро, хубаво. Но засега такова нещо не се задава. И третото, което е с една добавка, включва екологичните интереси на България. В този момент газа се води изключително екологичен и чист. Да добавим, ако позволите, още една гарнитура – транспортните интереси. Все пак разстоянието между София и Москва е 2000 км, докато между София и Вашингтон е три пъти повече. Затова засега изглежда е икономически изгодно ние да се завържем към тези, които ни предлагат и които имат условия да изграждат добри газопроводи. Позволих си една справка – до този момент Русия е изградила над 37 244 км газопроводи. И може би ще е интересно да се помисли за капацитета, който се предлага, да се сравни с т.нар. „Турски поток“. Например най-голям капацитет има т.нар. газопровод „Южен коридор“, който опира недалеч от България. Капацитетът е от 63 милиарда кубически метра в година. Това е най-голямото нещо, което Русия е построила и което опира на юг. На второ място се нарежда газопроводът „Северен поток“ и „Северен поток 2“, които ще имат мощност, единият работи вече, 55 милиарда кубически метра на година, и продължава, развит е на 1224 км. И „Северен поток 2“, който също искат да го санкционират от САЩ, който се строи и се завършва в момента, който има също 55 милиарда кубически метра в година и ще бъде готов, подводният, и пуска в експлоатация в края на тази година, поне по план. На трето място е известният вече газопровод т.нар. „Силата на Сибир“, който опира в Китай. Китай не се срамува, започнат е газопроводът 2014 година, завършен е наземен, с мощност 38 милиарда кубически метра. И стигаме до знаменития „Турски поток“. До този момент неговото продължение е около 1090 км, мощността му ще бъде 31 милиарда кубически метра в година. Що се отнася до състоянието до този момент е, че той продължава да се проектира, казвам това, което се вижда в момента в сайта, и то техния, не българския, и продължава да се проектира. Той трябва да опре, засега се тълкува, през Истанбул до Люлебургас. А къде ще продължи и накъде ще отиде – това нещо не е много ясно, може би поради нашите специфики, да ги наречем. Защото да се изкаже Владимир Путин, че не се строи добре и бързо, това означава, че все пак има някакви сведения. А другата възможност е този газопровод „Турски поток“ да продължи може би през Гърция и да заобиколи България – нещо, което не е много приятно. Защото само от изгубването на „Южен поток“ – това, което беше в България предприето от 2010 година, ние загубихме около три милиарда евро само от транзита на газ. Така че се намираме в сложен период, сложен момент, и ще трябва да се реши в края на краищата има ли икономически дългосрочен интерес България; второ, членки ли сме на Европейския съюз или сме щат на САЩ; и трето, доколко екологично транспортно и ценово е изгоден този поток за България. Засега сметките излизат в полза на т.нар. „Турски поток“, за съжаление вече се нарича „Турски поток“. И ако преди при „Южен поток“ щяхме, в кавички казано, да зависим от Русия, сега зависим от две страни – едната е Русия, другата е Турция. Ако, разбира се, се говори за диверсификация, това означава на мястото на „Турски поток“ на България да се предложи нещо стратегически дългосрочно на доста по-ниска цена, отколкото газта, която ще получаваме от „Турски поток“. Така че да му мислят финансистите и политиците, които този път не трябва да допускат да бъдат притискани като дечурлига от детска градина. Впрочем даже към детската градина така не ги санкционират и не ги натискат, както си позволяват от други страни. Но сметката трябва в края на краищата да бъде направена и това е икономическата сметка.         Нека да дойдат санкциите. Ние няма да бъдем санкционирани. На всичкото отгоре ние не продаваме „Еърбъс“ на САЩ, ние не изнасяме нещо огромно, което да бъде страшно и което да наруши равновесието в момента и приятелските отношения включително в САЩ. Да не коментираме, че ние сме санкционирани, тъй като българските граждани още изваждат визи, въпреки че по правилата на Европейския съюз отдавна трябваше, преди 10 години, да сме приключили с визите към САЩ. Но, както и да е. Сметките обаче до този момент са условни, защото в края на краищата има допълнителни неща, които трябва да се направят. Ако направя аналогия с „Южен поток“, нашият участък щеше да струва 4 милиарда евро, като нашият енергиен холдинг щеше да финансира 15% от стойността чрез заем и щеше да се връща този заем 22 години. Но приходите, които щяха да бъдат, са почти три милиарда евро само от транзита на газ. Що се отнася сега до момента това нещо, което ще бъде завършено и което ще бъде продължено, в смисъла като крайна цена за потребителите, засега изглежда, че ще бъде изгодно за българските потребители и преносът на газ ще бъде също така изгоден за България от гледна точка на транзита. Така че засега изглежда, че политиците ни неслучайно мълчат, тъй като сметките ни излизат на плюс. Обратно, какви ще бъдат сметките, ако ни наложат санкции и какъв тип ще бъдат санкциите, защото не се казва точно, какъв тип ще бъдат, до този момент не е ясно какви и като конкретика, като данни, но колкото и да бъдат санкциите, може би става дума за няколко милиона или няколко десетки милиона долара, които на фона на нашия брутен продукт звучат нещо като по-слабо от ухапване на комар. Разбира се, в рамките на Европейския съюз ние трябва да погледнем, защото „Северен поток 2“ изглежда, че ще получи пуск, и не е редно, след като ние сме членки на Европейския съюз, в края на краищата да се съобразяваме с всеки, който по някакъв начин го тълкуваме като наш стратегически партньор. Имаме интерес, САЩ също имат интереси, но ние трябва да отстояваме нашите икономически интереси.         Сметката трябва да я направим в момента, а нямаме данните. Защото какво до този момент е изградено на българска територия, колко точно е инвестирано в него, и съответно от другата страна какви санкции ще ни наложат – нито от едната, нито от другата страна имаме ясни сметки. Допускам, че строителството ще продължи и този път няма да се случи така, както се случи навремето с известния случай за нашия „Южен поток“, когато едно пристигане на трима сенатори накара нашето правителство, ако не се лъжа през юни 2014 година, да спре „Южен поток“. Да не забравяме, че министър-председателят още от лятото на 2016 година се изказа в полза на този проект, ние инвестирахме, това са български инвестиции, и не може така лесно да кажем: всичко най-хубаво, каквото сме направили ще го пишем като загуба на България и ще слушаме отвъдокеанските си приятели. Нека да разберат, че и ние имаме характер. Уважаваме ги, но в края на краищата уважаваме малко повече България, отколкото САЩ. Това ясно трябва да се каже на отвъдокеанските приятели. Нека да знаят, че ние можем да се държим така мъжки, както се държат германците, както се държат французите – да казват на приятелите в очите, че имаме икономическа изгода от подобен проект.         Той толкова малко остава да се направи, че ще е позор да го спрем. Отгоре на всичкото те говорят за санкции. Нека да помислят и за компенсации. Нека да помислят за компенсации – ако се спре такова нещо, как ще компенсират България. Мисля, че е време да се замислят и те малко по-отговорно. И ако желаят, можем да седнем, да седне правителството, на експертно ниво първо, след това вече на ниво правителство, да се поговори за компенсациите на България, ако стане такова нещо. Но засега „Турски поток“ има зелен светофар.     ", "date": "2019.12.19", "title": "Проф. Боян Дуранкев: Щом САЩ налагат санкции заради „Турски поток“, да предложат компенсации "}
{"url": "http://epicenter.bg/article/Marin-Kirov--Prokuraturata-tryabva-da-raboti-i-da-ne-vliza-v-politicheski-igri-/202005/11/33", "text": "  Изпращаме една успешна за съдебната власт и реформата в правосъдието, от гледна точка на правителството и институциите, година – положителна оценка по мониторинговия механизъм и предложение за неговото отпадане. Но годината беше лоша за съдебната система – има пропаст между съда, гражданите и справедливостта. Непрекъснатите нападки към прокуратурата ерозират и образа на съда – да се внушава, че прокуратурата е безконтролна и всевластна, означава, че се казва, че има няколко безполезни съдебни инстанции. И това нито трябва да е вярно, нито е отговорно. Факт е, че все по често състоянието на ВКС и Съдийската колегия издава липса на лидерство и полезна работа за обществото.    Няколко бяха събитията от годината, попадащи във фокуса на медиите и обществото:      През цялото време на тази дълга и сложна експертна процедура се внушаваше нещо неприемливо и абсурдно, че професионалната гилдия на прокурорите и следователите нямат право на мнение, номинация (от колегията) и избор, но непременно право на мнение, равно на закон, имат шепа свързани НПО-та и една партийна общност. Изборът на главен прокурор се проведе според правилата на процедурата и нямаше пороци. Това, че кандидатът беше един е възможност по самата процедура, а не нарушение. Това, че беше един, по-скоро беше знак от цялата прокурорска колегия, че поемат отговорност за единна номинация. Обратен знак дадоха от правителството – те не пожелаха да номинират кандидат. Но това не е проблем на Иван Гешев, че е бил само той номниран. Подкрепата в Пленума неочаквано на натрапваните внушения беше много по-широка.    Президентът също стана част от процеса, включително и беше тласкан от протестиращите да наруши Конституцията, но не пожела да става знаме и да се жертва за каузите на определена политическа и икономическа общност. Затова и изпълни Конституцията. Това, че същата общност се разочарова от него реално е техен проблем – очаровали са се от неправилния човек – подценили са го и са си мислили, че той непременно има нужда от тяхното одобрение. Всъщност хората масово не разбираха защо в София някой протестира или директно си мислеха, че някой протестира, защото са му взели или не са му дали нещо. И са близо до истината – в протестите имаше хора, които са посочвали преди кой да бъде избиран на различни позиции, имаше и хора, които сами са си признавали, че са се срещали с \"лошите\" преди да бъда избирани.        Бързото приемане на закона, обединяване на органи с различни функции, работата по различни направления, изборът на ръководство даде картината, която имаме днес.   Първо – вижда се, че корупция не се бори само с подаване на хиляди декларации и механичното им проверяване за съответствия, а е един много по-сложен процес на взаимодействие между институциите.   Второ – видя се, че въпреки несъвършенствата, има съпротива в заинтересованите страни и олигарси, видя се срамното тълкувателно решение на ВКС, което се опита да спре гражданската конфискация  . Сега, Сотир Цацаров няма да има пълен мандат, но очакванията са големи – не само заради критиките от определен сектор към него, но и заради концепцията му – той дава заявки за реформа, за нов импулс на работа.        Сотир Цацаров работи в период на мониторинг, голяма част от препоръките, но и от отбелязания напредък след това, бяха с адресат прокуратурата. Сотир Цацаров успя да опази прокуратурата от яростно нахлуване на фондации и НПО-та в нейните дела. Обективният анализ показва, че от двете колегии във ВСС, само Прокурорската успя да осъществи оптимизация на своята карта и прокуратурите в страната. Съдийската колегия по много срамен начин не успява да произведе резултати и в тази насока.      Случаят се политизира излишно, вместо да се погледнe единствено през призмата на закона, правото и справедливостта. Изведнъж тези, които се произнесоха по предсрочното освобождаване, се скриха, бяха героизирани в тесен кръг, а другите, които поискаха възобновяване – прокурорите, отново бяха посочени като лошите в ситуацията. Тоест, отново бяха показани едни добри съдии, които дори дума не казаха по съмненията за това, че не са си дали отвод, заради близост с Хелзинския комитет и имаме едни лоши прокурори, които просто са си лоши – за спорта. Това е несериозен подход, който дава своите плодове в общо недоверие на обществото към институциите. Направи се и опит да се повдигне въпросът за вината на Полфрийман въобще, но това беше несполучлив сценарий той да бъде изкаран като жертва и дори героизиран.      Под въпрос е ефективността и на двете инициативи - на президента за конституционни промени (защото той има право на предложения за промени, но има ли мнозинство и консенсус около себе си и своите идеи и това, което прави не е ли отклоняване на обществената енергия и създаване на нови надежди или противоречия). Това се видя и от началото на дискусията с академичната общност – без текст, без негови идеи и предложения, с общи въпроси, изстреляни във въздуха. Тоест няма експертен дебат, има политическо говорене.    Инициативата на правителството също е със спорна резултатност. Първо питат Венецианската комисия (консултативен и незадължителен орган), после казват, че ще се съобразят безусловно, а на практика предлагат един бърз отговор и проект, все едно не са чели препоръките. Този проект няма да бъде одобрен нито от Венецианската комисия, нито от протестната общност у нас. Защото не следва тяхната идея съдии да се месят в прокуратурата, но прокуратурата да няма реципрочни права. Той няма да бъде подкрепен и от по-широката експертна общност, защото не се отстоява някаква национална позиция по темата и не се ползва национална експертиза. Трябваше да свикат Съвета по съдебна реформа и щяха да разберат колко несъстоятелна е идеята, която предлагат.    Този дебат не е здрав, проблемът е измислен и се преекспонира – дава се знак, че се търси надзорник над прокуратурата, който 7 години да дебне главния прокурор. Имитира се решение, вместо да се говори за нещо, което е познато в други държави – ad hoc фигура, например от Инспектората, за конкретен случай. Въвеждането на този механизъм е възможна с бърза промяна в закона.    И президентът, и правителството, а и политиците трябва да са наясно, че непрекъснатото засягане на темата за Велико народно събрание просто така, за промени в прокуратурата, в нейното място е безотговорно. В обществото няма енергия и консенсус за такова. Кой ще бъде излъчен в това ВНС? Ако има поправки в основния закон, постигнатото от ВНС ще бъдат ли зачетени от протестната общност, ако не са по техен образ и подобие. Това е абсолютно омагьосан кръг. Няма консенсус за обикновена поправка в Конституцията, още по-малко за свикването на ВНС. Прибързаното отваряне на Конституцията решава едни проблеми, в които някои се е фиксирал и отваря други – така стана и през 2015 г. когато се бързаше, без консенсус за мащабни промени и се прие проект, колкото да го има правителството, който хем е в основата на отпадането на мониторинга, хем не затвори дебата и доведе до продължаващото подхвърляне на темата за поредна поправка в основния закон.    У нас силно се преувеличават няколко неща – че обвинител №1 е престъпник по презумпция, че до сега всички са били такива и сме го знаели, просто не е имало в Конституцията текст какво следва. Също се преувеличава, че е безотчетен, при положение, че се отчита пред Народното събрание. На кого още трябва да се отчита? На някой конкретен издател ли? Спекулира се с мястото на прокуратурата и всевластието на нейния ръководител. Главният прокурор има задължението да управлява административно прокурорите, но не им пречи да разследват и решават делата си независимо. Ако тръгнем да гадаем и да си представяме какво е възможно – възможно е председателят на ВКС да оказва влияние за тълкувателни решения, за кариерно израстване, ами нека и за него да има същия механизъм.    Да не отричаме необходимостта от дебат, но дебат не се води нито с искания от улицата и от една малка партийна общност, нито с напразни надежди от президентството, нито от позицията на силата на управлението. Стига с това подхвърляне на прокуратурата като кокал. Приоритетите и разговорът в сектор съдебна власт са с изместен или грешен фокус. Непрекъснато се обсъждат кадрови въпроси или проблеми за конкретни личности, вместо правната рамка и съдебния процес, където са същинските проблеми.       ", "date": "2019.12.19", "title": "Марин Киров: Прокуратурата трябва да работи и да не влиза в политически игри "}
{"url": "http://epicenter.bg/article/Dogan-/202024/11/0", "text": "  Това са основните изводи в станалото вече традиция   което той прави пред ръководството на Движението, депутатите, местния актив  и кметовете. Тази вечер всички те са събрани в Дома на ДПС в \"Бояна\", за да отбележат отиващата си година и да начертаят плановете си за Новата 2020.   Отговаряйки си на въпроса:        -  , който се е превърнал в епидемия, обхванала всички пилитически формации;  -   на обществото се връща в изходното си положение на стартиране на Прехода, когато правехме избори под надзора на чужди наблюдатели;  -   се подменя с абстрактни политически реторики, не се познават реалните проблеми на хората;  -  , защото стремежът към властта и властовата система на обществото се превърна в самоцел за елита със силата на опиат;  -   апатия и демотивация, а политиците стават гръмоотвод на натрупаната негативна енергия;  -  \" може да породи буря в обществените отношения;    -   е в състояние на историческа пауза;  -   изважда на преден план \"социалната идея\", а партиите ще бъдат принудени да заговорят по-силно за \"социалния вектор на обществото\";     в която избуяването на радикални елементи е въпрос на време.  -  , съчетан с моралния императив, е нежният, но неизбежен изход от тази ситуация.  -   на властовата система.    За пореден път Доган заявява, че към днешна дата в политическия спектър на България Според него всяка партия ще използва времето до края на мандата на сегашното управление  , с цел да си осигурят гарантирано участие в следващата власт.    В същото време, за   - ако волята за власт на някои партии надделее над идеята за собствената им сигурност, то тогава предсрочни парламентарни избори са възможни.    Доган е катогерочен, че             защото тя бележи един цикъл в развитието на страната и на Движението: 30 години Преход - 30 години ДПС.  Безспорно е, че ДПС утвърждава и разширява присъствието си в местната власт. На всички ви е ясно, че това е надстроен капацитет за по-добро представяне на следващи парламентарни избори. В този контекст има неудачи и проблемни ситуации в някои региони, но се надявам, че след прецизни анализи ще предприемете мерки и стратегии за тяхното преодоляване.  Но започнеш ли да я осмисляш в реални измерения като мотивация, модели на политическо поведение с действия и противодействия, имаш чувството, че по-скоро се занимаваш с драматургия, а не с политика. Затова от моя гледна точка  в социалното пространство, защото субективното изместване на ролевата значимост в този процес ще бъде неизбежно. Като прелиствам различни страници с анализи и лични спомени на участници в Прехода за сетен път се убеждавам, че  . Оказва се, че в някои случаи да пишеш История е равносилно, дори по-значимо, от това да правиш История.  и формално е предметна област на изследване от анализатори и историци. Но тъкмо заради „близката дистанция” и „личното присъствие” реалността на Прехода е от хибриден тип с явно доминиране на политическото над историческото. Затова оценките за Прехода като правило си противоречат, дори взаимно изключват. Но тази привидна обективна неопределеност на ценности, позиции и оценки за 30-годишен период от най-новата история на страната е нормален феномен в условията на демокрация.   Разбира се, една от важните предпоставки за това е обстоятелството, че значителна част от начинателите и потърпевшите от Прехода актуално присъстват в политическия спектър на публичното пространство. Но фундаменталният въпрос, който виси в публичното пространство, е не толкова кой каква роля има в Прехода, а:    Сложен и труден въпрос, който няма еднозначен отговор. Ако има категоричен позитивен или негативен отговор с изреждане на постиженията и „щетите“ като в имотен регистър, ще бъде погрешно, защото няма да издържи на очевидните екзистенциални реалности и на тестването на времето.  Едно е сигурно, като система на отчитане на постигнатото и изпортеното, от днешна гледна точка Преходът ни даде възможност за демократични промени,  Вместо визия бяха внесени отвън различни модели и нормативни реалности, които имаха над 200-годишна история. А нашата социално-икономическа система и колективният субект в лицето на основните институции, и   на взаимодействие на импортираните с наличните реалности вътре в страната.  което впоследствие започна да продуцира дефектирани социално-икономически и политически реалности.    това най-малкото е тревожен сигнал в обществото. Но няма как да си затворим очите пред очевидни и очевадни политически реалности.  и това рефлектира върху нормалното възпроизвеждане на демокрацията и поставя под съмнение нейната легитимност. , когато правехме избори под надзора на външни наблюдатели, включително и от Сената на САЩ.  Нашата демокрация е представителна. Всеки кандидат за „представител” на гражданите по правило трябва да се състезава с други като него и да предложи ясна визия за обслужване на гражданите, които го избират и пред които той би трябвало да се отчита като техен представител във властовата система. Тази ”визия” постоянно трябва да се обновява, съобразно потребностите на обществото. Проблемът е, че точно това не се прави. на европейски теми, което е индикация, че не се познават реалните проблеми на хората.    Подобна социално-политическа ситуация поражда умора, апатия и демотивация в обществото, а по правило политиците се превръщат в гръмоотводи на цялата натрупана негативна енергия в национален и международен мащаб.  Според мен една от основните причини за избуяването на национализмите и популизмите, както и техните спонтанни противодействия в европейски мащаб, е  В това състояние на социума като че ли  Впечатляващ най-нов пример за този защитен механизъм на демокрацията е   в Италия: никому неизвестни четирима млади хора за няколко седмици изкараха над триста хиляди граждани на улицата, за да протестират ”срещу културата на омразата и разделението”, за „отговорни избори”, за „ утвърждаване на демокрацията”, „да събудят италианската политика”…    при определени условия едно спонтанно микроколебание на въздуха може да породи буря в другия край на света.  Демокрацията е като Природата, тя има вътрешна необходимост постоянно да е в режим на самоорганизираща се система. Но докато Природата рестартира нарушения си динамичен баланс с катастрофични явления, а понякога дори с „един вирус”, то в едно цивилизовано общество не би трябвало да се допусне такъв радикализъм. Въпреки че подобни феномени се превърнаха в политическо ежедневие на нашата цивилизация.  В този социално-политически контекст по всичко изглежда, че  Кога и как ще се получи това, зависи от зрелостта на политическия елит и на гражданското общество.  Когато говорим за цикличност във включването на защитната система на демокрацията не трябва да се фокусираме само върху политическите реалности в България, дори не бива да се възприема изцяло като европейско явление.   Характерен политически синдром на цикличността е появяването на политическия терен на неочакван, „неопитен”, нетипичен с харизматичен профил политически субект. Така се получи в САЩ с президента Тръмп.    понякога полюсно, съобразно историческите традиции на властовата система, манталитета на гражданското общество и „градуса” на международната среда. Европа има най-богат опит в коригирането или преобразуването на полюсите на властовата система, подходящо дозирани с леви, десни и центриски идеи. Последният пресен пример е Брекзит, който поставя на изпитание самата идея за обединена Европа.   , тъкмо поради това нейните приоритети са да противодейства на всичко, което застрашава демокрацията. Либерализмът сериозно трябва да си адаптира визията за устойчив политически и икономически ред в света. След възхода и кризата на неолиберализма, явно е необходимо да се реформира самия модел за либерална визия за развитие на света. Защото основните ѝ постулати и практики са от времето на модернизма и класическия капитализъм.   . Това, разбира се, не е от сантимент към „социалната идея”, а от увеличаването на рисковите фактори за предизвикване на рецесия, вследствие на прекалено широко отворената ножица между бедни и богати.    Това безспорно е нов политически портал за левите партии в Европа, но доколко те са готови да се възползват от преобразуването на парадигмата за стабилността на финансовата система и тази на властовата система, е друга тема.  В този ред на мисли,    Всяка политическа сила се надява за нормално приключване мандата на управляващото мнозинство с очакване максимално да се възползва от парламентарното време за прелегитимиране, позициониране и евентуално за конструиране на нетипични коалиционни формати.   Целта им е гарантирано участие във властовата система на държавата. И тъкмо затова, ако волята им за власт надделее над идеята за собствената им сигурност като политически партии, предсрочни парламентарни избори са възможни.   Политическата необходимост от рестартиране на политическия модел на обществото в една или друга степен се осъзнава, но сравнително по-малко се изговаря или се отлага във времето. Защото рисковите фактори за продуциране на „критичната точка“ на хаоса в партийните структури се явява проблемният възпиращ фактор за подобно радикално решение. Тъкмо поради  Бъдете живи и здрави и весели празници!      ", "date": "2019.12.19", "title": "Доган: Нужен е рестарт на демократичния модел! Властта е опиат за елита! Липсва визия"}
{"url": "http://epicenter.bg/article/Evropeyskiyat-sad-postanovi--che-Airbnb-ne-tryabva-da-se-tretira-kato-agent-na-nedvizhimi-imoti/201998/4/0", "text": "Airbnb спечели днес победа срещу френските хотелиери в Европейския съд, който реши, че платформата за краткосрочно отдаване под наем на частни жилища не може да бъде принудена да се съобразява с правилата на агент по недвижимите имоти, предаде АФП, цитирана от БТА и БНР.   Съдът посочи, че дейността на Airbnb трябва да се определя като „услуга на информационното общество“, докато според Асоциацията за настаняване и професионален туризъм, по чийто иск бе заведено делото, тя трябва да квалифицирана като на агент по недвижимите имоти, припомни АФП.   През 2018 година бе внесен иск срещу Airbnb в регионален съд за това, че платформата не спазва местните разпоредби за регистрация на имоти, използвани за отдаване под наем.   Градските власти заявиха тогава, че 20 000 жилищни имота са пренасочени за туристически и други цели от 2013 година, а това е увеличило натиска върху жилищния пазар за местните жители. Airbnb твърди, че като дигитална платформа, чиято централа е в Ирландия, услугите й за свързване на отдаващи и наемащи жилища се регулират от законите, защитаващи свободното движение на услуги в ЕС. Парижкият съд се обърна към Европейския съд за разяснение дали случаят е такъв.   Юридически съветник на Европейският съд в Люксембург подкрепи през април становището на компанията, като направи заключение, че платформата „не упражнява контрол върху съществени процедури на предоставянето на услугите, предлагани от потребителите на платформата и затова предлаганата услуга се определя като „услуги на информационното общество“.", "date": "2019.12.19", "title": "Европейският съд постанови, че Airbnb не трябва да се третира като агент на недвижими имоти"}
{"url": "http://epicenter.bg/article/Chetiri-firmi-iskat-da-dostavyat-novi-lokomotivi-za-BDZh/202002/4/0", "text": "Четири от големите производители на подвижен жп състав са подали заявление за участие в процедурата за доставка на нови локомотиви, съобщават от БДЖ и novini.bg.    Кандидатите за участие в процедурата \"Доставка и гаранционна поддръжка на 10 броя новопроизведени магистрални електрически локомотиви за нуждите на \"БДЖ - Пътнически превози\" ЕООД\" са: \"Бомбардие транспортейшън\" ГмбХ, ДЗЗД \"Сименс Трон\", консорциум \"Екселор-Е.Л.\" и \"Щадлер рейл Валенсия\" С.А.    Според държавната железница интересът от страна на водещи компании в производството на подвижен жп състав е добър знак при полагането на усилия за повишаване на качеството на предлаганата от БДЖ услуга.    Прогнозната стойност на поръчката е 57 501 402 лв. без ДДС, като след разглеждане на документацията на подалите заявления участници, процедурата ще продължи на етап подаване на технически и ценови оферти.    Очаква се поръчката да приключи до края на март 2020 г., а доставката на първите нови локомотиви е до 18 месеца след подписването на договора.", "date": "2019.12.19", "title": "Четири фирми искат да доставят нови локомотиви за БДЖ"}
{"url": "http://epicenter.bg/article/Ministar-Petkova-obyavi-kompaniite--s-koito-shte-progovarya-stranata-ni-za-AETs--quot-Belene-quot-/202007/4/0", "text": "Общо пет са компаниите в кратката листа, с които страната ни ще води преговори за АЕЦ \"Белене\", информира депутатите от енергийната комисия ресорният министър Теменужка Петкова. Това съобщава Агенция \"Фокус\".    Петте компании са: \"Росатом\" - Руска федерация, Си Ен Ен Си, Корейската хидро и атомна корпорация, френската \"Фраматом\" и \"Дженерал Електрик\"- САЩ.    Петкова обясни, че това компаниите, към които ще бъде отправена покана за предоставяне на обвързваща оферта. Министърът обясни още, че компаниите \"Фраматом\" и \"Дженерал Електрик\" са включени в този списък, тъй като те са заявили желание за участие в проекта.    По думите ѝ, \"Фраматом\" заявява желание да достави системите за сигурност за проекта и съответно да финансира този дял от неговото участие, \"Дженерал Електрик\" също заявява желание за участие в проекта с производство на турбини и друго оборудване, като също заявява желание да осигури финансирането за тази част от проекта.    \"Това е кратката листа. Основният ни аргумент да се спрем на тези пет компании са техният опит в изграждането на атомни електроцентрали, на второ място е тяхната финансова стабилност и високият кредитен рейтинг, който тези компании имат. Безспорно това са компании, които са сред световните лидери в областта на ядрената енергетика\", каза Петкова.   \"Това, което предстои оттук нататък и ще бъде до края на месец януари ще бъде изпратена съответно покана до всяка една от тези компании за сключване на споразумение за конфиденциалност\", посочи министърът.   Министър Петкова обърна внимание, че процедуата е максимално отворена и дава възможност за различни преговори, за формиране на различни възможности за консорциуми или за друг тип обединения, които да дадат възможност да се реализира проекта. \"Както предвижда решението на НС, на всеки етап от преговорите министърът е дължен да докладва пред парламента за хода на преговорите. Ще ви информирам на всеки един етап от преговорите, как вървят те. Решението в крайна сметка ще бъде взето от всички вас\", каза още Теменужка Петкова.   Според нея проектът \"Белене\" ще даде възможност да се гарантира енергийната сигурност не само на България, но и на целия регион. \"Предполагам, че докрая на месец април, може би началото на май ще очакваме обвързващите оферти. Това, разбира се, е условно. Нека да видим как ще тръгне процеса с подписването на споразуменията\", допълни още Петкова. \"Държавата ще има блокираща квота в проекта. Това означава, че тя е независима от размера на нашето участие. Дали ще бъде 34%, 27%, 15%, това вече ще зависи от оценката на хода на преговорите. Само да припомня, че ние ще участваме с апорт на активи. Ние ще участваме от началото докрая в този проект с опция, с възможност да взимаме решения по всички важни за проекта въпроси до неговия пълен срок на експлоатация. Това се налага от факта, че проекта се реализира на наша територия и ядреният риск е за нашата страна\", каза още Петкова. По думите й всичко е въпрос на преговори.   \"По-скоро ще се опитаме да имаме процент, който да е около 30-34%, но всичко зависи от това какво ще даде другата страна\", допълни още министърът.  ", "date": "2019.12.19", "title": "Министър Петкова обяви 5 компании, с които държавата ще преговаря за АЕЦ \"Белене\""}
{"url": "http://epicenter.bg/article/Temenuzhka-Petkova--Dobre-e-za-Balgariya-da-se-zapazi-tranzitat-na-gaz-prez-Ukrayna/202017/4/0", "text": "Информацията, че Русия има намерение да запази транзита на руския газ през Украйна е добра новина за България. Това коментира в парламента ресорният министър Теменужка Петкова, предаде БГНЕС.   Коментарът е във връзка с изявление на руския президент Владимир Путин, че има предпоставки да се договорят с украинската страна. Със задоволство българският министър отбеляза, че този развой за транзита на газ е прогнозиран още преди време от Бойко Борисов.   Министърът обясни, че държавната компания „Булгаргаз“ прави анализ и при промяна на входната точка, от която получаваме руски газ, са налице възможности за оптимизиране на разходите, което е изключително добре за бизнеса и потребителите.   „Булгаргаз“ вече поиска с 2% намаление на цената на природния газ от Русия за следващото тримесечие.    Поредният кръг от газовите преговори между Русия и Украйна е насрочен днес в Берлин. Двустранният им договор за доставка и транзит на газ изтича в края на тази година.   \"Русия има намерение да поддържа транзита на газ към Европа през Украйна, въпреки че този маршрут е по-скъп, но основният въпрос са обемите и условията, за които ще бъде сключен транзитен договор.   Въпреки изграждането на нови инфраструктурни съоръжения, като “Северен поток”, “Северен поток 2” и “Турски поток”, ние ще поддържаме транзит през Украйна. Проблемът е в обема на този транзит и условията, при които може да бъде сключен договор”, обясни по-рано руският президент Владимир Путин.  ", "date": "2019.12.19", "title": "Теменужка Петкова: Добре е за България да се запази транзитът на газ през Украйна"}
{"url": "http://epicenter.bg/article/General-Motors-izteglya-ot-pazara-900-hil--avtomobila-zaradi-opasnost-ot-pozhar-i-softuerni-problemi/202022/4/0", "text": "Американският производител на автомобили General Motors Co обяви в в четвъртък, че ще поръча изтегляния от пазара на общо около 900 хиляди свои превозни средства поради потенциалната опасност от пожар и неизправности в софтуера.   Автомобилите, които трябва да бъдат изтеглени с оглед на възможни проблеми, свързани със софтуера, включват моделите Cadillac CT6, лекотоварния пик Chevrolet Silverado 1500 и GMC Sierra 1500.   Последните  два модела ще бъдат изтеглени от пазара и поради рискове от възникване на пожар с оглед на прекомерна употреба на лепило при производството на кабелни пръстени.   След мащабната 6-седмична стачка на близо 46 хиляди работещи в американския автомобилен гигант, акциите на General Motors отбелязват сериозно понижение и компанията все по- осезаемо изпитва затруднения.", "date": "2019.12.19", "title": "General Motors изтегля от пазара 900 хил. автомобила заради опасност от пожар и софтуерни проблеми"}
{"url": "http://epicenter.bg/article/-Masov-boy-v-kv---Filipovtsi--ima-postradali-/201957/3/0", "text": "10 арестувани и 5-ма пострадали след масов бой в софийския квартал \"Филиповци\", съобщава Нова  телевизия.    Сигналът към спешния телефон е подаден в 9:25 вчера вечерта. По инфомация на полицията скандалът е възникнал по-рано през деня между деца, а след това са се присъединили и възрастни. В сбиването са участвали около 40 души.    На мястото са изпратени 2 линейки на Спешна помощ. Eдната откарва двама пострадали в Пирогов с разкъсно-контузни рани. Медиците от другата линейка преглеждат 5-ма души, Един е откаран в ИСУЛ с контузия на окото, а друг е отказал хоспитализация.    Според местните не е имало сбиване, а \"спречкване\" между деца.", "date": "2019.12.19", "title": "﻿Масов бой в кв. „Филиповци”, има пострадали, 10 души са арестувани"}
{"url": "http://epicenter.bg/article/Hakeri-otkradnaha-lichnite-danni-na-desetki-klienti-sled-probiv-v-onlayn-platforma-za-knigi--VIDEO-/201972/3/0", "text": "За нерегламентирани тегления на пари от банкови карти сигнализираха зрители на NOVA. Всички те са предупредени с писмо от онлайн търговеца за евентуален теч на банкова информация.    Личните данни на десетки потребители са откраднати след хакерски пробив на онлайн платформа за пазаруване на книги. Атаката е насочена към банковите данни на потребители, желаещи да платят с карта, сигнализират зрители на NOVA. В някои от случите – след кражбата на данни – се е стигнало и до пробив в банковите сметки и нерегламентирани плащания. Колко са потърпевшите и кой злоупотребява с данните ни, докато пазаруваме онлайн?    В началото на ноември Никола Димов прави поръчка за три книги от интернет книжарница.    “Въведох си данните на банковата карта, след което в самия сайт ми изписа, че е прекъсната поръчката”, разказва Никола Димов, потърпевш    Тогава не разбира защо поръчката не е изпълнена. Месец по-късно – на 5 декември - отговорът идва: с писмо от интернет книжарницата. С него го уведомяват, че има съмнение за кражба на личните му данни след опита за поръчка.    Гласеше, че има съмнение за изтичане на банкови данни, име, телефон, адрес – нерегламентиран достъп. В мейла пишеше, че трябва да предприема действия с моята банка – с блокиране на картата, разказва Никола Димов, потърпевш    За Никола обаче това предупреждение се оказва закъсняло. Защото в същия момент разбира, че от кредитната му карта, с която направил поръчката, нерегламентирано са теглени пари. С транзакции от чужбина.    Имаше един превод за един цент – към САЩ и след това беше отказан и веднага след това – този превод за около 400 лв., който е към Великобритания – тя не беше отказана – разбрах, че става въпрос най-вероятно за покер сайт, някакъв тип сайт за залагане, разказва Никола.    Кражбата на данни, довела до кражба и на пари от банкови карти, е резултат на кибер атака, уточняват от онлайн книжарницата. За проблема разбират след като системата им за сигурност регистрира необичайни движения на част от заявките към друга страница за разплащане.    Потенциални мишени на хакерите са около 860 потребители, опитали да поръчат книги в период около 20 дни през ноември, уточнява търговецът. След като разбира за проблема веднага изпраща писмо до всеки от тях – с предупреждение, че данните им могат да бъдат използвани неправомерно.    До този момент търговецът е получил сигнал за нерегламентирани тегления от банковите карти на 5-ма от потребителите. Броят им обаче може и да е по-голям. За проблема веднага са информирани Комисията за защита на личните данни и ГДБОП.    От ГДБОП потвърдиха пред NOVA, че работят по случая. Най-вероятно хакерите са достигнали до личните данни на потребителите с класическа кибер атака – след като са заразили имейла на някой от служителите, смята експертът по кибер сигурност Любомир Тулев.    Така, необезпокоявано, хакерите успяват да пренасочат плащанията на потребителите към страница, изработена от тях, - огледало на оригиналната страница за разплащания, към която препраща онлайн книжарницата, обяснява експертът.    \"Потребителят е бил подлъган и на него му е било визуализирано съдържание, което е абсолютно еднакво с това, където е трябвало да въведе своята кредитна или дебитна карта – така тази информация е стигнала в ръцете на хакер, а не до въпросната книжарница\", казва Любомир Тулев – експерт по киберсигурност    Така имената и номерата на кредитните и дебитните карти на потребители, опитвали да пазаруват в този период, попадат директно при кибер престъпниците. Без знанието на търговеца.    Според адвокат Александър Масларски – търговецът не е успял да гарантира сигурността на личните данни на своите клиенти.    \"В случая е налице разкриване на лични данни на лица, които нямат право на достъп до тях – само по себе си това вече е нарушение на сигурността на личните данни – а именно тяхната поверителност\", обяснява той.  ", "date": "2019.12.19", "title": "Хакери откраднаха личните данни на десетки клиенти след пробив в онлайн платформа за книги (ВИДЕО)"}
{"url": "http://epicenter.bg/article/Balgari-opitaha-da-prekarat-prez-granitsata-nad-30-000-davki-i-detski-karti-za-igra/201982/3/0", "text": "Митнически служители от Главна дирекция „Митническо разузнаване и разследване“ /ГД МРР/ откриха контрабандни 33 600 дъвки и 6600 комплекта карти за вид детска игра в лек автомобил с българска регистрация. Това съобщиха от Агенция Митници.   Колата е пристигнала на Митнически пункт Малко Търново на входящо трасе от Турция за България на 16.12.2019 г. късно вечерта. Шофьорът и неговият спътник, и двамата български граждани, са заявили, че нямат нищо за деклариране.    При извършената митническа проверка, митническите служители откриват 130 кутии с 33 600 дъвки „NAZAR” с надписи на турски език и 44 кутии с 6600 комплекта карти за вид детска игра, укрити на различни места в автомобила и в чанти с хранителни продукти. Установено е, че контрабандните стоки са собственост на шофьора на автомобила.    Недекларираните общо 33 600 дъвки и 6600 комплекта карти са иззети. Срещу шофьора на автомобила, български гражданин с инициали Н.Н., е съставен акт за нарушение на Закона за митниците.", "date": "2019.12.19", "title": "Митничари хванаха над 30 000 контрабандни дъвки и детски карти за игра"}
{"url": "http://epicenter.bg/article/Deloto-sreshtu-Dimitar-Zhelyazkov---Mityo-Ochite-i-grupata-mu-tragva-po-sashtestvo-na-20-yanuari-/201988/3/0", "text": "Съдебното дело срещу Димитър Желязков и 12-те участници в ръководената от него организирана престъпна група за разпространение на наркотици, изнудвания и палежи тръгва по същество на 20 януари 2020 г., съобщиха от пресцентъра на Специализираната прокуратура и Агенция \"Фокус\". Това реши Специализираният наказателен съд вчера,18 декември,  след 8-часово разпоредително заседание.    Съдебният състав отхвърли искането на защитниците за връщане на делото на Специализираната прокуратура, след като прие, че обвинителният акт изцяло отговаря на изискванията на закона и в него не са налице процесуални нарушения, които биха нарушили правото на защита на подсъдимите. Съдът отхвърли като неоснователни останалите искания на защитата и потвърди определените мерки за неотклонение на всички подсъдими. Димитър Желязков остава задържан под стража. На 20 януари 2020 г. съдебният процес ще започне с разпит на свидетели.", "date": "2019.12.19", "title": "Делото срещу Димитър Желязков - Митьо Очите и групата му тръгва по същество на 20 януари "}
{"url": "http://epicenter.bg/article/Otkriha-martav-24-godishen-student--izcheznal-kray-Sofiya-/201989/3/0", "text": "Откриха мъртъв Николай Георгиев, който изчезна безследно на 15 декември, съобщиха негови близки, които по-рано призоваха в социалните мрежи всеки, който е виждал младежа да подаде сигнал в полицията. Това съобщава Дарикнюз.    24-годишният Николай е видян за последно в неделя, когато напуска дома си в софийското село Доброславци. Малко по-късно телефонът му е засечен последно в с. Мрамор.    Все още не е ясна причината за смъртта на студента по философия. По неофициални данни става въпрос за самоубийство.    Eдин от последните постове на младежа във Facebook завършва с думите: \"Много скапан свят. Едни и същи порочни модели в своя безсмислен кръговрат. И имаме претенция да сме по образ и подобие на какво?\"    Във вторник 15-годишният ученик от Столичната гимназия по електроника \"Джон Атанасов\" Иван Дешев бе намерен мъртъв в района на ТЕЦ-София и ул. \"История славянобългарска\". Часове по-рано родителите му го обявиха за издирване. Подозира се, че е посегнал на живота си.  ", "date": "2019.12.19", "title": "Откриха мъртъв 24-годишен студент, изчезнал край София "}
{"url": "http://epicenter.bg/article/7-dushi-sa-postradali-pri-katastrofa-na-mosta-predi-s--Zaraevo--obl--Targovishte/202009/3/0", "text": "7 души са пострадали при катастрофа на път III-2002 в Община Попово на моста преди с. Зараево в област Търговище. Това съобщиха от пресцентъра на ОДМВР - Търговище и Агенция \"Фокус\".    Днес в 13,46 ч на тел. 112 в оперативната дежурна част на ОД МВР-Търговище е получен сигнал за възникнало пътно-транспортно произшествие в община Попово на моста преди с. Зараево.   По първоначални данни се касае за челен удар между микробус, превозващ пътници от гр. Попово за селата Зараево, Садина и Захари Стояново, и движещ се в противоположна посока лек автомобил “Мазда“ с търговищка регистрация. Своевременно на мястото на инцидента са пристигнали екипи на РУ-Попово, „Спешна помощ“ и на РДПБЗН-Търговище. По предварителна информация в резултат на инцидента за преглед в болнично заведение са откарани 7 души, като най-тежко са пострадали мъж и жена, пътуващи в лекия автомобил, които са с фрактури.    Предстои извършване на оглед на местопроизшествието.   Участъкът от пътя в района на инцидента е временно затворен за движение, а преминаващите оттам МПС се пренасочват от полицейски екипи през с. Ломци.", "date": "2019.12.19", "title": "7 души са пострадали при катастрофа на моста преди с. Зараево, обл. Търговище"}
{"url": "http://epicenter.bg/article/Sadyat-Vetko-i-Marinela-Arabadzhievi/202014/3/0", "text": "Спецпрокуратурата внесе в съда обвинителния акт срещу Вълчо (Ветко) и Маринела Арабаджиеви, както и срещу останалите петима обвинени за участие в организирана престъпна група за данъчни измами, престъпно укриване на данъци и изпиране на пари. Те ще отговарят за деяния, извършени от тях в различна форма на съучастие от началото на 2013 г. до 2018 г.   Арабаджиеви са обвинени и в това, че като собственици на търговски дружества умишлено са склонили представляващи въпросните дружества да избягват установяването и плащането на данъчни задължения в особено големи размери.   Служителите използвали документи с невярно съдържание при воденето на счетоводството, потвърждавали неистина в подадени данъчни декларации и приспадали неследващ се данъчен кредит. Това е ставало най-често като дружествата са декларирали и осчетоводявали доставки от фирми от типа „липсващ търговец“.   Впоследствие придобитите чрез данъчните измами средства били изпирани с поредица от транзакции, които е трябвало да скрият произхода им. За изпирането на пари обвинение е повдигнато на сина на Арабаджиеви –Вълчо, който не е обвинен като член на групата, в съучастие с родителите му и двама от участниците в групата. Арабаджиеви бяха задържани в Барселона през март 2019 г. с европейска заповед за арест. Два месеца по-късно те бяха екстрадирани в България и им бяха предявени обвиненията. Комисията за противодействие на корупцията наложи запор на имущество на Арабаджиеви за над 310 милиона лева след получено уведомление от Специализираната прокуратура за привличането им към наказателна отговорност.   Източник: Нова.тв", "date": "2019.12.19", "title": "Съдят Ветко и Маринела Арабаджиеви"}
{"url": "http://epicenter.bg/article/Zaradi-silen-shum--Mazh-zaplashi-s-ubiystvo-stroitel/202015/3/0", "text": "43-годишен плевенчанин е задържан в полицията за заплахи с оръжие, съобщиха от ОД на МВР и Канал 3.   Сигналът за инцидента е подаден в сряда, на 18 декември, в 15.35 часа. Незабавно на адреса са изпратени полицейски екипи, които установили, че мъжът е бил провокиран към агресия заради шума в следобедните часове. Той е заплашил 45-годишен строител с убийство с пистолет.    Мъжът е задържан с полицейска мярка за 24 часа.  Оръжието - пневматичен пистолет, е иззето.   Уведомена е прокуратурата, работата по случая продължава.", "date": "2019.12.19", "title": "Заради силен шум мъж заплаши с убийство строител"}
{"url": "http://epicenter.bg/article/Mladen-Marinov--Do-momenta-nyama-danni--che-Ndrangeta-e-deystvala-u-nas-/202018/3/0", "text": "До момента в България няма извършени арести по искане на италианските служби. Това каза пред журналисти министърът на вътрешните работи Младен Маринов във връзка с информация за българска следа в разследването срещу калабрийската мафия Ндрангета, предаде репортер на Агенция „Фокус“.    Министърът поясни, че страната ни е в непрекъснат контакт с тях.    „Не само по този, но и по други случаи. Има оперативен обмен на информация. На този етап не са искали от нас съдействие на територията на България за арест на лица“, допълни още той.    Министърът заяви, че няма данни тази организация да е действала у нас.    Попитан дали МВР ще направи ли някаква проверка по случая, Маринов посочи, че такава вече е направена и поясни, че е разпоредил да се свържат с нашия представител там, включително и с представителя на италианската полиция, който е в България.    „Те ни увериха, че нямат данни за български граждани. Не знам по каква причина името на България съществува в тази операция, но това е информацията, която имаме по официален път“, допълни още той.  ", "date": "2019.12.19", "title": "Младен Маринов: До момента няма данни, че Ндрангета е действала у нас "}
{"url": "http://epicenter.bg/article/Pet-verizhni-katastrofi-blokiraha-magistrala--Trakiya-/202020/3/0", "text": "Тежка е ситуацията на магистрала „Тракия”, съобщават от NOVA. Пет верижни катастрофи блокираха скоростното трасе. Движението беше ограничено и от теч на метан при един от инцидентите. Около 16:00 часа движението и в двете посоки беше възстановено.    Първата и най-опасна верижна катастрофа, с изтичане на газ, стана на 142-рия километър. В гъстата мъгла лек автомобил се завърта на магистралата и се блъска в мантинелата. В него се удрят още две коли.    Зад тях наближава камион, превозващ бутилки с 500 кубика метан. Шофьорът, който твърди, че в мъглата е карал с 80 километра, успял да спре на метри от колите и да предотврати експлозия.    „Намалих скоростта. Отбих в аварийното платно. Просто избегнахме най-лошото – член удар. Просто товарът се размести и спрях в аварийното платно”, разказва пред камерите Детелин Христозов, шофьор на камиона.    При рязкото натискане на спирачките обаче две от трите превозвани секции с бутилки с метан се разместват. Това е и причината да се скъсат захранващите тръбопроводи, откъдето започва да изтича газ.    За да се предотврати взрив, полицията веднага затваря магистралата между Пловдив и Чирпан. Пожарната започва контролирано изпускане на газта от компрометираните бутилки.  Мобилна лаборатория следи за замърсяването на въздуха.    Заради катастрофата се образува 6-километрова тапа. В нея стават още няколко верижни катастрофи, раздалечени на километри една от друга. При едната се удрят 3 автомобила, на два километра по-надолу два автомобила и микробус се нанизват един в друг. В същото платно, след около километър, става друга верижна катастрофа – четири автомобила и тир.    „В следствие на инцидента има четирима пострадали, а двама са тежко”, обясни главен инспектор Владислав Павликянов, началник на Националния координационен център по пътна безопасност.    В участъка между Пловдив и Чирпан видимостта е не повече от 20 метра.", "date": "2019.12.19", "title": "Пет верижни катастрофи блокираха магистрала „Тракия”"}
{"url": "http://epicenter.bg/article/MVR--Zapochnete-podmyanata-na-lichnite-dokumenti-predi-krayniya-srok-/202032/3/0", "text": "Близо един милион лични карти изтичат догодина, каза директорът на звеното за документи за самоличност в МВР Светлана Ценева пред БНР. Тя обобщи, че със срок на валидност през 2020 година са над 600 хил. паспорта и още толкова шофьорски книжки.    От МВР апелираха към хората да избързат със смяната на личните документи:    \"МВР призовава българските граждани предсрочно да подават заявления за смяна на лична карта, паспорт, свидетелство за управление на МПС преди изтичане на крайния срок на валидността на документите.    Да подават заявление за издаване на български личен документ във всяко едно звено „Български документи за самоличност“ на територията на съответната областна дирекция на вътрешните работи.    Да ползват и услугата издаване на лична карта или паспорт чрез електронните административни услуги, които се предлагат на сайта на Министерството на вътрешните работи“, каза Светлана Ценева пред БНР.  ", "date": "2019.12.19", "title": "МВР: Започнете подмяната на личните документи преди крайния срок "}
{"url": "http://epicenter.bg/article/Balgarska-grazhdanka-e-zadarzhana-pri-operatsiya-v-Italiya/202034/3/0", "text": "Българска гражданка е задържана при операция в Италия. Това съобщиха от пресцентъра на МВР и Агенция \"Фокус\".   В късните часове днес по международните канали за полицейско сътрудничество и обмен на информация в МВР са получени данни за задържана при операция в Италия българска гражданка.   Към момента не се предоставя допълнителна информация, тъй като действията по разследването са в ход.   Според непотвърдена информация на Dariknews, жената има заведение в градчето Сант'Онофрио в регион Калабрия и е сред 334-те задържани в Италия при акцията срещу калабрийската мафия Ндрагетата, но не е ясно какви функции е изпълнявала в престъпната организация.", "date": "2019.12.19", "title": "Българска гражданка е задържана при операция в Италия"}
{"url": "http://epicenter.bg/article/Italianski-zhurnalist--Arestuvanata-balgarka-e-svarzana-s-vazhna-mafiotska-familiya--VIDEO-/202040/3/0", "text": "334 души са задържани в Италия втората най-голяма акция срещу мафията в историята, според италианските власти. Сред тях политици, адвокати, държавни служители, свързани с калабрийската престъпна организация „Ндрангета”. Подробностите за операцията за bTV разказа италианският журналист Карло Макри от в. „Кориере дела сера\" .    „Ндрангетата” смени лицето си, модернизира се, действа на международна сцена, от хероин до инвестиции по половината земно кълбо”. Така представя Макри престъпната организация, срещу която е нанесен удар.    Операцията започва в ранните часове на деня в 12 области на Италия. Наречена е „Прераждане\". Иззети са активи за 15 милиона евро.    Според документите на италианските съдебни власти българката Живка Димитрова е свързана с Никола Бонавота.    „Бонавота са много важен клон от Сан Грегорио ди Бона. Това семейство беше в центъра на един конфликт между тях и друго семейство, свързано с мафията”, разкрива Макри.    Бонавота е осъден на доживотен затвор за убийството на Доменико Ди Лео, известен още като Мику Каталану, убит в Сант'Онофрио през 2014 г. През май той излиза под домашен арест.    „Със сигурност има контекст, който да свързва тази операция с България, но ще трябва да го разнищим четейки тази купчина листа, в която трябва да намерим правилната глава”, смята Макри.    В операцията има задържани и граждани на Германия и Швейцария.  ", "date": "2019.12.19", "title": "Италиански журналист: Арестуваната българка е свързана с важна мафиотска фамилия (ВИДЕО)"}
{"url": "http://epicenter.bg/article/Prezidentat--Geshev-da-ubedi-obshtestvoto--che-shte-brani-zakona--a-ne-upravlyavashtite-/201999/2/0", "text": "  Това каза президентът Румен Радев при откриване на втория дебат за промени в Конституцията.   Този път срещата е с представители на неправителствени организации и професионални сдружения на магистрати във връзка с инициирания от държавния глава дебат за необходимостта от промени в Конституцията.    \", заяви президентът Румен Радев в началото на срещата на \"Дондуков\" 2    . Напротив - ако неговата кауза е обективна, независима и ефективна прокуратура, той може и би следвало да се възползва от тези консултации, защото те целят точно това.  заяви Румен Радев.    , заяви Радев.   По думите му, консултациите при президента не са и безполезно упражнение без тема.   \"Промяната е належаща и може да стане по два начина – чрез диалог и чуваемост между институциите или под натиска на улицата\", разкри президентът.    \"  За мен е важно това предложение да има широка обществена основа. Явно обществото излиза от апатията и от страха си. Обществото има енергия за промяна\", коментира Румен Радев.                                   Двадесет неправителствени организации участваха в последвалата словото на президента дискусия. Сред тях бяха Съюзът на юристите в България, Съюзът на съдиите, Български адвокати за правата на човека, Асоциация на прокурорите в България, Камара на следователите, Фондация „Отворено общество“, Инициатива „Правосъдие за всеки“, Асоциация „Прозрачност без граници“, Институт за пазарна икономика и др.  Представителите на всяка от организациите представи становището си, като мненията покриха широка палитра, а противоположните отговори на въпроса дали е нужна промяна в основния закон на страната останаха. Владислав Славов (Съюз на юристите в България) отговори с категорично „да“. Обратното мнение защити Евгени Иванов (Асоциация на прокурорите).  За постигане на повече независимост на съдебната система бе  лансирана идеята за президентска квота във ВСС, както в Конституционния съд. Със същата цел от тълкуване се нуждаел член 126, ал. 2 от основния закон.  Според Евгени Иванов прокурорите трябва да останат независими, а мястото на прокуратурата е в съдебната система. „Другото е пагубно. Не е трудно да се отвори кутията на Пандора“, каза той и подчерта (по повод идеята за независим главен прокурор с правомощия да разследва главния), че няма прокурор или следовател, който да е „зависим“.", "date": "2019.12.19", "title": "Президентът: Гешев да убеди обществото, че ще брани закона, а не управляващите и определени олигарси"}
{"url": "http://epicenter.bg/article/Evgeni-Ivanov--Prokuraturata-tryabva-da-ostane-chast-ot-sadebnata-vlast-/202000/2/0", "text": "Искам да кажа че Конституцията е основният закон на държавата, там се гради законността, устройството и живота на една държава. Живеем в правова държава. Виждаме, че обществото стана по-активно, държавата е активна, съдебната система е активна.   Това каза Евгени Иванов, председател на Асоциацията на прокурорите в България, по време на консултациите при президента, предаде репортер на Агенция \"Фокус\".    \"От 1989 г. се осъществяват реформи основно в съдебната система. Към нея трябва да се подходи с уважение, за да се избегнат грешки, защото 6 пъти е променяна Конституцията, 5 от тях са промени в съдебната власт. Промяната от 2015 г. касаеше съдебната власт, основно ВСС\", каза още той.    \"  Прокурорите са особен вид магистрати, защото са натоварени с много дейности, независимостта им е важна за държавата и обществото. Убеден съм, че дебатът ще се насочи към това къде е мястото на прокуратурата. За мен тя е в съдебната система. Това е най-голямата гаранция прокурорите да се чувстват независими\", обясни Иванов.    \"Мъдрият законодател, изработвайки Конституцията, е преценил как трябва да е поставена съдебната власт и как да си взаимодейства с институциите. При всяка промяна трябва да се прави анализ какъв ще е резултатът от тази промяна.  , посочи Евгени Иванов.   ", "date": "2019.12.19", "title": "Прокурор Евгени Иванов: Махането на прокуратурата от съдабната власт ще е пагубно за обществото"}
{"url": "http://epicenter.bg/article/Emil-Dechev--Sadiya-ot-VKS-tryabva-da-mozhe-da-razsledva-glavniya-prokuror/202001/2/0", "text": "Когато се говори за Висшия съдебен съвет, искам да обърна внимание, че той се нарича съдебен. Въпреки това от 25 члена само 6 са избрани от съдии. Те са малцинство в съдийската колегия, в пленума също са 6 от 25 съдии. Това каза Емил Дечев, член на УС на Съюза на съдиите в България, по време на консултациите с президентът, предаде репортер на Агенция „Фокус“.  „Ако ще има промяна в Конституцията, трябва да е в тази част. Трябва да се мисли за мястото на прокуратурата, за съотношението на квотите и дали е необходимо да има пленум“, каза Дечев.      Той коментира и предложението при нужда да се разследва главният прокурор.    „  Той ще преценява във връзка с дадена жалба дали главният прокурор да бъде привлечен като обвиняем“, посочи Емил Дечев.    ", "date": "2019.12.19", "title": "Съдия Емил Дечев: Не спецпрокурор, а съдия от ВКС трябва да може да разследва Обвинител №1"}
{"url": "http://epicenter.bg/article/Fandakova--Noviyat-zam-kmet-na-Sofiya-po-stroitelstvoto-shte-bade-inzh--Tsvetan-Bozhinov-/202006/2/0", "text": "Новият зам.-кмет по строителството ще бъде инж. Цветан Божинов. Това обяви пред журналисти в СОС столичният кмет Йорданка Фандъкова, предаде репортер на Агенция „Фокус“.    Йорданка Фандъкова отбеляза, че поканеният от нея за зам.-кмет по строителството е опитен инженер с 30-годишен опит в сферата. Завършил е „Гражданско строителство“ във ВИАС. Своята дейност е започнал в „Метрополитен“ като млад инженер и е ръководил големи инфраструктурни и строителни обекти в България и чужбина. Работил е като ръководител по проекти за изграждане на заводи и жилищни комплекси.    Фандъкова припомни, че в предложената от нея структура, строителството в сферата на транспортната инфраструктура и жилищното строителство са под една шапка.    „Както и строителството във ВиК сектора. Така че всеки от тези проекти, които е ръководил, ще му бъдат от полза. Ще изчакам решението на СОС и след 1 януари и тримата нови колеги ще бъдат назначени“, добави тя.    Димитър Дилчев става директор на Център за градска мобилност, а Цветомир Жеков на Чистота „Искър“ ЕАД. Това решиха общинските съветници на днешното заседание на СОС.    „За“ приемането на доклада гласуваха 31 общински съветници, а „против“ – 25, като сред тях бяха „Демократична България“, групата на „БСП за България“ и независимият Борис Бонев.    На местните избори Димитър Дилчев беше кандидат за кмет на ГЕРБ на район „Студентски“, а Цветомир Жеков за район „Изгрев“, като и двамата загубиха вота.  ", "date": "2019.12.19", "title": "Фандъкова: Новият зам.-кмет на София по строителството ще бъде инж. Цветан Божинов "}
{"url": "http://epicenter.bg/article/Protestirashtite-meditsinski-sestri-vnesoha-signali-za-iztochvane-na-pari/202012/2/0", "text": "На среща с вътрешния министър Младен Маринов представители на протестиращите медицински специалисти внесоха конкретни сигнали за злоупотреби и нарушения в болниците. Председателят на синдиката на медицинските специалисти Мая Илиева съобщи, че сигналите са приети и по тях ще се работи.    Част от сигналите, които бяха подадени в понеделник на срещата при премиера Бойко Борисов, вече се проверяват. Основания за проверки има и по получените днес сигнали - в това е уверил сестрите вътрешният министър Младен Маринов.    Данните са за източване на публични средства, каза медицинската сестра Димитрия Димитрова: \"Надписване на пътеки, несъществуващи лекари, работещи, водещи се по документи\".    По повод критиките от страна на болничната асоциация и Лекарския съюз сестрите посочиха:    \"Хайде, нека да дойдат и те – Българският лекарски съюз, нека и те да подадат някой сигнал. Това е публична тайна, че има такива злоупотреби. Д-р Маджаров да не пада отнякъде?  И той го каза - има единични случаи и ние не ги толерираме. Ами, хайде, извадете ги на показ тези единични случаи, които не толерирате\".    Медицинските специалисти заявиха, че ще изчакат подписването на Националния рамков договор в здравеопазването следващата седмица и ако не бъдат удовлетворени от поетите ангажименти, ще подновят протестите си.", "date": "2019.12.19", "title": "Протестиращите медицински сестри внесоха сигнали за източване на пари"}
{"url": "http://epicenter.bg/article/MVnR--Nyama-postradali-balgari-pri-pozhar-v-rayona-na-katedralata--Sagrada-Familiya--v-Barselona/202019/2/0", "text": "Няма данни за пострадали български граждани в следствие на избухналия днес пожар в близост до катедралата „Саграда Фамилия“ в Барселона, Испания.    26 души са пострадали при инцидента, един от тях е в тежко състояние. 13 души са откарани болница поради интоксикация.    Пожарът е избухнал на улица „Енаморатс“ №45 в ателие за ремонт на велосипеди. Огънят се е разпространил по вентилационните шахти и е засегнал жилищната сграда, намираща се в задната част на ателието.    На мястото на инцидента са пристигнали 12 пожарни коли. Улиците в района са били затворени до 13:00 ч. местно време, когато пожарът е бил напълно овладян, а движението нормализирано. Тече разследване за причините за инцидента.    При необходимост от съдействие български граждани могат да се свържат с Генералното консулство на Р България в Барселона на дежурен телефон за спешни случаи: 0034 619 217 097", "date": "2019.12.19", "title": "МВнР: Няма пострадали българи при пожар в района на катедралата „Саграда Фамилия“ в Барселона"}
{"url": "http://epicenter.bg/article/Rumen-Radev-se-sreshtna-s-mladezhi--uchastvali-v-rabotata-na-prezidentstvoto-prez-2019-g--/202021/2/0", "text": "Президентът Румен Радев проведе среща днес в Гербовата зала на „Дондуков“ 2 с младежи, които през 2019г. участваха в стажантската програма на президентската институция. Това съобщиха от прессекретариата на държавния глава.    „Не веднъж съм казвал, че младите хора на България са най-важните гости на институцията и затова ги приветствам в Гербова зала, където посрещаме държавни глави и други важни делегации“, заяви Румен Радев. По думите му младите хора изпълват президентската институция с надежда и съдържание, защото със своя интелект, познание и креативно мислене се превръщат в генератор на идеи и символ на промяната.    „Пожелавам ви да намерите своята малка мечта, която да се превърне в нещо голямо и значимо както за вас, така и за нашето общество“, обърна се президентът към гостите в Гербовата зала.    Общо 48 младежи от различни висши училища в България и чужбина участваха в стажантската програма на президентската институция през 2019 г.    Държавният глава посочи, че много от стажантите се обучават в престижни университети у нас и в чужбина и изрази увереност, че колкото и далече да се намират от родината сърцето, съзнанието и възможностите им винаги ще бъдат свързани с България.  ", "date": "2019.12.19", "title": "Румен Радев се срещна с младежи, участвали в работата на президентството през 2019 г. (СНИМКИ)"}
{"url": "http://epicenter.bg/article/Akademiyata-na-naukite-v-Skopie--Sashtestvuvaneto-na-makedonski-ezik-e-fakt--sporovete-sa-izlishni--/202027/2/0", "text": "Съществуването на македонския език е факт, международно проверен от световната лингвистична наука. Ето защо считаме всяка дискусия по този въпрос за безсмислена и противоречаща на духа на взаимно сътрудничество между Македонската академия за науките и изкуствата (МАНИ) и БАН. Това се казва в официално изявление на МАНИ, цитирана от МИА и БГНЕС.    В изявлението се отбелязва, че председателството на МАНИ проведе днес заседание, за да обсъди позицията на БАН по отношение на македонския език.    На заседанието академиците са стигнали до заключението, че правителството трябва да даде по-голямо значение и финансиране на проектите за научни изследвания на македонски език.    „Използваме тази възможност да апелираме към правителството на Република Северна Македония за необходимостта проектите за научно изследване на македонския език, по които работят Македонската академия на науките и изкуствата и други съответни институции, в бъдеще да получат приоритет и по-значителна финансова подкрепа от правителството“, заявяват от МАНИ.  ", "date": "2019.12.19", "title": "Академията на науките в Скопие: Съществуването на македонски език е факт, споровете са излишни! "}
{"url": "http://epicenter.bg/article/Krasimir-Valchev--Nyama-finansovi-zloupotrebi-v-Hudozhestvenata-akademiya-/202037/2/0", "text": "До един месец може да се преодолее недостигът на средства за заплати в Националната художествена академия, съобщи министърът на образованието Красимир Вълчев пред БНТ.    \"Анализиран е бюджетът на Националната художествена академия, вероятно ще съберем пари за ноемврийските заплати и по-голямата част от декемврийските\", каза Красимир Вълчев.    \"Следващия месец ще получат една част от декемврийските заплати. Като цяло до един месец горе-долу може да се преодолее недостигът. Стечение на няколко негативни фактора са довели до това и лошо финансово управление, по-скоро планиране на бюджета“, каза още министърът.    Красимир Вълчев е категоричен, че във висшето училище няма злоупотреба със средства.    \"Имаме в рамките на правилата лошо планиране и приоритизиране на други разходи пред тези за заплати. Всеки един управленец трябва първо да плати заплатите“, допълни още той.  ", "date": "2019.12.19", "title": "Красимир Вълчев: Няма финансови злоупотреби в Художествената академия "}
{"url": "http://epicenter.bg/article/Radev--Badeshti-izmeneniya-v-Konstitutsiyata-tryabva-da-garantirat-nezavisimost-na-sada-i-prokuraturata/202038/2/0", "text": "Българската конституция е добра, демократична, но е била приета при дефицит на време и под натиска на обстоятелствата. Бъдещи промени в Основния закон изискват изключително прецизен анализ – сериозна оценка на риска и на евентуалните последствия. Това заяви държавният глава Румен Радев в края на срещата на „Дондуков“ 2 с неправителствени организации и професионални сдружения на магистрати за необходимостта от промени в Конституцията, съобщиха от прессекретариата на президента.    На срещата беше постигнат консенсус за необходимостта от мерки за гарантиране на независимостта на българския съд, автономност на прокуратурата, много по-малка зависимост от политически и други вмешателства, както и за въвеждане на индивидуалната конституционна жалба.    „Не трябва да има произволни промени в Конституцията, но не можем да стоим пасивни и встрани от динамиката на времето, а тя е сериозна“, заяви Румен Радев. Измененията по думите му трябва да доведат до независимост, ефективност и оперативност на българския съд и българската прокуратура.    Държавният глава отбеляза, че дискусията е полезна най-малкото за това, че се говори за Конституцията, която масово не се познава и дори се нарушава – не само от гражданите, но и от институциите, включително от българския законодател. Конституцията трябва да се познава, да се спазва и да не изостава от своето време, допълни президентът Румен Радев.    Мнозинството от участниците в дискусията отбелязаха навременността на инициираните от държавния глава консултации за промени в Основния закон. Промени в Конституцията са необходими и възможни, беше преобладаващото мнение на експертите. Повечето настояха за намаляване на политическото влияние във Висшия съдебен съвет /ВСС/. Според тях това може да се постигне чрез намаляване на парламентарната квота в Съдийската колегия, така че мнозинството да са съдии, избирани пряко от съдии. Друго предложение бе да се увеличи парламентарната квота в Прокурорската колегия, а изборът на председатели на Върховния административен съд /ВАС/ и Върховния касационен съд /ВКС/ да се провежда от Съдийската колегия.    По отношение на контрола и отчетността на главния прокурор бяха предложени различни варианти - разследващият да е извън прокуратурата; да бъде съдия от Наказателната колегия във ВКС; тази функция да бъде възложена на Конституционния съд.    Мястото на прокуратурата и следствието е в съдебната власт, което е гарант за тяхната независимост, отбелязаха представителите на съответните професионални сдружения.    В рамките на дискусията бяха поставени и въпросите за качеството на законите, качеството на юридическото образование, съдебната карта и електронното правосъдие. Повдигнат беше въпросът и за ролята на президентското вето. С цел повишаване качеството на законодателния процес беше предложено да се повиши парламентарното мнозинство за преодоляване на ветото на държавния глава.    В дискусията на „Дондуков“ 2 участваха представители на Съюз на юристите в България, Български адвокати за правата на човека, Съюз на съдиите, Асоциация на прокурорите в България, Камара на следователите в България, Център за изследване на демокрацията, Фондация Институт „Отворено общество“, Европейски институт за стратегии и анализи, Български институт за правни инициативи, Асоциация „Прозрачност без граници“, Инициатива „Правосъдие за всеки“, Съюз на младите юристи, Център за законодателни оценки и законодателни инициативи, Антикорупционен фонд, Институт за пазарна икономика, Сдружение „Обединение на свободните адвокати“, Сдружение „Прогресивно общество“ и Национално движение на българските граждани.  ", "date": "2019.12.19", "title": "Радев: Бъдещи изменения в Конституцията трябва да гарантират независимост на съда и прокуратурата"}
