{"url": "http://epicenter.bg/article/Sergey-Stanishev-be-izbran-za-treti-mandat-nachelo-na-PES/170207/2/0", "text": "Сергей Станишев бе преизбран за лидер на Партията на европейските социалисти (ПЕС) на конгреса на европейската левица в Лисабон. Той получи 270 гласа „за“ от имащите право на глас делегати. 23-ма бяха против и 29 се въздържаха. Така 83,9% от гласувалите са подкрепили Станишев.   Първият, който го поздрави бе символичният домакин на събитието – премиерът на Португалия Антонио Коща. След него ръката на Станишев стисна кандидатът на ПЕС за шеф на Европейската комисия – Франс Тимерманс.    ", "date": "2018.12.07", "title": "Сергей Станишев бе избран за трети мандат начело на ПЕС"}
{"url": "http://epicenter.bg/article/Evroparlamentat-shte-glasuva-rezolyutsiya-za-priemaneto-na-Balgariya-i-Rumaniya-v-Shengen-/170139/2/0", "text": "Евродепутатите ще обсъдят в понеделник и ще гласуват във вторник доклада на президента на ПЕС Сергей Станишев зазприемането на България и Румъния в Шенген с всички граници. Въз основа на доклада ще бъде приета резолюция, с която се призовава Съветът на ЕС да вземе бързо и положително решение за включването на България и Румъния като пълноправни членове в Шенгенското пространство. Докладът \"Станишев\" бе приет с огромно мнозинство във вътрешната комисия на ЕП. Очаква се да получи зелена светлина и в пленарната зала. Парламентът даде зелена светлина на присъединяването на България и Румъния към Шенген още през юни 2011 година и няколко пъти потвърди позицията си след законодателната резолюция. Окончателното решение трябва да бъде взето чрез единодушно гласуване в Съвета на ЕС.  Европейската комисия също нееднократно и твърдо се обявява за приемането на двете страни в Шенгенското пространство без никакво отлагане.  „Позицията на Комисията не е променена. Ние смятаме, че България е готова да се присъедини към Шенген. Решението обаче трябва да бъде взето от Съвета. Ако има правна възможност това да стане на два етапа и ако страните-членки вземат съответното решение“, заяви по-рано говорителката на ЕК Наташа Берто.  Преди две седмици председателят на парламентарната група на ГЕРБ Цветан Цветанов коментира в Народното събрание, че е реалистично България да се присъедини към Шенгенската зона \"по въздух\" през пролетта на 2019 година.  ", "date": "2018.12.07", "title": "Европарламентът ще гласува резолюция за приемането на България и Румъния в Шенген "}
{"url": "http://epicenter.bg/article/Desi-Radeva-/170142/2/0", "text": " Всичко тръгна от \"Шоуто на Слави\", в което водещият извади документ, в който   за климата в полския град Катовице.     - Десислава Радева въобще не е била включена в делегацията за Катовице, тя е имала отделна програма, която е била в Краков. Оказва се, че документът, който Слави показа, въобще не е пристигал във Външно министерство, тъй като това е сгрешена версия на акредитацията за форума.    Първата дама пусна тематичен музикален поздрав, допълнен с коментар.      Думите на Радева съдържат очевидна ирония. А препратката към вчерашния Никулден и символиката на рибата е повече от ясна - под \"шарани\" президентшата визира хората, които продължават да се \"връзват\" на спекулациите, в които е замесено името й.   Заглавието на парчето, което Радева е подбрала също е красноречиво: \"Imagine Dragons\" на бандата \"Radioactive\". Неслучайно тя е избрала версия, в която се съдържа и целият текст на хита.", "date": "2018.12.07", "title": "Деси Радева се подигра със Слави Трифонов: Никулден бе ден за шарани... сготвени! "}
{"url": "http://epicenter.bg/article/Koshlukov-zashtiti-Desi-Radeva--Otvratitelni-sa-tezi-napadki--Da-ya-varzhem-vkashti-za-pechkata-li--/170162/2/0", "text": "\"Гледам подобно хулене на Деси Радева, жената на президента. С какви пари била с него в Полша, с нашите данъци ли плащаме и така, знаете случая.  Ми да, с нашите. Повече от един милион са го избрали, президент е. И тя му е жена, айде аман вече от сиромахомилство. Да я вържем вкъщи за печката ли?\"   Това написа на стената си във Фейсбук Емил Кошлуков по повод атаките на Слави Трифонов, че съпругата на президента го съпровожда по време на пътуванията му в чужбина. Последният грозен скандал, който сътвори шоуменът в предаването си, бе във вторник, когато извади в ефир фалшив документ, според който Радева била в Полша като зам.ръководител на делегацията и в качеството си на еколог.  ", "date": "2018.12.07", "title": "Кошлуков защити Деси Радева: Отвратителни са тези нападки! Да я вържем вкъщи за печката ли? "}
{"url": "http://epicenter.bg/article/Mladen-Marinov-razkri-detayli-za-zalavyaneto-na-Severin-Krasimirov/170166/2/0", "text": "Министърът на вътрешните работи Младен Маринов разкри детайли за проведената съвместна операция с германските власти по отношение на задържането на Северин Красимиров, който уби телевизионната водеща от Русе Виктория Маринова.  Характерът на това престъпление придоби международен отзвук. След получване на по-конкретни данни за извършеното престъпление, на 9 октомври беше издадена европейска заповед за арест на заподозрения за престъплението, каза вътрешният министър по време на парламентарния контрол, съобщи Novini.bg. На немските служби са били предоставени възможните 3 адреса, където се укрива лицето.  Немските служби бяха уведомени за високата обществена опасност на издърваното лице, както и на възможността той да се укрие. Германските служби сформираха група за издирване на укриващото се лице, каза министърът.  В реално време беше обменяна информиция с германските власти. Именно в такива случаи личи какво означава европейска система за сигурност. В рамките 9 - 10 часа бяха изключително активна комуникацията с германските колеги, каза той.  Незабавната реакция на всички звена довете до успешното задържане на извършителя. Оценката за работата на областната дирекция на МВР Русе по този случай е отлична, каза Младен Маринов.   Продължаваме да търсим и семейство Арабаджиеви, пуснали сме необходимите документи до „Европол“ и „Интепрол“ и чакаме обратна информация. Това каза министърът на вътрешните работи Младен Маринов пред журналисти в Народното събрание за семейство Ветко и Маринела Арабаджиеви, предаде агенция „Фокус“.   „Всичко, което касае нашите действия е направено. Надяваме се да имаме резултат. Ние реално сме пуснали всички необходими документи към партньорските служби към „Интерпол“, към „Европол“. Така че очакваме обратна информация“, каза още министърът. На въпрос дали са близо да върнат Арабаджиеви, той обясни, че е направено всичко необходимо. „Някъде успехът идва бързо, някъде по-бавно. Надявам се, че всичко ще приключи, така че да бъде подсигурен един справедлив процес и те да бъдат осигурени за нуждите на този процес“, допълни Маринов. ", "date": "2018.12.07", "title": "Младен Маринов разкри детайли за залавянето на Северин Красимиров"}
{"url": "http://epicenter.bg/article/Darzhavniyat-glava--negovata-sapruga-i-detsa-na--Balgarskata-Koleda--ukrasiha-elhata-v-prezidentstvoto/170167/2/0", "text": "Най-красивото нещо на Коледа са детските усмивки, които ни показват, че трябва да бъдем добри, че всеки от нас има нужда от подкрепа, от добра дума и особено от протегната ръка в мигове на изпитания. Това заяви президентът Румен Радев пред деца, чието лечение се подпомага от „Българската Коледа“. Те гостуваха днес на „Дондуков“ 2, за да украсят заедно с държавния глава и съпругата му Десислава Радева елхата в сградата на президентската институция.   „Коледата може да започне!“, обяви Румен Радев, след като децата го увериха, че са изработили празнична украса и са написали писмата си до Дядо Коледа. „Това е най-светлият празник, защото ни зарежда с много добро и ни дарява много вяра и надежда. Коледата сбъдва нашите мечти“, заяви президентът. Румен Радев посочи, че елхата, украсена от малките гости на „Дондуков“ 2, е чудесна, защото „грее“ с въображението и мечтите на децата.   Украсяването на коледното дърво в президентската институция е част от кампанията „Българската Коледа“, която се провежда под патронажа на държавния глава. Шестнадесетото издание на благотворителната инициатива си поставя за цел да помогне на децата с тежки заболявания и увреждания като осигури съвременна високотехнологична апаратура и комплексна грижа за тях.   По време на коледното тържество малките гости и Лили Боянова изработиха коледни играчки, писаха писма до Дядо Коледа с Мариана Векилска, украсиха коледни сладки и джинджифилова къща с MasterChef, пяха коледни песни с Михаела Филева и четоха коледни приказки с Антон Хекимян.   Участници в тържеството бяха и изпълнители от 144 СОУ „Народни будители“, Танцов ансамбъл „Пламъче“, Спортен клуб по художествена гимнастика „Финес“, Студио за класически и модерен балет 'Ирина Стоянова\" – Симона Кюрчева и Вокално студио за поп и джаз „Икономов“ – Ая Христова. Изпълнение на саксофон направи Добромир Добрев, възпитаник на Националното училище за музикални и сценични изкуства „Христина Морфова“ в Стара Загора.", "date": "2018.12.07", "title": "Държавният глава, неговата съпруга и деца на „Българската Коледа“ украсиха елхата в президентството"}
{"url": "http://epicenter.bg/article/S-namerenieto-na-TETs--Bobov-dol--za-prerabotka-na-otpadatsi-shte-se-spomogne-za-reshavaneto-na-problema-/170169/2/0", "text": "Във връзка с предстоящия протест, организиран от Грийнпийс, относно инвестиционното  намерение за горене на отпадъци на ТЕЦ „Бобов дол“ ЕАД се постарахме да съберем повече информация по темата и да видим дали притесненията сред  о бществото са основателни или не.   Това се казва в съобщение на компаниията до медиите.  ", "date": "2018.12.07", "title": "Преработката на отпадъци от ТЕЦ „Бобов дол“ ще се спомогне за решаване на проблема с боклука"}
{"url": "http://epicenter.bg/article/Nedzhmi-Ali--Turkmenistan-vazpriema-preporakite-na-ES--davayki-svoya-prinos-za-regionalnata-sigurnost-/170171/2/0", "text": "На шести декември в Европейския парламент в Брюксел бе проведено заседание на парламентарната Комисия по външни работи (AFET). Един от обсъжданите доклади бе по сключването на споразумение за партньорство и сътрудничество с Туркменистан. Българският евродепутат Неджми Али участва в дебата в качеството си на докладчик от АЛДЕ.   Неджми Али започна изложението си като поздрави вносителите на междинния доклад, който по думите му описва балансирано отношенията между Европейския съюз и Туркменистан. „Оценяваме подхода в доклада, предвиждащ създаването на набор от краткосрочни показатели, чрез които да бъде измерен устойчивият прогрес на страната, както и дългосрочните препоръки за законосъобразно развитие“.   „Най-напред, що се отнася до правата на човека, се наблюдават  позитивни стъпки, като например приемането на комплексен Национален план за действие за човешките права през 2016 година и номинацията на първия национален Омбудсман, в съответствие с изискванията на обновената Конституция“. В същото време, Неджми Али почерта, че все още се наблюдават разминавания между приетата законодателна рамка и ефективното ѝ прилагане.   „На второ място, по отношение на демокрацията – необходимо е да има стриктно разделение между изпълнителната, законодателната и съдебната власт, което налага консултации с международни експерти за оценка на нивото на адаптация на Туркменската конституция към тези демократични принципи. Трябва да бъде подчертано и необходимостта от зачитането на принципите на плуралистичната демокрация“.   Неджми Али припомни и за общата липса на прозрачност, което според него остава актуален проблем в Туркменистан. Той каза, че не трябва да бъде подценявана необходимостта държавата да демонстрира отвореност към препоръките от международни организации и независими наблюдатели, какъвто е и Европейският съюз.   „В това отношение трябва да бъдат отбелязани позитивните развития, каквито са посещението на чуждестранни дипломати през 2017 година в затвори в страната и готовността на Туркменското правителство да подпомага и за в бъдеще такива визити“.   Евродепутатът акцентира върху приноса на Туркменистан в геополитически аспект, имайки предвид: статута на страната за постоянен неутралитет, допринасящо за ролята на Ашхабад в защитата на регионалната стабилност и справянето с международните заплахи, каквито са тероризмът, екстремизмът, незаконният трафик на наркотици и трансграничната организирана престъпност. Евродепутатът подчерта и значението на десетгодишното присъствие на Регионалния център на ООН за превантивна дипломация в Туркменската столица, което е факт именно благодарение на политиката за подпомагане на регионалния диалог и предотвратяване на конфликти.   В заключение, Неджми Али акцентира върху необходимостта от това Европейският парламент да бъде информиран своевременно за изпълнението на клаузите, свързани с човешките права и демокрацията, залегнали в Споразумението за партньорство и сътрудничество с Туркменистан.", "date": "2018.12.07", "title": "Неджми Али: Туркменистан възприема препоръките на ЕС, давайки своя принос за регионалната сигурност "}
{"url": "http://epicenter.bg/article/Advokatat-na-Banevi--Zapochne-li-da-se-govori-za-miliardi--deloto-stava-samnitelno/170122/3/0", "text": "  Той добави, че не може да потвърди, че Баневи ще обявят гладна стачка. Вчера успях да ги видя. Това са хора, които се опитват да демонстрират добро разположение на духа, да се държат. Усещам ги, че вътрешно са изключително напрегнати, каза Ботев.   Не ми казаха нищо конкретно, говорихме основно за битови неща. Те все още не са запознати подробно с материалите по делото, добави той. Условията в ареста са като във всеки арест – неприятни, посочи адвокатът на Баневи, като поясни, че те са знаели за обвиненията преди да кацнат у нас.   Получих тези обвинения на 5 ноември, когато отправих молба да бъда запознат с материалите по делото. До днес не съм запознат с материалите. Започне ли обаче да се говори за милиарди от прокуратурата, делото ми става много съмнително, подчерта Христо Ботев.   Още когато беше претърсването в дома им, излизаха кадри, заснети от МВР. Вчера, когато бяха екстрадирани, отново се появиха кадри, заснети от МВР. А следствието се води от Специализираната прокуратура. Аз не мога да разбера МВР оператор ли се води в случая. Това говори, че цялата държава е впрегната да се случи нещо, каза още адвокатът на Николай и Евгения Баневи.   Ще искаме по-лека мярка - \"домашен арест\" или \"парична гаранция\", уточни Ботев.   Екстрадицията е стандартна, няма нищо особено в нейното изпълнение. Такива са правилата за конвоиране на лица, които имат мярка за неотклонение \"задържане под стража\", каза пред Нова телевизия адвокатът и бивш следовател Людмил Рангелов по повод вчерашната екстрадиция в България на Николай и Евгения Баневи, обвинени в \"пране\" на над 1 млрд. лева. Най-тежкото от седемте обвинения срещу Николай и Евгения Баневи е за присвояване в особено големи размери. За него наказанието е от 10 до 20 години. Според него в момента семейството няма ход, който да облекчи положението им. Рангелов посочи, че обвинението за \"изпиране\" на над 1 млрд. лева не му изглежда сериозно. \"Искам да припомня подобно бомбастично обвинение - през 2010 година по същия начин Венко Христов Кръстев беше обвинен за \"изпиране\" на 250 млн. лева. Досъдебното производство приключи без 5 лева доказани. За да могат да бъдат \"изпрани\", първо трябва да бъдат придобити тези пари. Изглежда ми лесна единствено перспективата по обвинението за незаконно притежание на оръжие, по другите обвинения ще трябва да чакаме години\", посочи бившият следовател. Според журналиста Стефан Ташев, въпросът е как ще се докаже обвинението. \"Досега нямам спомен някой да е обвиняван за толкова много пари – над 1 млрд. лева. Това е много бомбастично. Не знам някой в България да е обвиняван за толкова много. Въпросът е дали ще се докаже”, коментира Ташев и попита: \"Къде са били през годините районните прокуратури, за да се задействат, а чак сега специализираната прокуратура трябва тепърва да събира доказателства.\"  Журналистът разкри, че решението на Баневи да се съгласят да бъдат върнати в България е изненадващо.", "date": "2018.12.07", "title": "Адвокатът на Баневи: Започне ли да се говори за милиарди, делото става съмнително"}
{"url": "http://epicenter.bg/article/Temenuzhka-Petkova--Kitaytsi--koreytsi-i-frantsuzi-iskat-da-stroyat-AETs--quot-Belene-quot-/170140/4/0", "text": "Процедурата по избор на стратегически инвеститор за АЕЦ \"Белене\" трябва да приключи в рамките на една година. Това каза министърът на енергетиката Теменужка Петкова по време на изслушването си в парламента за АЕЦ \"Белене\", предаде Novini.bg.   Петкова заяви, че процедурата за стратегически инвеститор за реализацията на АЕЦ \"Белене\" е разработена, както парламентът е възложил.   В процедурата ще бъде дадена възможност за участие на друг вид инвеститори, които желаят да придобият миноритарен дял или индустриални консуматори, които желаят да сключат договор за изкупуване на електроенергията от АЕЦ. В хода на реализацията на АЕЦ \"Белене\" трябва да бъдат изключени всякакви промени в дизайна на проекта по отношение на безопасността. Централата трябва да бъде реализирана с наличното оборудване, каза енергийният министър.   Сред условията са българската страна да има правото на блокираща квота, и българските и местни компании да могат да участват в реализацията на проекта. Прегледът и оценката на представен финансов модел ще бъде сред темите, по които ще бъдат водени преговори.   Смятаме, че е важно предложената цена за изграждане на проекта да бъде под 9 млрд. лв. такова предложение Комисията ще оцени най-високо, допълни още Петкова, като уточни, че ще бъде оценено високо оператор на новата атомна централа да бъде АЕЦ \"Козлодуй\".   Смятаме, че това са важни елементи от реализацията на такъв проект. Смятаме, че тези параметри трябва да бъдат оценени най-високо, допълни още министърът. На въпрос от депутата от ПГ на ГЕРБ и председател на Енергийната комисия Делян Добрев кога ще приключи всеки един от етапите, министърът обясни, че процедурата по избор на стратегически инвеститор трябва да приключи в рамките на една година. Нека първо да дадем старт на процедурата и да видим дали този интерес, който беше заявяван, ще бъде потвърден, посочи министър Петкова.   Официален писмен интерес за АЕЦ \"Белене\" има от корпорации от Китай, Корея и Франция, каза Петкова в отговор на въпрос на народния представител от ПГ на Обединени патриоти Павел Шопов за инвеститорския интерес. Интерес са заявили няколко компании. Това е най-голямата китайска държавна и ядрена корпорация CNNC, това е корейската хидро-атомна корпорация и френската компания АРЕВА. Предстои да разберем доколко реален е този интерес, тъй като с обявяването на процедурата, вече ще има официални срокове в рамките, на които те ще могат да го заявят. Така че това ще бъде наистина гаранцията за интереса. До този момент официален писмен интерес има от тези корпорации, заяви енергийният министър.   В отговор на въпрос на народния представител от ПГ на \"БСП за България“ Жельо Бойчев дали има необходимост от допълнителна нотификация на проекта, министър Петкова отговори, че когато има проект, който вече е нотифициран от ЕК, страната има ангажимент да нотифицира допълнително измененията на проекта. Тоест, когато стане ясно ще има ли интерес към този проект, ще има ли потенциални инвеститори, то тогава ние сме длъжни да нотифицираме ЕК допълнително, заяви Теменужка Петкова.   С реализацията на АЕЦ \"Белене\" не съществува риск за националните ни интереси и инвеститорът да продава електроенергия на дъмпингови цени, каза министърът в отговор на въпрос на народния представител от ПГ на Обединени патриоти“Валери Симеонов по какъв начин са защитени националните интереси и дали има опасност инвеститорът да продава електроенергия на дъмпингови цени и да предизвика фалита на АЕЦ \"Козлодуй\". На първо място, не вярвам да има такъв инвеститор, който да вложи своя ресурс, да вземе кредити и да си позволи да предлага продукцията, която произвежда на дъмпингови цени. От друга страна трябва да е ясно, че този проект се реализира в държава-членка и всеки един потенциален инвеститор трябва да се съобразява изцяло с правилата на ЕС в областта на конкуренцията. \"Не виждам смисъл това нещо да се направи, заяви още министър Петкова.   По думите ѝ изискване е една атомна електроцентрала да бъде финансово стабилна. Що се отнася до гаранциите какви инвеститори ще бъдат избрани, неслучайно споменах, че българската държава ще участва с блокираща квота, заяви Петкова и посочи, че страната ни ще може да влияе на важните решения.  ", "date": "2018.12.07", "title": "Теменужка Петкова: Китайци, корейци и французи искат да строят АЕЦ \"Белене\""}
{"url": "http://epicenter.bg/article/Kevork-Kevorkyan--Ozveryavane-/170118/11/33", "text": "Съобщиха ни по телевизията, че двама старци умрели от измръзване в Бреница, община Кнежа. Според кмета на селото било невъзможно да ги настанят в социален дом - изискванията били „жестоки“, чакало се по четири-пет години, кандидатът трябвало да има голяма пенсия или някакви имоти.  Няма какво да шикалкавим, решението е: кучешка смърт за такива клетници. Това им се полага в Европейска България.  Един от съселяните им допълни нещо знаменателно: „Ако стане нещо с животно, да видят, че се убива животно, ще дойдат не знам колко организации, а това, че двама души така си заминаха – не обръщат внимание.“  Двама българи по-малко – голяма работа, и без друго се топим неудържимо.  Освен това, все сме заети с по-важни дела – преди време с кравата Пенка, за която стана дума дори в Европейския парламент, колкото да не забравим, че истинската човещина е окончателно изчегъртана от главите на Брюкселските чиновници.  Паролата е: крава да си в България - за хората ще мислим по-нататък.  Ами врявата около Терез и Масуд - тигърчетата от Разград, с които занимаваха дори премиера. С колко състрадателност ги окъпаха разни екологични организации, за медиите да не говорим.  След животинската смърт на старците от Бреница реакцията бе също толкова животинска. Пълно мълчание.  Дали ще се размърдат, ако направят лагер с ковчези пред Парламента? Съмнявам се.  Но не престават да врякат срещу фалшивите новини – колкото по-фалшив е някой, толкова повече се дере.  Затова най-после трябва да проумеем, че истинската фалшива новина е представата, която ни натрапват за днешна България – и с която трябва да прикрият Озверяването, което прокапва от всевъзможни истории.  Цецка Прангите, както вече би трябвало да наричат Цачева, изглежда все още не може да схване, че обясненията, които подхвърля около „Случая Иванчева“, изобщо не са подходящи за един правосъден министър. Някакво „озверяване“ тлее в тях.  Дори първенците на днес омразната ѝ комунистическа партия - в която хитричко кротуваше до самия 10 ноември 1989 година, не си позволяваха подобен език.  Цачева обаче непрекъснато трябва да се пъчи с днешната си правоверност - и това я прави агресивно нечувствителна, даже нелепите пранги около нозете на двете дами от община „Младост“ не я трогнаха особено.  Дори си позволи ехидно да подметне, че им разрешили епилатор и сешоар в ареста – и човек се пита с какво е поливана нейната отровна ирония.  Между другото, една предишна правосъдна министърка ходеше със златна верижка на крачето – тя пък с прангите на долнопробния вкус.  Някои не се посвениха да злорадстват заради скотските условия в българските затвори. Но пет пари не дават за животинската смърт на старците от Бреница.  На виновниците за тяхната Голгота, и на хиляди още български клетници, какви килии се полагат? Какви зурли ще надувате в тяхна чест?  Озверяването – по правило неосъзнавано, е крайният резултат на безразличието, което от години старателно отглеждат у себе си нашите Властници. Нищо действително драматично не задържа вниманието им - ако мислите, че са се трогнали от случая в Бреница, значи сте завършени наивници.  За тях е непосилно дори една думица на състрадание да отронят, те са вгледани единствено в себе си, оковани са с прангите на себичността и ги носят с удоволствие.  Не се тревожат от смъртта на старците, знаят, че и тя ще отшуми за ден-два, такива са вече тукашните нагласи – това пак е форма на озверяване - озверяване чрез безпаметство.  Тревогите, обикновено мними, се изживяват набързо. Обещанията светкавично се забравят, а и няма кой да ги припомня. Летят нанякъде ескадроните на ЕС.   ", "date": "2018.12.07", "title": "Кеворк Кеворкян: Озверяване "}
{"url": "http://epicenter.bg/article/Izliza-novo-balgarsko-izdanie-na-znamenitite--Persiyski-pisma--na-Monteskyo/170141/6/0", "text": "На 7 декември излиза ново българско издание на знаменитите „Персийски писма“ (1721) на френския мислител, социолог и писател Монтескьо, една от най-ярките личности на Просвещението!   Вече три столетия „ “ (превод: Галина Меламед, 304 стр. 18 лв.) непрестанно се преиздават в цял свят, четат се и се препрочитат като енциклопедичен епистоларен роман, като социален портрет с множество щрихи или като сказание за екзотично време на непредставими контрасти. Писмо подир писмо разкриват тайнствата в сарая с чувствените персийки, строго пазени от тиранични евнуси, и европейската освободеност на нравите, деспотизма на източните властелини  и абсолютистките порядки във френския кралски двор, повелите на езически божества, на ислямските пророци и на християнския Бог, източното и западното понятие за чест и достойнство… И постепенно добиват плът просветителските възгледи на автора за човешката природа, за световната история, за строежа и управлението на обществото, за законотворчеството, морала, брачния съюз, верската търпимост, тежненията му за господство на свободата, разума, знанието и справедливостта.    (1689-1755) е забележителен френски писател, юрист и социолог, известен преди всичко като историк–философ и мислител. Той е един от основоположниците на френското Просвещение, характеризиращо се с вяра в разума, науката и рационализма. Първият му роман излиза през 1721 година. През 1725 година Монтескьо пише поемата в проза  , издържана в хедонистичен стил.   Заниманията с изящното слово обаче са недостатъчни за търсещия ум на Монтескьо. През 1728 година той поема на път, като си поставя за цел да изучи политическо-правните институции в редица европейски държави. Събраните впечатления се появяват на страниците на едно от най-значимите му произведения –  , излязло през 1748 година. „Персийски писма” ни пренасят в Париж и Европа в зората на Просвещението през удивения поглед на двама персийски пътешественици, жадни за нови хоризонти. Срещат се и се разминават две култури, две мировъзрения, две философии за дълга и насладите в живота. Великолепно уловени и мъдро изтълкувани, поднесени със сочен, афористичен език и с жилото на сатирата от изкусното перо на ерудит. Екранизацията на книгата е дело на един от основоположниците на  , френския режисьор Жан Руш.  ", "date": "2018.12.07", "title": "Излиза ново българско издание на знаменитите „Персийски писма“ на Монтескьо"}
{"url": "http://epicenter.bg/article/Grisho--Tenisat-prechi-na-lichniya-mi-zhivot--Ima-dni--v-koito-s-Nikol-dori-ne-se-chuvame-/170156/8/18", "text": "С времето ще мога повече и повече да разкривам. Хората около мен ми казват: Знаем, че искаш да покажеш повече, освен тениса. Това сподели Григор Димитров пред bTV.   \"  Oбичам да пиша, защо не и нещо такова. Примерно мода, познавам доста дизайнери. Архитектура обичам. Опитвам се да рисувам понякога с бои\", разказва първата ни ракета за хобитата си.   \"Имам няколко приятели художници и това наистина е като хоби. Харесва ми да съм в атмосфера на хора, които искат да изкарат нещо от себе си. Нямам никакъв шанс с пеенето. Там не съм във форма, но може би ще имаме още една песен\", каза още Димитров и допълни: \"Песента на Михаела Филева наистина адски много ми хареса и реших да я споделя. С нея сме се засичали се точно след финала в София и се поздравихме\", коментира още Гришо.    \"Този начин на живот пречи да бъдеш добър приятел, заради мачовете, едва виждам семейството си\", споделя той и допълва, че няма много приятели.    \"С гаджето пък трябва да се разберете само двамата.   Връзката се подлага на изпитание. Никол идва по-често при мен, другото е невъзможно\", разказва още Григор.   \"Всичко идва от това как ще се разбереш с човека. За мен тенисът е на първо място, това мога да дам на момента - или тя го приема, или не. Това съм аз.  . Винаги съм имал време за родителите си, но друго е да създадеш ссвои собствени деца. Засега тази вълна лично за мен е доста по-настрани. Има време за това\", заяви още той.", "date": "2018.12.07", "title": "Гришо: Тенисът пречи на личния ми живот! Има дни, в които с Никол дори не се чуваме "}
{"url": "http://epicenter.bg/article/Shansove-i-nepredvidimi-vazmozhnosti/170112/10/101", "text": "  Дневно предназначение: Вълшебен ден, с дневно предназначение за щастливо случване, даване на Д.   Дневната нумерологична карта благославя успехи в много области, като дом, семейство, път, запознанства, тържества, реклама, култура и обществени мероприятия. Ще се предоставят добри възможности за запознанства и общуване с приятни, интелигентни хора. Използвайте деня за важни неща, големи покупки на техника, обзавежнане за дома и подаръци.   Може да подписвате важни сделки и да придобивате недвижимо имущество   Основна цифрова характеристика – 1, 2, 3, 5, 7, 8, 9. Позитивен и щастлив ден, в който се залагат големи надежди и мечти за бъдеще.   Часова характеристика: Съдбовно правило:Аз съм благословен за живота, с който съм дарен! Мото: Днес е ща стливият ми ден! Позитивно утвърждение: Позволявам на вълшебствата да се осъществяват в живота ми!", "date": "2018.12.07", "title": "Шансове и непредвидими възможности"}
{"url": "http://epicenter.bg/article/Merakliysko-svinsko-/170158/9/0", "text": "  Месото се порцира и запържва в мазнината заедно с лука и гъбите. Преди са се свали от огъня се добавят топеното сирене, кашкавала и доматената салца и се оставя да се сгъсти соса. Подправя се.   Сервира се със зеленчуци или картофи.  ", "date": "2018.12.07", "title": "Мераклийско свинско   "}
{"url": "http://epicenter.bg/article/Chernata-Zlatka-e-smazana/170134/10/100", "text": "Черната Златка направо не издържа. Плеймейтката е смазана, а причината не е, че забърса женен мъж, с когото ту се събира, ту се разделя, а преумора от майчинството, написа HotArena.  \"Да, майчинството не е леко. Преди време ви споделих за моите проблеми с умората и безпокойството, които забелязах, че се проявяват и при Миро\", заяви Златка Димитрова  \"Само че при него беше по-скоро трудна концентрация и задържане на вниманието. Прочетох, че в тези случаи помага най-много комбинация от омега — 3 с витамини А и Е. Ефектът се усети още първите дни”, радва се Златка.", "date": "2018.12.07", "title": "Черната Златка е смазана: Майчинството не е леко"}
{"url": "http://epicenter.bg/article/Shefat-na-API--S-5-mesetsa-predsrochno-puskame-uchastaka-ot-Kresna-do-Sandanski-po--Struma--/170119/2/0", "text": "С 5 месеца предсрочно ще бъде пусната отсечката от магистрала „Струма” от Кресна до Сандански. Това каза в предаването „Тази сутрин” по bTV председателят на УС на Агенция „Пътна инфраструктура” инж. Светослав Глосов.  Официалното откриване ще е след края на следващата седмица.  В последния почивен ден преди коледните празници – 21 декември, между 14 и 20 ч. ще бъде забранено движението по магистралите на товарните автомобили над 12 тона. Целта е да бъде обезпечено нормалното придвижване на колите, поясни Глосов. Същото ще важи и за последния почивен ден по празниците.  Поканили сме БСП да покажат техните специалисти, които заедно с нашите да намерят начин за извършване на проверка на пътищата, заяви инж. Глосов във връзка с внесения сигнал на депутати от левицата и искането им за независима експертиза на пътищата в България.  \"В писмото, което ние сме направили като отговор на писмото на БСП сме посочили нормативната база, действаща към момента, която тези депутати са приели преди време. Предвид медийния интерес на целия този проблем, ние сме ги поканили да покажат техни специалисти, които заедно с нашите да намерят начин за извършване на такава проверка\", каза инж. Глосов.  По думите му всяка една такава проверка изисква методика. Той уточни, че трябва да се спазват определени нормативи, да бъде обезопасен пътят, който ще се проверява и да бъде отбито движението.  От 16-те пътните участъци, за които от БСП искат проверка, само 5 са били ремонтирани в последните 5 години, каза още шефът на УС на АПИ.  Участъците по магистрала „Хемус”, които посочват от левицата, са построени преди повече от 30 г. и не са ремонтирани.  Глосов припомни, че през 2014 г. по искане на правителството на Пламен Орешарски е направена пълна ревизия на пътищата, построени по оперативните програми, от Европейската комисия. Взети са и проби от пътните участъци. Нередности не са констатирани“.   Относно пътя край Своге, където стана тежка катастрофа с жертви, е имало е разминаване с рецептурата на пътната настилка, от това което е положено, признават от АПИ. Заради следваните действия в момента обаче, Глосов отказа да даде подробности.    ", "date": "2018.12.07", "title": "Шефът на АПИ: С 5 месеца предсрочно пускаме участъка от Кресна до Сандански по „Струма” "}
{"url": "http://epicenter.bg/article/Premierat-shte-otgovarya-na-deputati-ot-BSP-za-novata-agentsiya-za-patna-bezopasnost-/170120/2/0", "text": "Премиерът Бойко Борисов ще участва в петъчния парламентарен контрол с отговор на един въпрос, зададен му от опозицията.  Борисов ще даде пояснения в отговор на въпрос на депутати от „БСП за България“ относно създаване на Държавна агенция за пътна безопасност.  Вицепремиерът и външен министър Екатерина Захариева ще отговаря на питане относно позицията на МВнР свързани с груба намеса на сръбските власти в изборите за Национален съвет на българското малцинство. Към нея е зададен и въпрос за отношенията между България и Македония и позицията на Република България за името Северна Македония.  Николина Ангелкова, министър на туризма, ще очертае очакванията за зимния сезон и ще разясни комуникационни кампании за популяризиране на дестинация България.  Министърът на вътрешните работи Младен Маринов ще отговоря на въпрос за съвместните действия с германските служби при залавянето на убиеца на журналистката Виктория Маринова в Русе.  Министърът на културата Боил Банов, пък е призован да говори за предоставяне на статут на културни ценности и напредъка в защитата на интелектуалната собственост.  ", "date": "2018.12.07", "title": "Премиерът ще отговаря на депутати от БСП за новата агенция за пътна безопасност "}
{"url": "http://epicenter.bg/article/Zaharieva-potvardi--Ochakvame-papa-Frantsisk-v-nachaloto-na-may-/170123/2/0", "text": "Очакваме посещение на папа Франциск в началото на май, по моя информация посещението му ще е в България и Македония. Това каза вицепремиерът и министър на външните работи Екатерина Захариева в „Тази сутрин“ по бТВ  „Има покана. Очакваме догодина да дойде и се надяваме. Има много сериозна подготовка и много голяма вероятност. Очакваме го в началото на май. Наистина ще бъде знаково посещение“, каза още Захариева.  По думите й по нейна информация визитата на папата е в България и Македония.  „Папата никога не пътува само в една държава. Така че това е част от тяхната протоколна традиция“, обясни министърът на външните работи.  ", "date": "2018.12.07", "title": "Захариева потвърди: Очакваме папа Франциск в началото на май "}
{"url": "http://epicenter.bg/article/Valna-ot-50-000-balgari--zavrashtashti-se-ot-London--mozhe-da-zalee-Balgariya/170124/2/0", "text": "Голяма част от българите, които живеят във Великобритания, ще се завърнат. Това ще е защото няма да могат да покрият изискванията за оставане в страната след Брекзит. Това каза Нишан Джингозян, основател на Български център за социална интеграция и култура в Лондон, цитиран от Фокус    Той поясни, че граждани на ЕС, в това число и българите, които живеят във Великобритания, следващата година трябва да кандидатстват за нов юридически статут заради Брекзит.  Нишан Джингозян коментира, че последствия от завръщането на българи ще има и за Великобритания, и за България.    „Над 60% от българите във Великобритания работят в обслужващата сфера - хотели, ресторанти. Едно евентуално тяхно завръщане в България ще има отражение върху Великобритания, но също така и върху България. Представете си вълна от 10, 20 или 50 хиляди българи, които се връщат в България заради това, че не могат да останат във Великобритания.   Първо това означава значително намаляване на средствата, които постъпват в България от Великобритания. От друга страна това означава натоварване на социалната система на България. Например, ако в София се върнат 10 хиляди граждани, те кандидатстват за работа, за личен лекар, за жилище.  Прогнозирам, че една голяма вълна от хора ще се завърне, тъй като няма да могат да покрият изискванията“, коментира Джингозян, цитиран от Фокус.   Според него има няколко проблема пред българските граждани на Острова: липса на езикови знания, липса или недостатъчно дигитални умения, невъзможност за предоставяне на необходимите документи, както и липса на информация за самата процедура.    По думите му хората, които няма да могат да отговорят на критериите основно са сезонни или нископлатени работници, хора с нисък образователен ценз или такива, които работят без договор, български граждани които не могат да докажат престой защото не са регистрирани, както и пенсионери, които живеят при децата си във Великобритания, но не са регистрирани и няма да могат да докажат, че през последните 5 години са живели там.  „Затова приоритет номер едно за нас е информационна кампания, която да обясни на българските граждани, че трябва да кандидатстват. Тази разяснителна кампания трябва да започне и от България“, каза Джингозян.    Той благодари на институциите в Лондон, които активно работят за популяризиране на кампанията. „Искам да изкажа благодарност на седалището на ЕК в Лондон, които са изключително благоприятно разположени към нас, подпомагат ни. Ние започнахме съвместна информационна кампания, но без тяхната подкрепа, не бихме се справили. Благодаря на Кейт Осамор и Джон Райн – това са депутатите от Енфийлд, в тази част на Лондон, в която е базирана и нашата организация. Също така на Садик Кан, кметът на Лондон, който започна голяма кампания в подкрепа на гражданите на ЕС, живеещи в Лондон.   Кампанията се провежда и на български език, в цял Лондон има плакати и материали на български, които разясняват правата на гражданите след Брекзит. Благодаря и на Джоан Маккартни, тя е заместник кмет на Лондон и отговаря за интеграционни програми, както и на цялото ръководство на Лейбъристката партия в Стенфийлд. Благодаря на общинските съветници Нека Киазор, която отговаря за социалната интеграция, на Ясмин Брет и Несил Калискан. За нас е много важна и подкрепата на кмета на Енфийлд Сарай Каракус. Ние работим и с 6 училища в Енфийлд, в който над 55% от децата са от България – започнахме разяснителна кампания с тях с подкрепата на национална организация на Великобритания - Тhe Law Center Networк, които предоставиха информация за самата процедура. Радваме се на ползотворна подкрепа както от страна на локалното кметство така и от редица институции във Великобритания“, каза Нишан Джингозян.", "date": "2018.12.07", "title": "Вълна от 50 000 българи, завръщащи се от Лондон, може да залее България"}
{"url": "http://epicenter.bg/article/Krasimir-Karakachanov--Zasega-kam-Balgariya-nyama-iskane-ot-NATO-za-poveche-korabi-v-Cherno-more/170126/2/0", "text": "Украйна прекратява Договора за дружба, сътрудничество и партньорство с Русия от 1 април 2019 г. Решението беше взето от украинския парламент с мотива, че продължаването на договора е невъзможно заради \"въоръжената агресия на Русия\".   А CNN съобщи, като се позова на свои източници, че Съединените щати се готвят да изпратят военни кораби в Черно море като мярка в отговор на действията на Русия към Украйна в Керченския проток.   \"За момента към България няма отправена информация или искане за увеличаване на партньорското военноморско присъствие в Черно море\" обяви военният министър Красимир Каракачанов. \"Нямам информация да е постъпило искане за засилване на присъствието на НАТО. Истината е, че през последната година е имало присъствие на ротационен принцип на НАТО-вски кораби, но за някакви извънредни искания към България или към Българския военноморски флот, аз подобна информация нямам\", съобщи той. Каракачанов допълни, че присъствието на кораби на нечерноморски държави в Черно море се регулира с Конвенцията от Монтрьо - за 21 дни, или 3 седмици. \"Ситуацията в Черно море е напрегната. Тя всъщност е такава от 2014 г. от ситуацията след Крим. Но по инцидента, който е между Руския и Украинския флот, ситуацията е доста по-ескалирала, динамична, да използвам някой по-дипломатичен термин\", коментира Каракачанов.", "date": "2018.12.07", "title": "Красимир Каракачанов: Засега към България няма искане от НАТО за повече кораби в Черно море"}
{"url": "http://epicenter.bg/article/BPTs-zashtiti-pozitsiyata-si-za-Istanbulskata-konventsiya-pred-EK/170130/2/0", "text": "\r\n Делегация на Българската православна църква взе участие в конференция на тема \"Прекратяване на насилието срещу жените - равносметка и следващи стъпки\", която се проведе на 4 декември в Брюксел, по инициатива на Европейската комисия и под председателството на комисаря по правосъдие, права на потребителите и равенство на половете г-жа Вера Юрова. \r\n   \r\n В конференцията взеха участие членове на Съвета на Европа, членове на Европейския парламент, представители на Световната банка, представители на европейски правителства – министри, зам. министри, политици, неправителствени организации и Комитетът на представителите на Православните църкви в Европейския съюз (CROCEU). \r\n   \r\n Делегацията, представляваща CROCEU бе в състав: Видински митр. Даниил (БПЦ-БП), архим. Емилиан Бояну (Вселенска патриаршия), архим. Нектарий Йоану (Кипърска архиепископия) и прот. д-р Добромир Димитров, пълномощник на Западно- и Средноевропейския митрополит Антоний в CROCEU и доц. Д-р Мария Кьосева, юридически съветник на БПЦ-БП. \r\n   \r\n Като официален представител на БПЦ – Българска Патриаршия в CROCEU предложение за участие в конференцията към представителите от Българската Православна Църква отправи Западно- и Средноевропейски митрополит Антоний. \r\n \r\n \r\n \r\n   \r\n Основна тема на форума беше превенция и борба с насилието срещу жени и момичета. Представиха се редица проекти за превенция на насилието над жени и момичета в Европа, работа с жертвите и осигуряване на защита и социализация. Обсъжда се също необходимостта от ефективни мерки срещу извършителите. \r\n   \r\n Европейските структури заявиха, че се нуждаят от интелигентно законодателство, което да урежда взаимоотношенията, наказанията и превенцията на насилието, като визираха Истанбулската конвенция и нейната ратификация от страните членки на Европейския съюз. Отвъд емоционалното говорене, трябва да се подчертае, че не всички членки на Съвета на Европа са ратифицирали ИК. \r\n   \r\n Тук трябва да отбележим, че отказът от ратифициране на ИК не е обусловен от някаква скрита държавна политика, насочена против равенството на половете, а произтича от резерви по определени разпоредби в документа. \r\n   \r\n Изключителен интерес и активни дебати породи участието на българската църковна делегация и по-специално експозето на доц. Д-р Мария Кьосева, която беше един от докладчиците в програмата, както и силното заключително изказване на Видинския митрополит Даниил. \r\n   \r\n От името на CROCEU доц. Д-р Мария Кьосева представи официалното становище на БПЦ-БП по Истанбулска конвенция. Тя изрази позицията на БПЦ, че подкрепя усилията на международните и европейски институции, както и органите на държавната власт в Република България за защита на жените от всички форми на насилие. Доц. д-р Кьосева заяви, че Св. Синод на БПЦ-БП се обяви против въвеждането чрез Истанбулската конвенция на понятия, несъвместими с българския обществен ред, непознати в националната ни правна система, както и срещу прокарването на идеи, несъвместими с вярата на Светата Православна църква. \r\n   \r\n Основен акцент от нейното първоначално експозе беше върху легалната дефиниция „пол“(“gender”) и въведените нови критерии за недискриминация, „социален пол“(“gender”) и „идентичност, основана на пола“, което противоречи на чл. 6 от Конституцията. Очаквано, експозето на г-жа Кьосева предизвика много въпроси от участниците от различни държави. \r\n   \r\n В отговорите си тя представи основни аргументи от Решението на Конституционния съд, с което Истанбулската конвенция бе обявена като противоречаща на българската конституция. Доц. Кьосева обобщи, че с този юридически акт на КС политическият дебат в България за приключил и заяви, че във връзка с това решение следва да се има предвид чл. 4 от Договора за ЕС, според който държавите могат да се позоват на национална идентичност, включително и конституционна. \r\n   \r\n Доц. Кьосева зададе един уточняващ въпрос към представителите на Европейската комисия по повод решения 865/2017 и 866/2017 г. на Съвета на ЕС относно мандата на ЕК за подписване на Истанбулската конвенция, наравно с държавите – членки. Тя уточни, че ЕК е получила мандат да подпише от името на ЕС като субект на международното право Конвенцията в областта на съдебното сътрудничество по наказателни дела, правото на убежище и забраната за връщане при условие за сключването на посочената конвенция. \r\n   \r\n Обърна специално внимание на съдържанието на чл.78 от Конвенцията за възможностите за резерви само по определени въпроси. Това се отнася до всички подписали страни на този международен договор. \r\n   \r\n \r\n   \r\n Изключително впечатление направи заключителното изказване на митрополит Даниил, който защити авторитета на БПЦ и достойнството на българската държава в отговор на редица изказвания за българската позиция по Истанбулската конвенция. \r\n   \r\n Той подчерта, че Православната църква е категорично против насилието под всякаква форма над жени и момичета, както и над всеки човек. Православната църква познава в детайли насилието, заявявайки, че най-голямото страдание и насилие извършвано над човек е разпъването на кръста на Господ Иисус Христос. \r\n   \r\n Припомни, за насилието и страданието на БПЦ през 500 вековното османско владичество и тоталитарния режим, като примери, които показват, че БПЦ и Православната църква въобще знаят какво е насилие, защото са били потърпевши. Но също така БПЦ е отзивчива към страданието на хора, които търпят насилие: България е единствената държава, която през втората световна война спасява българските евреи от унищожение в лагерите на смъртта и съществен принос за това има БПЦ. \r\n   \r\n Той каза, че православните църкви могат много да допринесат за борбата срещу насилие над жени, защото ако настоящият форум се запознава с редица законодателни инициативи и различни програми в тази насока, то Православната църква разполага с ефективните средства за борба с причината за всяко насилие, която е гнева и действието на страстите в човека. Той призова г-жа Юрова и представителите на европейските институции да се вслушват в гласа на Православните църквите по важни обществени въпроси и призова за обединени усилия на държавите, европейските институции и църквите за защита на жените от насилие. \r\n   \r\n Еврокомисар Вера Юрова благодари на митрополит Даниил и призна, че против Истанбулската конвенция са се изказали и католическата църква и много други църкви и че за в бъдеще църквите трябва да бъдат изслушани в обобществите дебати от дневния ред на европейското общество. Тя подчерта необходимостта да се предприемат конкретни мерки, за да се намали насилието срещу жените, а след това коментира и Истанбулската конвенция. \r\n   \r\n CROCEU излезе с обща декларация, в която се казва, че комитетът подкрепя и споделя становището и позицията на Светия Синод на БПЦ-БП и че терминът “социален пол” в ИК противоречи на социалната и правна реалност, както и на утвърдените нравствени норми. \r\n   \r\n Митрополит Даниил връчи поздравителен адрес на г-жа Юрова от името на Негово Светейшество Българския патриарх Неофит, в което той ѝ пожелава здраве, дълголетие и сили за работа по факторите, които обединяват европейското общество и зачитат националната и конституционна идентичност на държавите – членки на Европейския Съюз. \r\n   \r\n Източник: \r\n   \r\n   \r\n \r\n", "date": "2018.12.07", "title": "БПЦ защити позицията си за Истанбулската конвенция пред ЕК"}
{"url": "http://epicenter.bg/article/Tsvetanov-razgovarya-s-vissh-direktor-ot-Saveta-za-natsionalna-sigurnost-v-Beliya-dom/170131/2/48", "text": "Председателят на Парламентарната група на ГЕРБ и заместник-председател на партията Цветан Цветанов проведе работна среща със старши директора по европейските и руските въпроси в Съвета за национална сигурност Фиона Хил. Срещата се проведе в Белия дом и продължи с повече от час над първоначално предвиденото време. По време на разговора бяха обсъдени широк кръг от въпроси на регионалната сигурност. И двете страни изразиха безпокойство от ескалацията на напрежението в Азовско море и Керченския пролив, като се обединиха около необходимостта от деескалация на конфликта. Това съобщиха от пресцентъра на ГЕРБ.  Председателят на ПГ на ГЕРБ Цветан Цветанов представи резултатите от приключилото Българско председателство на Съвета на ЕС, като подчерта приоритетността, която България отдава на евроатлантическата перспектива пред държавите от Западните Балкани. Беше постигнато съгласие, че евроатлантическата перспектива пред тези държави е от ключово значение за ограничаване на влиянието на трети страни в региона. Подобряването на средата за сигурност в региона на Балканите ще има благотворно влияние върху двустранните и многостранните отношения в района.  В цялостния контекст на събитията в региона е необходимо затвърждаване на стратегическото партньорство между България и Съединените щати. Именно в този аспект трябва да се разглежда и предстоящата модернизация на българската армия. Цветан Цветанов информира, че в момента България е в заключителния етап за избор на нови изтребители за авиацията. Към момента финалисти са три самолета - Ф-16, Грипен и Юрофайтър, като се очаква българският парламент да излезе с решение в идните няколко месеца. Решението ще бъде политическо и ще бъде базирано на българските национални интереси и стратегически партньорства. Подобно решение ще затвърди геополитическата ориентация на България за десетилетия напред, тъй като след модернизацията на ВВС, предстои модернизиране на сухопътните войски и военноморският флот.  По време на разговора беше подчертана също голямата важност за сигурността на България и на диверсификацията на енергийните доставки за страната. От тази гледна точка е важно осъществяването на газовия хъб \"Балкан\", но също така и интерконекторната връзка за втечнен газ с Гърция. Диверсифицирането на енергийните доставки ще допринесе за повече възможности за доставки и повече сигурност в региона. Именно в тази връзка България изследва всички възможности, подчерта Цветан Цветанов.  Председателят на ПГ на ГЕРБ запозна старши директора по европейските и руските въпроси в Съвета за национална сигурност Фиона Хил с важността, която имат предстоящите през месец май 2019 г. избори за Европейски парламент, за трансатлантическите отношения. Недопускането на дезинформация и доминация на фалшивите новини в предизборната кампания е от решаващо значение за крайния резултат. Важно условие за бъдещето на трансатлантическите отношения е затвърждаването на статута на системните партии в Европарламента и недопускането на популистките партии да имат предимство при определяне на политическия дневен ред в Европа през следващите 5 години, заяви Цветанов.  В края на срещата двете страни се договориха взаимният обмен на мнения да продължи и в бъдеще. От българска страна беше посочено, че прекрасна възможност за подобен обмен на мнения би била бъдеща среща между министър-председателя на България Бойко Борисов и президента на Съединените щати Доналд Тръмп в началото на 2019 г.  ", "date": "2018.12.07", "title": "Цветанов от Белия дом: Ще е прекрасно Борисов и Тръмп да се срещнат в начaлото на годината "}
{"url": "http://epicenter.bg/article/Prof--Kantardzhiev--Mrasniyat-vazduh-podpomaga-virusite/170132/2/0", "text": "Грипната вълна у нас малко се забави и пикът ще е през януари. Това обяви проф. Тодор Кантарджиев, директор на Националния център по заразни и паразитни болести.   \"Засега националният център официално е установил 6 случая на грип А от тип H3N2 и няколко случая на А (H1N1), известен като свински грип. Не всички районни здравни инспекции обаче изпращат качествени проби\", уточни той. и води до усложнения при заболяванията на белите дробове.  , който беше по-разпространен миналата зима, поразява  Той тръгва бързо, но и отшумява по-бързо. Проф. Кантарджиев пак напомни, че болните трябва да си стоят вкъщи, защото в едно затворено пространство ще заразят поне трима души. \"Ако попаднете около болен човек, покрийте носа си мокра кърпичка и след това избършете бюрото си с такава кърпичка\", посъветва още епидемиологът пред бТВ. предупреди, че  , тъй като намалява имунитета на организма. \"Най-важното е да се пазим от мръсния въздух с шалове и да избягваме дълги разходки\", акцентира професорът.", "date": "2018.12.07", "title": "Проф. Кантарджиев: Мръсният въздух подпомага вирусите"}
{"url": "http://epicenter.bg/article/Predstoi-zatoplyane--dnevnite-temperaturi-shte-preskochat-nad-nulata-/170135/2/0", "text": "в следващите дни  . В , после и  , в планините от сняг. Това показват средносрочните модели на времето, представени в \"Дарик кафе\".  В средата на следващата седмица времето ще се стабилизира и . Сутрешните стойности традиционно ще останат по-ниски и ще са под нулата. По-сериозно влошаване на времето според моделите ще има в края на следващата седмица. Промяната ще е повлияна от нов средиземноморски циклон. Тогава се очаква и да вали по-обилно, първо дъжд, а после е възможно и сняг.  ", "date": "2018.12.07", "title": "Предстои затопляне, дневните температури ще прескочат нулата"}
{"url": "http://epicenter.bg/article/Obshtina-Varna-s-nagrada-ot-BHRA-za-nay-ustoychivo-satrudnichestvo-v-turizma/170136/2/0", "text": "Община Варна получи награда от Българската хотелска и ресторантьорска асоциация /БХРА/ за най-устойчиво сътрудничество в туризма. Призът бе връчен на официална церемония снощи в София на кмета на Варна Иван Портних от Георги Щерев, председател на  УС на БХРА.    „Благодаря на Българската хотелиерска и ресторантьорска асоциация за доброто сътрудничество. Съвместната ни работа даде резултати и отчетохме много добър сезон. Вярвам, че ще продължим да работим заедно, обединени от каузата Варна - дестинация за 4 сезона\", заяви кметът Иван Портних.   4,7% е ръстът на пренощувалите лица на територията на община Варна за първите 10 месеца на годината спрямо същия период на миналата година, сочат туристическите данни. Най-много са се увеличили нощувките на почиващи от Полша, Румъния, Франция, Великобритания и Израел.     Годишни награди на Българската хотелиерска и ресторантьорска асоциация се връчват за двадесет и трета поредна година за професионални постижения в областта на хотелиерството, ресторантьорството и мениджмънта. От 1996 г. БХРА избира носители на най-престижните и дългогодишните отличия в туризма, които са част от най-успешното предприемачество. ", "date": "2018.12.07", "title": "Община Варна с награда от БХРА за най-устойчиво сътрудничество в туризма"}
{"url": "http://epicenter.bg/article/Burgas-greyna-v-koledni-svetlini-/170137/2/98", "text": "Хиляди бургазлии и гости от цялата страна се стекоха на площад \"Тройката\" за големия никулденски концерт и най-емоционалната част от празника на града - запалването на светлините на коледната елха.  Тази година в тази церемония се включиха олимпийските шампиони по акробатика Мариела Костадинова и Панайот Димитров, световната шампионка по художествена гимнастика Стефани Кирякова и кметът на Бургас Димитър Николов.  \"Ще бъда кратък, тъй като разбрах, че децата просто вече нямат търпение най-хубавата елха в България да грейне. Днес е Никулден - празникът на Бургас, защото Св. Николай Чудотворец бди над нас и ни закриля. Благодаря на всички бургазлии, които с труда си и с действията си правят така, че всички да се чувстваме добре в този град\", каза от сцената кмета Николов.  Той подари на изявените спортисти знамена на Бургас с пожеланието да ги развяват при своите успехи на световни първенства и олимпиади.  Водещите на концерта Тони Димитрова и актьорът Калин Сърменов сътвориха истинско шоу и накараха бургазлии да се веселят от сърце през цялото време.  На сцената се качиха Цанислав Пенков с камерния щрайх оркестър, Атанас Камиларов с бургаския духов оркестър, неповторимите \"Фортисимо\" с ръководител Милена Добрева, ансамбъл \"Странджа\", хор \"Родна песен\", балетна формация и тромпетен ансамбъл при НУМСИ \"Проф. Панчо Владигеров\"-Бургас. След запалването на коледните светлини настроението подгряваха група P.I.F. и Орлин Павлов.  ", "date": "2018.12.07", "title": "Бургас грейна в коледни светлини "}
{"url": "http://epicenter.bg/article/Evakuiraha-tsentralata-na-CNN-zaradi-bombena-zaplaha-/170121/7/96", "text": "Евакуираха централата на конгломерата \"Уорнър Медия\" в центъра на Ню Йорк, където се намира редакцията на CNN, в четвъртък вечерта във връзка с анонимна заплаха за поставена бомба, съобщават NBC и Агенция \"Фокус\".  В социалната мрежа „Туитър“ полицейското управление на града съобщава, че част от близката улица е блокирана за пешеходци и превозни средства поради полицейска операция.  По-късно полицията нарече \"фалшиви\" съобщенията за наличието на взривни устройства в сградата в центъра на Ню Йорк, където се намират търговски център, седалището на \"Тайм Уорнър\" и редакцията на CNN. Това съобщи телевизия NBC, цитирайки данни от източници в управлението на градската полиция.  Според тази информация причината за тревогата е телефонно обаждане от неизвестен човек, който твърди, че в сградата на CNN са поставени пет взривни устройства. Полицията е евакуирала хората от сградата и са проверили обстойни всички помещения и общи пространства.  Търсенето на взривни устройства не е дало резултати, съобщава NBC.  ", "date": "2018.12.07", "title": "Евакуираха централата на CNN заради бомбена заплаха "}
{"url": "http://epicenter.bg/article/Lavrov--Deystviyata-na-ES-i-NATO-na-Balkanite-destabilizirat-Evropa/170125/7/0", "text": "  Първият дипломат на Москва пред гръцки вестник заяви, че политическият блок и военният съюз извиват ръцете на страните в Югоизточна Европа. \"На тези държави се поставя ултиматум. \"Трябва да решите дали сте с Москва, или с Брюксел и Вашингтон\", коментира той.   \"Това прокарва нови разделителни линии във взривоопасния район и подкопава сигурността в цяла Европа\", каза още министърът.   За пример Лавров посочи Македония. \"ЕС и САЩ форсират Скопие да приеме възможно най-скоро време Преспанското споразумение, за да може балканската страна да стане член и на ЕС, и на НАТО. Това че референдумът на 30 септември за новото име на Македония (който нямаше задължителен характер) се провали, няма значение\", каза още дипломатът. \"Тази прибързаност е продиктувана от силното желание на кръгове във Вашингтон Македония да бъде завлечена в НАТО, посочи той.", "date": "2018.12.07", "title": "Лавров: Действията на ЕС и НАТО на Балканите дестабилизират Европа"}
{"url": "http://epicenter.bg/article/Zaradi-Tsipras--quot-Turski-potok-quot--mozhe-da-ni-izbyaga/170127/7/0", "text": "Руският президент Владимир Путин ще се срещне и разговаря с гръцкия премиер Алексис Ципрас в Москва. В Кремъл разчитат, че тази среща ще сложи край на трудния период в отношенията между двете страни, свързан с дипломатически скандал, заяви съветникът на руския държавен глава Юрий Ушаков, предаде БГНЕС.   Алексис Ципрас заяви, че води диалог с Европейския съюз за продължаването на „Турски поток“ през гръцка територия към другите европейски страни, пише онлайн изданието на вестник Kathimerini.   „Преговаряме с ЕС“, съобщи той. „Вярвам, че аргументите ни са силни. Имаме постоянството и търпението и вярвам, че вероятно ще имаме позитивни резултати в бъдеще“. Ципрас подчерта интереса на Гърция да си сътрудничи с Русия в енергетиката. „Ценим Русия като важен партньор в енергийния сектор, тъй като е богата на енергийни ресурси“, обясни премиерът, като добави, че от 2015 година насам Атина води многовекторна политика. Припомняме, че миналата седмица в Русия се появи информация, че тръбата на \"Турски поток\" ще минава през България към западните страни. По този начин руската тръба на практика ще заобиколи страната ни.   Това ще бъде първата среща на Путин и Ципрас през тази година. На 22 март в телефонен разговор гръцкият премиер поздрави стопанина на Кремъл с неговото преизбиране на поста президент. През миналата година те се срещнаха на 14 май 2017 г. по време на международния форум в Пекин. През май 2016 г. Путин беше на официално посещение в Гърция, а също така участва в празненства на Атон, свързани с 1000-годишнината на руското монашество в Света гора.  На днешната среща се предвижда обсъждането на целия комплекс от двустранни търговски и икономически отношения, включително съвместните инфраструктурни проекти в газотранспортната сфера, а също така редица актуални международни и регионални проблеми. Очаква се основен акцент да е маршрутът на \"Турски поток\", като в Гърция има очакване Ципрас да убеди Путин маршрутът да е през гръцка територия, не през българска.   С гръцкия премиер преди преговорите в Кремъл ще се срещне също така руският министър-председател Дмитрий Медведев. През септември Ципрас заяви, че между Атина и Москва се работи върху възстановяването на отношенията след кризата от лятото, която беше предизвикана от решението на Гърция да изгони двама руски дипломати и да забрани влизането на други двама, и съответните реципрочни ответни мерки на Русия. Гръцките медии свързват започналото затопляне с оставката на външния министър Никос Кодзиас, който провеждаше твърд курс спрямо Москва.   Преди визитата си в Русия, гръцкият премиер заяви в интервю за ТАСС, че Атина е направила стратегически избор да разшири руско-гръцките отношения и да укрепи близкото приятелство между двата народа. Ципрас отбеляза, че през цялото време, независимо от трудностите, е запазил с Путин \"постоянни отношения на искрен и честен диалог\".    Ципрас каза и, че Атина води диалог вътре в ЕС, за да продължи газопровода \"Турски поток\" от Турция на гръцка територия и след това в други страни, т.е. да го направи не само \"Турски\", но и \"Европейски поток\".   Гръцкият премиер вярва, че ще има положителни резултати от този диалог. Визита от особен характер \"Тази визита носи особен характер, защото е призвана да сложи край на неспокойния период на развитие на нашите двустранни отношения\", каза Ушаков, напомняйки историята с екстрадирането на руски дипломати от Гърция и подчерта, че подобни инциденти в отношенията между Москва и Атина не са се наблюдавали отдавна.   В Кремъл бяха особено недоволни от отмяната през тази година на редица тържествени мероприятия, посветени на 25-та годишнина от подписването на Договора за дружба и сътрудничество между двете страни и 190 години от установяването на дипломатически отношения. \"Слава Богу, че двете страни сега проявиха мъдрост и решиха в края на годината да проведат визитата на премиера Ципрас в Русия и така да приключи този нетипичен период в нашите отношения\", резюмира съветникът на руския президент.   Очаква се, че в Москва гръцкият премиер ще получи реплика на знамето на гръцкия пехотен полк, сформиран през 1777 година.  В Кремъл оценяват руско-гръцките икономически отношения като \"развиващи се нелошо\". За 9 месеца на 2018 г. стокообменът е нараснал с 11,3% до 3,1 милиарда долара. Русия е увеличила износа на нефтопродукти с 43,9%, природен газ с 43,7%, петрол с 37,3%. Расте и туристическият поток. До края на годината Гърция ще бъде посетена от над 1 милион руснаци. Сред темите на срещата Путин-Ципрас се очаква да бъде и сътрудничеството в енергетиката, включително с оглед интереса на Гърция от доставки на руски газ в Европа по южния маршрут.   Още една тема на предстоящите преговори може да стане обсъждането на откриването на фериботна линия Солун-Новоросийск. Ушаков разкри, че се обсъжда и доставката на модерни руски кораби „Комета 120М“ за гражданския флот на Гърция. Отделно, Москва очаква и развитие във военната сфера, след като на 29 октомври беше постигната договореност Русия да продължи да поддържа руската военна техника, която е на въоръжение в гръцката армия. Става въпрос за ракетни комплекси С-300ПМУ-1 \"Фаворит\", \"Оса-АКМ\" и \"Тор-М1\".", "date": "2018.12.07", "title": "Заради Ципрас \"Турски поток\" може да ни избяга: Ценим Русия като важен партньор"}
{"url": "http://epicenter.bg/article/Latviya-sashto-othvarli-Pakta-na-OON-za-migratsiyata/170128/7/0", "text": "\r\n Латвия отхвърли Пакта на ООН за миграцията, който трябва да бъде приет официално идната седмица на конференция в Маракеш. Парламентът гласува срещу договора, одобрен от ООН през юли след 18 месеца на преговори. \r\n \r\n \r\n   \r\n От Балтийските републики Естония също се присъедини към страните, които отказват да подпишат Глобалния пакт на ООН за миграцията. \r\n   \r\n По време на дискусията в правителството външният министър Свен Миксер подкрепи подписването на пакта, но му се противопостави министърът на правосъдието Урмас Рейнсалу, който е от консервативната партия \"Про патриа\". Той се опасява, че пактът може да стане част от международното право и да ограничи възможността на Естония да определя своята миграционна политика. \r\n   \r\n В последните месеци няколко европейски страни, сред които Австрия, Полша, Унгария, Хърватия, България, Швейцария, Чехия, Словакия обявиха, че отказват да се присъединят към пакта. Израел и Австралия направиха същото, припомня Франс прес Тези страни се опасяват, че пактът ще доведе до неконтролируем приток на мигранти. \r\n   \r\n Вашингтон още в края на миналата година се оттегли от работата по документа с аргумента, че в него има разпоредби, които противоречат на имиграционната политика на Доналд Тръмп. \r\n \r\n", "date": "2018.12.07", "title": "Латвия също отхвърли Пакта на ООН за миграцията"}
{"url": "http://epicenter.bg/article/Protestite-vav-Frantsiya-se-razrastvat-/170129/7/0", "text": "\r\n Между 2 000 и 5 000 души, повечето студенти, протестираха вчера в центъра на Париж срещу увеличаването на таксите на френските университети за чужденците, идващи от страни извън Европейския съюз и Европейското икономическо пространство, предаде \"Франс прес\". Увеличението беше обявено неотдавна от френското правителство (ЕИП). \r\n   \r\n \r\n \r\n Протестиращите преминаха през няколко района на града, скандирайки: \"Макрон, оставка!\" и \"Солидарност с чужденците!\". \r\n   \r\n От началото на 2019 г. студентите от държавите извън ЕС и ЕИП няма да плащат същите такси като студентите, идващи от ЕС. Те ще плащат 2770 евро за обучението за степен бакалавър и 3770 евро за обучение за степен магистър и доктор. За европейските студенти таксите са съответно 170 евро на година за бакалавър, 243 евро на година за магистър и 380 евро на година за доктор. \r\n   \r\n Според правителството увеличението на таксите за студентите, идващи от страните извън ЕС и ЕИП, ще позволи да бъдат увеличени стипендиите за другите студенти и да бъдат освободени някои студенти изобщо от такси. \r\n   \r\n Участници в протеста изразиха безпокойство, че чрез обявеното увеличение Франция отказва приема на чужди бедни студенти. Протестиращите се опасяват, че увеличение може да бъде въведено и за всички студенти. \r\n   \r\n Акцията протече на фона на протестите на \"жълтите жилетки\". От няколко дни във Франция протестират и гимназисти, а вчера по време на техни демонстрации  над 100 души. \r\n   \r\n \r\n   \r\n Опасявайки се от нови безредици, премиерът на Франция вчера обеща \"изключителни\" мерки за сигурност за планираните в събота протести в Париж и в други градове, предаде \"Асошиейтед прес\", цитирана от БТА. Едуар Филип заяви пред депутати, че правителството взима   да гарантира сигурността по време на протестите. Ще бъдат осигурени подкрепления за вече разположените в цялата страна 65 хил. служители на органите за сигурност. \r\n   \r\n Той призова \"жълтите жилетки\" да останат по домовете си за тяхна собствена безопасност, тъй като по думите му в протестите може да се включат радикални елементи и да се повторят безредиците от миналата събота. \r\n   \r\n Филип приветства призива на профсъюзни лидери и представители на местната власт за спокойствие. Премиерът призна, че направената от правителството отстъпка по отношение на акциза върху горивата \"не отговаря\" на исканията на всички протестиращи. По-рано президентът Еманюел   върху горивата, което бе основната причина за  . \r\n   \r\n Заради очакваните демонстрации Айфеловата кула, ще бъде затворена в събота. \"Обявените за събота, 8 декември протести в Париж, не позволяват приема на посетители при добри условия на сигурност. Ето защо Дружеството за експлоатация на Айфеловата кула реши да я затвори през този ден\", се казва в съобщение на компанията-оператор. \r\n   \r\n Туристическият обект бе затворен за посещение на 24 ноември, когато се очакваше протести да има на Марсово поле - зоната зад Айфеловата кула. Тогава обаче протестите се насочиха към булевард \"Шан-з-Елизе\". Кулата не беше затворена за посещение миналата събота, когато протестите на \"жълтите жилетки\" бяха белязани от насилие и вандалски прояви в Париж. \r\n   \r\n Парите за билетите, закупени онлайн за визита на кулата на 8 декември, ще бъдат автоматично възстановени. \r\n   \r\n Същевременно от префектурата на Париж бе отправен призив за затваряне на магазините на \"Шан-з-Елизе\" в събота заради очакваните нови протести. В същия ден няма да работят още седем музеи и исторически обекти в столицата, сред които парижката опера, катакомбите, Лувърът, музеят \"Орсе\", музеите \"Гран\" и \"Пти пале\", допълват ДПА и \"Ройтерс\". Френският министър на културата Франк Ристер каза, че крайнодесни и крайнолеви размирници планират да се смесят с протестиращите в събота. \r\n   \r\n   \r\n \r\n", "date": "2018.12.07", "title": "Протестите във Франция се разрастват."}
{"url": "http://epicenter.bg/article/V-SASht-zapochnaha-izpitaniyata-na-protivozachatachni-gelove-za-mazhe/170133/7/0", "text": "В САЩ започнаха изпитанията с първия доброволец, който тества действието на противозачатъчен гел за мъже, съобщава изданието \"Бизнес инсайдър\", цитирано от Новини.бг Иновационният гел се втрива в рамото на партньора от мъжки пол като масажно масло два пъти дневно. В близките месеци в изпитанията ще се включат още 420 двойки от седем държави.  В основата на гела е използван хормонално-заместителен препарат, блокиращ производството в организма на мъжа на естроген. Активното вещество в гела блокира процесите на естественото формиране на активни сперматозоиди в тестисите. При клиничните опити гелът показал 85 процентна ефективност. Той не действа бързо. За да започнат да се проявяват ефектите му трябва преди това той да се маже в продължение на 8 до 12 седмици.  По своя състав новият продукт повече напомня на масажно масло, което обичайно се нанася върху раменете. Гелът \"убива\" активността на сперматозоидите, без да нанася поражения на кожата и без да предизвиква алергични реакции. Официалните изпитания на препарата трябва да приключат през 2021 година.", "date": "2018.12.07", "title": "В САЩ започнаха изпитанията на противозачатъчни гелове за мъже"}
{"url": "http://epicenter.bg/article/Maya-Manolova--Bitkata-na-maykite-ot-palatkata-dade-dobar-urok/170138/2/0", "text": "Нека да се зарадваме на тази победа. Успяхме да ги убедим след 7 месеца протести, оставки и обиди. Вчера единодушно парламентът прие закона за личната помощ. Това заяви омбудсманът Мая Манолова в сутрешния блок на БНТ.   Тази битка на майките от палатката даде добър урок, тази кауза и изтрадана победа трябва да са обица на ухото на всеки властимащ, че трябва да чува хората. Тя благодари на всички участвали в процеса за приемането на закона.   Опитът за реформа в ТЕЛК вече започна, припомни тя. По думите й трябва истинска и дълбока реформа. Вече се водят разговори със здравния министър по темата как трябва да изглеждат телковите решения, посочи тя. Тя се надява, че този процес ще върви по-лесно.  ", "date": "2018.12.07", "title": "Мая Манолова: Битката на майките от палатката даде добър урок"}
{"url": "http://epicenter.bg/article/-quot-Galap-quot--70--ot-balgarite-podkrepyat-protestite-sreshtu-upravlenieto-/170143/2/0", "text": "Мнозинството от 70% подкрепя протестите срещу управлението. Това показва сондаж на „Галъп интернешънъл“ в обобщение на протестите от последните седмици.  Протестният потенциал в страната е сериозен, остава видим и това прави вероятни нови обществени недоволства, въпреки преминаването на текущата вълна на протести.  Преобладава мнението, че протестите досега са били спонтанни. На този фон личи повишена критичност към управлението, поляризация на мненията и липсва ясна обществена увереност в пълен мандат на кабинета.  Данните са от независим телефонен сондаж по панелна методика, която осигурява максимална представителност, проведен 28 – 30 ноември сред 801 души в цялата страна. Възможното отклонение е ±3.5 при 50% дялове. 1% от извадката е равен на около 55 хил. души.  50 на сто от анкетираните заявяват, че биха участвали в протест срещу правителството, 8% твърдят, че вече са участвали или в момента участват. 41% не биха взели участие в протест, а 1% се затрудняват да отговорят.  Подкрепата за различните форми на протест срещу правителството е сериозна – мнозинство от 70% отговаря с „да“ на директен въпрос. 27% са на противоположното мнение, а останалите не могат да преценят.  Оказва се, че по-голямата част от запитаните възприемат мнението, че протестите са спонтанни – 69% споделят това становище. Като платени ги определят 19%, а като криминални - 4 на сто от анкетираните. Останалите не могат да преценят.  Повечето българи споделят средна към негативна оценка за управлението. 32% смятат, че правителството се справя „средно“ с управлението на страната. „Много добре“ се справя то според 4 на сто от анкетираните, че се справя „добре“ смятат 15%. Що се отнася до негативните оценки – 26% намират управлението за „лошо“, а 21% го определят като „много лошо“.  На този фон, практически еднакви изглеждат дяловете на онези, които очакват предсрочно напускане на кабинета и онези, които очакват пълен мандат. 43% от анкетираните споделят мнението, че правителството ще остане на власт до края на мандата си през 2021 г., но 29% възприемат опцията „до евроизборите“, а 15% - до местните избори през 2019 г. Така общо 44% очакват преждевременен край на правителството. Останалите се колебаят.  ", "date": "2018.12.07", "title": "\"Галъп\": 70% от българите подкрепят протестите срещу управлението "}
{"url": "http://epicenter.bg/article/Navrah-Nikulden--Zhena-ot-s--Butan-rodi-bliznatsi---ednoto-vkashti--drugoto-v-bolnitsa--VIDEO--/170145/2/0", "text": "29-годишната Петя Попова от козлодуйското село Бутан роди близнаци навръх Никулден по необичаен начин. Първото бебе – момиченцето Никол, се родило неочаквано за майката през нощта у дома, предава бТВ.  Заедно с бащата извикали линейка и второто бебе – момченцето Йото, се появило на бял свят в болницата в Козлодуй. Помогнали са д-р Иван Башлиев и акушерките Антонина Мирова и Марияна Риждова.  Семейството е от с. Бутан, но в момента живее на квартира в Козлодуй.  Петя вече е майка на две момичета и разбира за третата си бременност едва в петия месец. Преди две седмици пък лекарят ѝ казал, че е бременна с близнаци. Първоначално тя решила, че докторът се шегува.  Двете бебета – Никол и Йото, имат 40 минути разлика и са в отлично здраве.  ", "date": "2018.12.07", "title": "Навръх Никулден: Жена от с. Бутан роди близнаци – едното вкъщи, другото в болница (ВИДЕО) "}
{"url": "http://epicenter.bg/article/Borisov-kam-BSP--Shte-izpalnim-vsichki-vashi-merki-za-chistotata-na-vazduha--kolkoto-i-da-ni-struva-tova-/170147/2/0", "text": "  Това каза министър-председателят Бойко Борисов във връзка с декларацията на БСП за мръсния въздух, предаде репортер на Агенция „Фокус“.  По думите му това ще бъде изпълнено, колкото и да струва.  „По темата за декларацията. Помним 2008-2009 г., когато бях кмет. Над София се виеше от Кремиковци дим с всички цветове на дъгата. Ако тогава е мерен въздухът, не знам какъв е щял да бъде. Не искам да говоря за жълтия дим на завода в Стара Загора“, каза Борисов.  \" , каза преди това народният представител от ПГ на „БСП за България“ Манол Генов в декларация от името на група. „  каза Генов.  „Правителството се паникьоса от угрозата за поредни солени санкции от страна на ЕК. Затова се хвърли в имитация на мерки, с които уж да изпълни решението на съда от април 2017 г. понеже свършеното клони към нищо, няма кака да се открие нарастване на опасността от налагане на санкции.   каза още Манол Генов. По думите му напредъкът е нищожен и няма как да се скрие. Той обърна внимание, че бюрократичното високомерие и ангажираните институции са спестили истината за непростимото забавяне на мерките за справяне с проблема с мръсния въздух с поне 2 години.    Манол Генов коментира, че за решаване на проблема с мръсния въздух са предвидени 115 млн. лв. „Същите пари бяха натоварени с надеждата да обезпечат намаляване на запрашаването от битовото отопление и други източници. Бяха обследвани 25 общини, бяха написани общински програми и мерки за подобряване на качеството на атмосферния въздух. В крайна сметка този икономичен проблем ще се реши частично, защото на тези средства ще се възрадват само 7 общини“, каза още Генов. Според него скоро за общините няма да има, защото усвояването на тези средства е с краен срок до 2023 г.  „Ако в последните дни е модерен призивът как столичани трябва да пътуват със зелен билет с обществени транспорт, как те трябва да бъдат предупреждавани, да оставят своите автомобили, да пътуват с обществения транспорт, то стотици хиляди семейства именно тези 18 общини, които не бяха допуснати до финансиране, бяха пратени за зелен хайвер. Общо взето до края на 2023 г. Работещите българи в чужбина стават все повече от работещите в България и това е безпощадната статистика. Здравеопазването ни освен жертва на криворазбрана и страхлива за реформи политика, е жертва на екологична безотговорност“, каза Манол Генов  ", "date": "2018.12.07", "title": "Борисов към БСП: Ще изпълним всички ваши мерки за чистотата на въздуха, колкото и да ни струва това!"}
{"url": "http://epicenter.bg/article/Premierat--Izklyuchitelno-sam-raztrevozhen-ot-konflikta-mezhdu-Rusiya-i-Ukrayna--VIDEO--/170150/2/48", "text": "Изключително съм разтревожен. това отговори премиерът Бойко Борисов в кулоарите на парламента на журналистически въпрос как ще коментира напрежението между Русия и Украйна в Черно море.  \"Това не е само напрежение. Завземат се кораби и се арестуват моряци. Това съвсем не е случаен инцидент\", коментира премиерът.  Чужди кораби към момента в Черно море няма, няма и такова искане, отговори премиерът на въпроса какво мисли за информациите, че кораби на САЩ пътуват към нашия регион.  \"Знаете, че когато чужда военна техника влиза у нас, това става с решение на Министерски съвет. Когато видите такава точка, ще ми зададете този въпрос\", категоричен бе Борисов.  „Винаги съм казвал, че Черно море трябва да бъде място за туризъм, за газопроводи, фериботи. И аз като вас, прочетох, че ще идват такива кораби. Влизането на кораб, влизането на толкова могъщ руски флот от другата страна, неминуемо ще доведе до голяма криза. Още повече, доколкото знам, на територията на Черно море, най-добрите туристически курорти са в България. Това пряко ще ни засегне. Така че полагам всички усилия. Надявам се да се вложи здрав разум и една предизборна кампания или вътрешно-политически проблеми в друга страна да не водят до ескалация в Черно море“, каза премиерът.  \"Не искам публично да говоря какво съм сторил по темата с колегите в чужбина и в Украйна и т.н. Няма да разкривам какви разговори и какви огромни усилия полагам, за да не ескалира тази криза. И се надявам в България държавата и институциите да бъдат много консолидирани\", призова Борисов.  \"Нашата позиция за този конфликт е изключително негативна. Много лошо правят. Черно море е иделно мяасто за водене на бойни действия. Много е удобно тук да се водят войни. Тук е сигурно 1% от БВП на Европа, сиреч нищо като заплаха. Ако мислят, че ние не разгадаваме тези планове, грешат. Но този конфликт е недопустим. Здравият разум трябва да надделее и да не се допуска още ескалация на напрежението\", каза още Борисов.   В ситуация на ескалация на напрежението в Черно море се преговаря трудно за диверсификацията на газа и за туризма, каза още Борисов в отговор на въпрос дали ще обърка изграждането на отклонението на „Турски поток“ към България.   На въпрос, ако до Министерският съвет стигне искане за допускане на военни кораби в Черно море, нашето „не“ дали ще има значение, Борисов заяви: „Надявам се да има. Провел съм много разговори по тази тема“.  ", "date": "2018.12.07", "title": "Премиерът: Изключително съм разтревожен от конфликта между Русия и Украйна (ВИДЕО) "}
{"url": "http://epicenter.bg/article/Fandakova-predstavi-byudzhet-ot-nad-1-5-miliarda-leva-na-stolitsata/170155/2/0", "text": "Кметът на София Йорданка Фандъкова представи проектобюджета на Столична община за 2019 г. Той е за над 1,5 млрд. лева, предаде Канал 3.   И през новата година се запазват основните приоритети на общината, а именно транспорт и транспортната инфраструктура, образование, енергийна ефективност и екологията.   Бюджетът на София за настоящата година бе почти 1,5 млрд. лв. Сумата за догодина ще е по-голяма, като най-много средства ще отидат за софийското метро, за ремонта на улици и булеварди и за изграждането на нови улици. Общо за транспорт и транспортна инфраструктура общината залага 550 млн. лева.   „Не залагаме увеличение на данъците, извън промените, направени вече от законите в Народното събрание. Ще предложим на Общинския съвет да приеме минималните прагове и за автомобилите, и за курортните жилища“, обяви Фандъкова.   По думите ѝ значително растат приходите от собствени средства на общината през последните години. Обясни и откъде очаква за какво точно ще се харчат парите от новия бюджет.   „Заложената капиталова програма на Столична община е 551 млн. лв., от които 58% са средства, които осигурихме от европейските програми – 324 млн. лв. Последователно в последните години реализираме основни приоритети, като на първо място е екологията – подобряване чистотата на въздуха и чистотата в града. Догодина предстои да пуснем и третата линия на метрото, като това е най-големият проект на Общината догодина. 133 млн. лв. е инвестицията в новите автобуси и трамваи. Общо за транспорт и транспортна инфраструктура залагаме 550 млн. лв., от които 51,3 млн. лв. са за изграждане на основни улици и булеварди, като включваме 15 по-големи обекта - булевардите \"Монтевидео\", \"Т. Каблешков\", \"България\", \"Президент Линкълн\", Скобелев\" и тунела при НДК, изграждане на връзките със Северна скоростна тангента, улиците \"Ф. Кутев\", \"Първа българска армия\", \"Народно хоро\", \"Житница\", \"Атанас Узунов\", \"Н. Коперник\" и др. 38 млн. лв. се предвиждат за ремонт и поддръжка на квартални улици. Със 17,6 млн. лв. ще се ремонтират трамвайните трасета по бул. \"Цар Борис III\" и по ул. \"Каменоделска\". 4,5 млн. лв. ще се инвестират в улично осветление. 38 млн. лв. са заложени за ремонт и поддръжка на територията на цялата община.   За втория и третия лъч на метрото ще бъдат дадени 307 млн. лв. С близо 33 млн. лв. закупуваме 13 нови трамвая, а заедно със „Столичен автотранспорт“ инвестираме около 100 млн. лв. за нови автобуси. Над 250 млн. лв. отделяме за почистване на междублокови пространства, а над 21 млн. лв. за поддръжка на зелени площи. Близо 18 млн. лв. ще бъдат дадени и за рекултивацията на старите депа. 400 хил. лв. отделяме и за закупуване на мобилна станция за измерване на чистотата на въздуха.   Около 18 млн. лв. инвестираме в реконструкция на паркове – Западен парк, Южен парк, Северен парк, Борисова градина и др. Над 600 хил. лв. ще бъдат дадени и за Зоологическата градина”, отчете Фандъкова.   А за образование са отделени 68 млн. лв. От тях 19 млн. лв. са за реконструкция и изграждане на 15 детски градини в кварталите \"Манастирски ливади - изток\", \"Кръстова вада\", \"Курило\", Студентски град, \"Овча купел\", \"Горна баня\" и \"Подуяне\".   Разширения се предвиждат за детски градини в \"Красно село\", \"Павлово\", \"Княжево\", \"Люлин\" и \"Изгрев\". 9 млн. лв. са за изграждане на физкултурни салони и пристройки към 12 училища.   През 2019 г. ще започне основен ремонт на Кукления театър и изграждането на Център за съвременно изкуство в бившата топлоцентрала на НДК.   Данъчните приходи ще са 347,8 млн. лв., или с 28 млн. лв. повече от тази година, а прогнозата за неданъчните е - 348,3 млн. лв., или с 6 млн. лв. повече, каза зам.-кметът по финанси Дончо Барбалов.   С 10 млн. лв. повече приходи от данък МПС очаква догодина София, но причината е в увеличаващия се брой автомобили, а не в новия размер на налога. За 1/3 от шофьорите налогът ще е по-нисък, а за останалите ще се увеличи. Предстои скоро да пуснем данъчен калкулатор, чрез който всеки да може да изчисли данъка, който дължи, уточни Барбалов.    ", "date": "2018.12.07", "title": "Фандъкова представи проектобюджет за над 1,5 милиарда лева на столицата"}
{"url": "http://epicenter.bg/article/Zaharieva--Dogovorat-s-Makedoniya-dava-svoite-pozitivni-rezultati--no-ima-oshte-mnogo-pat-/170159/2/0", "text": "Договорът с Македония дава своите позитивни резултати, но има много път да извървим преди да заявим, че няма нужда от договори, които да скрепяват добросъседските ни отношения. Това каза вицепремиерът и министър на външните работи Екатерина Захариева в отговор на въпрос на народните представители от ПГ на „БСП за България“ Александър Симов и Александър Паунов за Македония, предаде репортер на Агенция „Фокус“.  Захариева отчете, че има увеличение на стокообмена между двете държави и увеличение на туристите.  „България е първата държава в света, признала Република Македония под конституционно ѝ име на 15 януари 1992 г. Още преди 26 години ние сме приели употребата на името на географския район Македония като част от името на нашия югозападен съсед“, обясни още Захариева. Тя подчерта, че позицията на България по този въпрос за външната политика е била принципна и отстоявана от всички правителства досега.  По думите й след 2009 г., след враждебните филми и изказвания от правителството в Скопие, ясно сме заявили позицията, че българското правителство изисква тези очевидно и крайни процеси да не бъдат оставени повече без последици.  „Именно при първото правителство на ГЕРБ българската държава изведе подписването на договор като основен приоритет“, заяви още Захариева. „Смятам за абсолютно недопустимо и контрапродуктивно за българските национални интереси да се създават внушения, че сме променили позицията си по отношение на политиката към Република Македония. Тя е такава по повод на дългогодишните усилия на редица дипломати и български правителства. Неслучайно след 12 години преговори успяхме да подпишем този значим договор“, каза Захариева.  По отношение на Договора за добросъседство, Захариева заяви: „Разбира се, че много важно за нас беше включването на член, който забранява намеса във вътрешните дела и липса на преустановяване на всякакви претенции, които не са били толкова териториални, а от гледна точка на история на идентичност, език и т. н.“, каза още Захариева.  Тя благодари на българския парламент, че единодушно е ратифицирал този договор.  „Ползите от договора и изобщо промяна на тяхното отношение започна още преди влизането в сила на договора“, каза министърът и изброи съвместното отбелязване на Илинденско-Преображенското въстание, посещението на гроба на св. Кирил в Рим и почитта към цар Самуил, както и посещение на гроба на Гоце Делчев и т.н.  „Ние нямаме комплекс от нашата история. Ние се гордеем с нея. Българският интерес е историята да се разказва такава, каквато се е случило. Ако искаме да гледаме напред в бъдещето, трябва да признаем общото минало и да гледаме напред, учейки нашите млади хора на истината, така че да не се създават 75 години повече насаждане на омраза“, допълни още външният министър.  По отношение на референдума Захариева заяви, че гражданите на всяка държава имат право на избор и повече от 90% от гласувалите са заявили, че желаят страната им да бъде част от ЕС.  „Българският национален интерес е такъв Република Македония да се отваря, да бъде съюзник в НАТО и ЕС, когато са готови“, подчерта министърът.  ", "date": "2018.12.07", "title": "Захариева: Договорът с Македония дава своите позитивни резултати, но има още много път "}
{"url": "http://epicenter.bg/article/Serina-kam-Megan--Prestani-da-badesh-tolkova-mila/170149/10/0", "text": "Серина Уилямс и Меган Маркъл са близки приятелки. Сега Меган е в очакване на първото си дете от британския принц Хари и Серина има няколко съвета за нея. \r\n \r\n Уилямс разказа пред People по време на представянето на модната си линия в Маями, че херцогинята си е същата, въпреки че вече е част от кралското семейство.   Серина разказа:   Серина споделя, че ѝ казала да престане да бъде толкова мила...  , допълва Уилямс за приятелката си.   Серина и съпругът ѝ Алексис Оханян се сдобиха първото си дете през септември 2017 г.  , обясни Серина.  \r\n \r\n \r\n \r\n През 2017 г. в интервю Меган каза за Уилямс, че знае, че Уилямс ще бъде страхотна майка.  , каза Маркъл пред Vogue миналия септември.   Серина уважи Меган на кралската сватба през май, а Маркъл подкрепи приятелката си на трибуните на Уимбълдън, където отиде заедно с етърва си Кейт.   Серина и Меган се запознават на Super Bowl през 2010 г. и стават приятелки.   Източник: Дир.бг", "date": "2018.12.07", "title": "Серина към Меган: Престани да бъдеш толкова мила"}
{"url": "http://epicenter.bg/article/Mishel-Obama-s-tsenen-savet-kam-Megan--Poemi-vazduh-i-se-pogrizhi-za-sebe-si--drugoto-mozhe-da-pochaka/170176/10/100", "text": "Световните лидери не са по-различни от нас и не, не са толкова умни, за колкото ги мислим. Това бе само малка част от вдъхновяващата реч на Мишел Обама в Лондон.   Преди дни съпругата на обичания американски президент говори пред препълнена зала заедно с нигерийския автор Чимаманда Нгози Адачи. Двете дами бяха повече от вдъхновяващи и разкриха някои любопитни факти около най-влиятелните фигури в света, включително и кралица Елизабет II.    или по-просто казано, да преодолеят собствените си бариери, които им пречат по пътя към успеха. Един от най-вдъхновяващите моменти от събитието бе този, в който Мишел категорично заяви: „Световните лидери не са хора с по-добри идеи от вашите.“   Поводът за мащабното мероприятие бе излизането на автобиографията ѝ, „Да станеш“, в която г-жа Обама смело разказва както за веселите, така и за трудните епизоди от живота си като първа дама. Тя не отрича и че е имало ситуации, в които искренно е изпитвала желанието да изхвърли съпруга си през прозореца. Както се казва: „Случва се и в най-добрите английски (в случая американски) семейства“.    Светът бе шокиран от неочакваната прегръдка, тъй като тя е в пълен разрез с протокола. Ето какво казва самата първа дама по въпроса, както и за момента, в който кралицата ѝ казала, че протоколът е пълна глупост: „В главата ми постоянно се въртеше този протокол. Постоянно ми жужаха разни правила в ума и си повтарях: „Каквото и да се случва, не докосвай никого“. И когато кралицата ме пусна да вляза в колата пред нея и ми каза: „Просто влизай и седни, където искаш.“ Тогава аз ѝ припомних за протокола и тя каза: „О, това са глупости, просто влез“. Понякога трябва да забравяте за това, че кралицата носи корона с диаманти, а аз летя в президентския самолет. Тогава двете просто бяхме много уморени жени, които изпитваха сериозен дискомфорт заради неудобните си обувки. Прегърнах я, защото така правя, когато почувствам някой нов човек близък. Просто я подкрепих.“    Тя го загуби през далечната 1991 г. Ето как отговаря първата дама: „Това е празнота, с която все още не мога да се преборя, защото постоянно мисля за всичко, което той пропусна и не можа да види, а ни даде наистина много.“   Разбира се, вдъхновяващата чернокожа дама коментира и какво е да бъдеш младо момиче с различен цвят на кожата: „Всички идваме тук с едни и същи дарби и таланти и не можем да се ограничаваме заради цвета на кожата си, политическите си възгледи или пола си. За нас все още е трудно, защото черните жени често сме превръщани в карикатури. Отнемат ни правото да говорим и виждат само големите устни, различния ни стил и характерното ни поведение. И когато ние сме демонизирани, ние ставаме гневни, шумни, дори твърде шумни. И аз съм го преживявала. Много е важно да се говори и да използваш гласа си, за да изразяваш твърдо позицията си.“    Не бихме могли да пропуснем и друг интересен момент от снощното събитие. Този, в който   Най-малкото заради това, че и двете вероятно никога не са и сънували, че някога ще имат живота, който водят днес. Съпругата на американския президент споделя, че знае колко много напрежение може да донесе този факт на една обикновена жена, която не е свикнала с натиска на медиите и следенето ѝ под лупа от цял свят. Затова тя я съветва просто да си поеме въздух, да се погрижи за себе си и да не бърза да прави, каквото и да било.    Тя бе разпродадена в милиони копия за отрицателно време, а билетите за срещата с Мишел в Лондон бяха продадени напълно само минути след стартирането на продажбите. Общо 55 хиляди души са заявили желание да се снабдят с възможността да присъстват на събитието, но бройката била само 2,700 места. Парите от продажбите са дарени за благотворителни дейности.  Източник: woman.bg", "date": "2018.12.07", "title": "Мишел Обама с ценен съвет към Меган: Поеми въздух и се погрижи за себе си, другото може да почака"}
{"url": "http://epicenter.bg/article/Kralitsa-Letisiya-izbra-sempla-chervena-roklya-za-chestvane-po-sluchay-40-godini-demokratsiya-v-Ispaniya/170178/10/84", "text": "Испанската кралица Летисия се появи в красива червена рокля на тържествата по случай 40-годишнината от демокрацията в Испания. \r\n \r\n Тя придружаваше съпруга си крал Фелипе VI заедно с двете им дъщери Леонор и София.   Кралицата, която е една от модните икони на европейската аристокрация, бе с елегантна червена рокля, която подчертаваше стройната ѝ фигура, бежови обувки на висок ток и червен клъч. Косата на кралицата бе прибрана в нисък кок.   Принцесите, както обикновено, също бяха много елегантни в раирани вълнени рокли със 7/8 ръкави и 3/4 чорапи.   Кралското семейство пристигна в Конгреса, за да отбележи 40-годишнината от приемането на испанската конституция. На събитието присъстваха и бившия крал Хуан Карлос I и съпругата му София. Първоначално семейството бе в парламента, а след това се качи на балкона, откъдето поздрави гражданите.   Източник: Дир.бг  ", "date": "2018.12.07", "title": "Кралица Летисия избра семпла червена рокля за честване по случай 40 години демокрация в Испания"}
{"url": "http://epicenter.bg/article/Federatsiyata-po-shtangi-sprya-zavinagi-pravata-na-Dayana-Dimitrova-i-neyniya-trenyor/170172/8/0", "text": "Българска федерация по вдигане на тежести спира завинаги правата на състезателката от спортен клуб \"Добрич\" Даяна Димитрова, която даде положителна проба за диуретика фуросемид на европейското първенство за девойки в Полша през октомври, съобщи  bTV .   Ръководството на БФВТ определи случая като лична грешка на състезателката и не приема обясненията на треньора й Божидар Божилов, че въпросният диуретик е използван за сваляне на килограми преди самото състезание.   Даяна не е била на лагер с националите, а се е присъединила към отбора направо на самолета за Полша. Треньорът Божилов вече също е с отнети завинаги права от БФВТ, като и на двамата ще бъдат наложени и парични глоби.   Същевременно Спортен клуб по вдигане на тежести \"Добрич\" ще бъде изваден от регистрите на федерацията, а националният треньор Иван Иванов получи строга забележка за неспазване на принципи при определяне на състава.   До края на месец май 2019 г. Димитрова трябва да даде обяснение пред WADA за положителната допинг проба.   \"Ще реагираме остро на всякакви опити за самодейност на личните треньори и по тази причина ще продължаваме да настояваме за централизирана подготовка в националните отбори като начин за строг контрол върху медикаментозното възстановяване на състезателите и начин за поемане на отговорност.\", се казва в изявление на федерацията.   Даяна Димитрова дава положителна проба за втори път. Тя бе уличена в употребата на фуросемид и преди световното първенство за кадети в Тайланд през април 2017 г. и по-късно бе наказана за 6 месеца.   Преди време нейният треньор Божидар Божилов бе наказан за 4 години, след като негови състезателите бяха хванати с допинг.", "date": "2018.12.07", "title": "Федерацията по щанги спря завинаги правата на Даяна Димитрова и нейния треньор"}
{"url": "http://epicenter.bg/article/Germanskite-konservatori-pechelyat-podkrepa-v-navecherieto-na-kongresa-na-HDS-/170152/7/0", "text": "Германският консервативен блок регистрира значително увеличение на подкрепата в допитванията непосредствено преди започващия днес конгрес на Християндемократическия съюз (ХДС) в Хамбург, на който ще бъде избран приемник на досегашния партиен лидер Ангела Меркел, предават ДПА и БТА.  Публикувано вчера допитване на обществената телевизия А Ер Де показва, че ХДС и баварският му партньор Християнсоциалният съюз (ХСС) са спечелили 4 процентни пункта спрямо предишната анкета и сега се ползват с 30 процента подкрепа.  За сметка на това партия \"Зелени\" е изгубила три пункта в сравнение с анкетата от средата на ноември и сега подкрепата за нея е 20 процента.  Левоцентристката Социалдемократическа партия (която участва в управляващата коалиция заедно с ХДС/ ХСС) и крайнодясната формация \"Алтернатива за Германия\" запазват досегашните си 14 процента подкрепа.  Свободната демократическа партия също запазва досегашното си равнище на подкрепа, а партия \"Левите\" бележи спад с един пункт, така че и двете са с 8 процента.  При допитването на института \"Инфратест димап\" от 3 до 5 декември 1502 души са били запитани за кого биха гласували, ако изборите бяха идната неделя.  В надпреварата за приемник на Меркел категоричен фаворит на избирателите остава генералният секретар на ХДС Анегрет Крамп-Каренбауер. Както и в предишния сондаж, тя е предпочитан избор за 45 процента от запитаните, а бившият водач на парламентарната група на консервативния блок в Бундестага Фридрих Мерц се подкрепя от 30 процента от анкетираните. Министърът на здравеопазването Йенс Шпан остава последен с едва 10 процента подкрепа.  Сред анкетираните поддръжници на ХДС 47 на сто смятат, че лидер на партията трябва да стане Крамп-Каренбауер, 37 процента са на мнение, че водач трябва да бъде Мерц (+6 пункта), а 12 на сто - Шпан (без промяна).  Меркел възнамерява да отстъпи лидерския пост в ХДС, но да остане канцлер на страната. Повечето германци одобряват това решение: 57 на сто от участниците в сегашното допитване смятат, че тя трябва да довърши мандата си, управлявайки още три години до следващите федерални избори - с един пункт повече, отколкото през ноември.  Тридесет и девет процента от запитаните са на мнение, че Меркел трябва да се оттегли от канцлерския пост предсрочно - с два пункта по-малко в сравнение с ноември.  ", "date": "2018.12.07", "title": "Германските консерватори печелят подкрепа в навечерието на конгреса на ХДС "}
{"url": "http://epicenter.bg/article/Odrin-e-gotov-da-posreshtne-balgarskite-studenti-na-8-dekemvri/170160/7/0", "text": "В туристическия бранш в Одрин се очаква допълнително оживление около студентския празник, който се отбелязва на 8 декември. Това съобщава турският в. Миллийет на сайта си.   През изминалите месеци в рамките на проявите, свързани с Денят „Охи“, който се чества на 28 октомври в Гърция и Денят на независимостта на България, в Одрин настъпи истинско оживление, каквото се очаква и по време на студентския празник.   През последните месеци българите често посещават Одрин с цел пазаруване, почивки или забавление.   По думите на директора на Дирекцията по туризъм и култура в Одрин Ахмет Хаджъоглу, в края на тази седмица се очаква интензивен трафик на български туристи. Той допълни, че развлекателните центрове и редица хотели са подготвили специални програми за българските студенти по повод 8 декември.   „През последната една година броят на българските и гръцките туристи в Одрин значително се увеличи. Те празнуват специалните дни и празници в съседния за тях Одрин. Резервациите в хотелите в града ни са пълни. 8 декември е важен празник за българските студенти. Напоследък интересът на нашите съседи към Одрин премести и мястото на честванията на техните празници.   Причината за този интерес е, че Одрин им предлага качествени хотели, хубави места за забавление, широк избор за пазаруване и качествена кулинария. По принцип в Одрин идват туристи на средна възраст. Но в края на тази седмица ще има поток от български студенти. Младите ще си похарчат парите тук, а това ще бъде плюс за нашата икономика. Мисля, че ще прекарат един хубав уикенд.“, заяви Хаджъоглу.   Дженгиз Булут, който е собственик на хотел твърди, че хотелите почти са пълни за уикенда и допълва: „Българските студенти ще дойдат в Одрин, за да прекарат хубаво своя празник. Хотелите са пълни.“    ", "date": "2018.12.07", "title": "Одрин е готов да посрещне българските студенти на 8 декември"}
{"url": "http://epicenter.bg/article/SASht-uvelichavat-voennoto-si-prisastvie-v-Gartsiya-na-fona-na-naprezhenieto-mezhdu-Atina-i-Ankara-/170163/7/0", "text": "САЩ ще увеличат допълнително военното си присъствие в Гърция, като в това влиза увеличаване на американските кораби и самолети, както и разширяване на двустранните учения, заяви началникът на Обединените генерални щабове на САЩ Джоузеф Дънфорд, пише електронното издание Military Times.  „Ако погледнете географията и погледнете текущите операции в Либия и Сирия, потенциалните други операции в Източното Средиземноморие и географията на Гърция, възможностите са много големи“, посочи Дънфорд.  Американски официални лица, запознати с въпроса, са обяснили, че все още няма конкретни планове за бази, но главнокомандващият въоръжените сили на САЩ в Европа генерал Къртис Скапароти разглежда няколко варианта за разширяване на военновъздушните учения на САЩ, увеличаване на капацитета на предно-разположените пристанища за ремонти и допълнителни многостранни маневри.  „Това са разговори, които генерал Скапароти и други водят в момента, докато оглеждат района за това, къде могат да разположат силите“ в следващите 5 до 10 години, е казал един от тях, цитиран от изданието.  Плановете за разширяване на военното присъствие на САЩ идват, докато Гърция е изправена пред несигурност в своите отношения с Русия и Турция, посочва събеседникът на военната медия. Гърция „оглежда своите съседи и вижда същата нестабилност ... която и ние“, добавя той. „Те винаги са имали притеснения от своя съюзник в НАТО Турция“.  Дънфорд заяви, че увеличеното използване на гръцките бази не е свързано с отношенията на САЩ с Турция и че САЩ очакват, че използването на въздушната база Инджирлик ще продължи.  Въпреки това отношенията между Вашингтон и Анкара се влошиха значително през последните няколко години поради разногласия относно политиката на САЩ в Сирия, неуспешния преврат в Турция през 2016 г. и закупуването от Турция на руската система за противоракетна отбрана С-400.  Дискусиите за разширяването идват в резултат на нарастващото използване на гръцки пристанища и военни бази от САЩ. Тази пролет американците започнаха да работят с невъоръжени дронове MQ-9 Reaper от гръцката военновъздушна база в Лариса. Транспортният пристанищен кораб „Ню Йорк“ на два пъти акостира в страната, а самолетоносачът „Труман“ пристигна през май. Американските военни заявиха, че военното и военновъздушното присъствие в залива Суда „в някои отношения е предпочитано сега, по отношение на подкрепата си за EUCOM, за AFRICOM, за TRANSCOM и дори SOCOM“ отчасти поради увеличения трафик в подкрепа на операциите в Сирия.  „Възползвахме се от залива Суда“, заяви Дънфорд. „Това там е ключова инфраструктура в региона“.  По думите на най-висшия военен, САЩ не търсят нова, постоянна база, а обсъждат допълнителни възможности за военен транзит и допълнителни многостранни маневри.  Въпреки собствената си икономическа криза, Гърция продължава да изразходва 2% от своя БВП за отбрана, включително подписване на договор за $1,5 млрд. със САЩ за надграждане на авионика в 85 от 129-те си изтребителя F-16.  Споразумението бе подписано през пролетта, като окончателните подробности се очаква да бъдат завършени тази есен. Гърция също ще получи 70 хеликоптера OH-58 от американската Армия Киова чрез програмата за излишно американско военно оборудване и се е договорила да модернизира четири от своите разузнавателни самолети P-3 Orion.    ", "date": "2018.12.07", "title": "САЩ увеличават военното си присъствие в Гърция на фона на напрежението между Атина и Анкара "}
{"url": "http://epicenter.bg/article/V-SASht-otseniha-ideite-za-sazdavaneto-na-obshtoevropeyska-armiya--Palna-katastrofa--/170165/7/0", "text": "Идеята за създаване на единна общоевропейска армия, издигната от френския президент Еманюел Макрон, предизвиква сериозни въпроси, пише The National Interest. Според автора на статията реализирането на този план ще се превърне в \"пълна катастрофа\".  Главната слабост на единните въоръжени сили ще бъде в това, че Европейският съюз е преди всичко икономически съюз, а не Съединени Европейски щати. В тази връзка не е ясно как ще се приемат решенията за използването на тези войски.  Ако за това е необходимо съгласието на всички държави от съюза, то ще се постига трудно заради възможните разногласия. Ако решението се взима от някаква специална структура, то възникват въпроси защо това е възложено на \"бюрократи, които никой не е избирал\".  Освен това, отбелязва авторът на статията, в случай на конфликт с противник от ранга на Русия, войските ще имат нужда от прикритие от въздуха, подкрепата на транспортна авиация, системи за радиоелектронна борба и много други. Към момента осигуряването на широкомащабни бойни действия в значителна степен зависи от САЩ.  Така например военната намеса на НАТО в Либия през 2011 г. стана възможна единствено благодарение на това, че Вашингтон предостави самолети-цистерни, \"умни\" бомби и въздушно разузнаване, пише изданието.  \"Без политическа интеграция Европа не може да създаде въоръжени сили, адекватни на нейната икономическа мощ\", заключава авторът.  През ноември президентът на Франция Еманюел Макрон лансира създаването на независима от САЩ \"общоевропейска армия\", в това число и за обезпечаване на киберсигурността. Тогава той отбеляза, че ЕС трябва да се защитава от Китай, Русия и САЩ. Идеята му бе подкрепена от германския канцлер Ангела Меркел.  Генералният секретар на НАТО Йенс Столтенберг нееднократно заяви, че не вижда необходимост от такава армия и че не може да си представи отбраната на Европа без участието на САЩ.    ", "date": "2018.12.07", "title": "В САЩ оцениха идеите за създаването на общоевропейска армия: Пълна катастрофа! "}
{"url": "http://epicenter.bg/article/Lavrov--Obmenat-na-plennitsi-mezhdu-Donbas-i-Kiev-se-zatrudnyava-ot--nechistoplatnostta--na-ukraintsite-/170168/7/0", "text": "Обменът на пленници, предвиден в комплекса мерки по изпълнението на минските споразумения от 2015 година, се затруднява от „нечистоплътността“ на украинските колеги по този въпрос, съобщи в петък външният министър на Русия Сергей Лавров, цитиран от ТАСС и \"Фокус\".  „Преди една година имаше отчасти успешен опит – отчасти, защото се случи нещо неочаквано: списъците бяха съгласувани между украинската страна, Донецк и Луганск, а ние помагахме по този въпрос. Бяха потвърдени десетки и даже стотиции фамилии, те бяха сметнати и препроверени няколко пъти. И когато тези хора бяха доведени на мястото, където трябваше да се състои обменът, украинската страна заяви, че 23 човека не може да бъдат пуснати, защото са включени в списъка по погрешка. Такава нечистоплътност не помага много на продължаването на разговорите за обмен“, заяви той.  „Бяхме инициатори на това да се запише точка в минските споразумения, която призовава за обмен всички за всички и, както и по-рано, ние се застъпваме за това. Просто украинската страна, когато започне конкретното съгласуване на списъците, постоянно се опитва да включва в тях лица, които нямат отношение към събитията в Донбас“, подчерта министърът.  ", "date": "2018.12.07", "title": "Лавров: Обменът на пленници между Донбас и Киев се затруднява от „нечистоплътността“ на украинците "}
{"url": "http://epicenter.bg/article/Germaniya-i-Frantsiya--Koyto-ne-iska-imigranti--da-plashta--/170170/7/0", "text": "Правителствата на страните-членки на Европейския съюз, които отказват да приемат имигранти ще трябва да плащат, за да бъдат освободени от системата за подялба на имигрантите сред членките на блока. Такова предложение отправиха Франция и Германия, опитвайки се да решат ожесточените спорове около мигрантската криза, предава Канал 3.  Подобна мярка ще ускори напредъка на реформите по правилата на ЕС за получаване на убежище преди изборите за Европейски парламент през май, съобщиха европейски дипломати.  Целта на мярката е да се намалят разликите между държавите в Централна Европа, които се страхуват, че тези промени биха могли да насърчат пристигането на още по-голям брой мигранти, особено такива като Италия, през която огромен брой търсещи убежище стигнаха до Европа и която според настоящите правила, е отговорна за настаняването им.  Според документа, който циркулира между министрите на вътрешните работи на страните от ЕС в Брюксел, публикуван от агенция \"Ройтерс\", страните, в които имигрантите първоначално са влезли, биха били отговорни около 8 години, по-малко от 10-те години, които предложи Берлин. Германия прие най-много хора, стигнали в Европа през Гърция и Италия. И като друга отстъпка за Рим би трябвало да има специално правило за хората, пристигнали след като са спасени в морето - италианското популистко правителство отказва да позволи кораби с мигранти да влизат в техните пристанища.  Правителствата ще запазят задълженията си да приемат търсещи убежище от други страни на ЕС, но ще има изключение, ако страните предприемат \"алтернативни мерки на солидарност\". Това означава, че тези страни би трябвало да се включат към бюджета на ЕС или да платят за проекти за развитие в Африка, смятат дипломатите, което би сложило край на разделението между страните от ЕС като Германия, която е готова да приеме имигранти, и източноевропейски страни като Унгария, която отказва да гарантира убежище.  В документа се посочва, че ЕС би трябвало да има подходящ механизъм, за да се избегнат ситуации, в които всички правителства на ЕС биха избрали да платят, за да се измъкнат от отговорност и че би трябвало да се създаде осемгодишен период за какъвто и да било ангажимент.  Германия, Франция и Холандия преди търсеха солидарност от всички страни-членки на ЕС, но сега са по-отворени към възможността другите страни финансово да се изключат от схемата за разпределение на мигрантите, както първоначално предложи Европейската комисия през 2015 г.  Вероятно и за това политическо споразумение ще бъде необходимо време, смятат дипломати, особено поради това, че унгарският премиер Виктор Орбан и евроскептичното италианско правителство изградиха политическия си имидж върху антимигрантската политика.  ", "date": "2018.12.07", "title": "Германия и Франция: Който не иска имигранти, да плаща! "}
{"url": "http://epicenter.bg/article/Zapochna-kongresat-na-PES--Ochakva-se-rechta-na-Stanishev/170173/7/0", "text": "Представители на 56 държави, включително САЩ и Китай, присъстват на конгреса на ПЕС в Лисабон. От Америка делегация е изпратила Демократическата партия. Над 1000 делегати от 34 европейски партии ще участват в събитието. 240 журналисти от цял свят отразяват форума. Всеки момент се очаква да започне речта на президента на ПЕС Сергей Станишев.   Основните послания, които се очаква да отправи конгресът на ПЕС са заявката на левицата за следващите избори за Европейски парламент.   Целта на ПЕС е левицата да има водеща роля при излъчването на следващата Европейска комисия.   Ако ПЕС успее да бъде в ядрото на една следваща ляво-центристка коалиция с либералите, с партията на Макрон, другите леви партии в сегашния Европарламент, където е гръцката СИРИЗА, и зелените - ще излъчи и следващия президент на Европейската комисия. Това ще бъде кандидатът на ПЕС Франс Тимерманс.   Освен това ПЕС ще може да има и водеща роля при разпределянето на ресорите в ЕК. А в лицето на Тимерманс България би се сдобила с приятел в Холандия, една от най-скептичните към нас държави от Общността.   Конгресът на ПЕС се очаква да приеме осем резолюции, насочени към преодоляване на неравенствата. Акцентът в резолюциите е икономиката и социалната политика.   На 23 февруари в Мадрид ще се състои следващият конгрес на ПЕС, който ще одобри манифеста на партията за следващите избори за Европейски парламент.      ", "date": "2018.12.07", "title": "Започна конгресът на ПЕС. Очаква се речта на Станишев"}
{"url": "http://epicenter.bg/article/Merkel-se-ottegli-ot-vlastta-prez-salzi--Za-men-beshe-radost-i-chest-/170174/7/0", "text": "\"За мен беше голяма радост и чест\". Това обяви германският канцлер Ангела Меркел на конгреса на германския Християндемократически съюз, след което бе подкрепена с бурни аплодисменти, съобщи германското издание \"Билд\". Делегатите на двудневния конгрес в Хамбург ще гласуват за нов лидер на партията, след като Ангела Меркел реши да се оттегли от поста.   Конгресът на германския Християндемократически съюз (ХДС) бе открит днес в Хамбург, съобщиха световните агенции, предаде БТА.   Делегатите посрещнаха с бурни овации канцлера Ангела Меркел, която даде официален старт на проявата, предавана пряко по водещите германски телевизии.   Меркел заяви преди началото на конгреса, че се надява партията й да излезе \"заредена, мотивирана и обединена\" след вота, с който ще бъде избран неин приемник, предаде ДПА.   В последната си реч като лидер на ХДС Меркел изтъкна балансирания бюджет, края на задължителната военна служба и управлението на бежанската криза като основните постижения на партията под нейното ръководство.   \"В тези трудни времена не бива да забравяме християндемократическите ни ценности\", каза Меркел, която бе 18 години начело на ХДС, предаде Франс прес.   В днешната си реч пред 1001 делегати тя припомни, че е поела лидерския пост през 2000 г., когато партията бе в дълбока криза. Но \"запазихме хладнокръвие\" и \"показахме на всички\", че можем да се възстановим, каза Меркел, цитирана от Асошиейтед прес.   \"Не съм се родила канцлер и председател на партията. Време е за отваряне на нова страница\", заяви Меркел. Тя припомни успехите на християндемократите на регионални избори и обърна особено внимание на победата на ХДС в провинция Саар през 2017 година. Тогава регионалната структура на ХДС бе ръководена от кандидатката за приемник на Меркел Анегрет Крамп-Каренбауер. Овациите в залата след тези думи бяха сдържани, тъй като много от делегатите сметнаха изказването й за скрита подкрепа за Крамп-Каренбауер, посочи ТАСС.   Речта на Меркел продължи половин час, а след края й присъстващите в залата се изправиха на крака и ръкопляскаха в продължение на девет минути. Някои издигнаха плакати, на които пишеше \"Благодаря, шефе!\", съобщи ДПА.   ", "date": "2018.12.07", "title": "Меркел се оттегли от властта през сълзи: За мен беше радост и чест! (ВИДЕО)"}
{"url": "http://epicenter.bg/article/Putin-kam-Tsipras--Radvam-se-da-vi-vidya-v-Moskva--/170175/7/0", "text": "Президентът на Русия Владимир Путин призна, че се радва на срещата си с премиера на Гърция Алексис Ципрас. Руският лидер възнамерява да обсъди с него меождународните въпроси и ситуацията в региона, предаде ТАСС.  \"Радвам се да ви видя в Москва!\", обърна се Путин към Ципрас в началото на преговорите им в Кремъл. Президентът припомни, че \"тази година се навършват 190 години от установяването на дипломатически отношения между двете страни.  Според руския лидер е \"приятно да се отбележи и ръстът в стокообмена\" между Русия и Гърция.  \"Имаме за какво да поговорим за ситуацията в региона, по някои международни въпроси\", отбеляза Путин.  Отношенията между Русия и Гърция създават предпоставки за обезпечаването на стабилност и мир в региона, заяви гръцкият премиер Алексис Ципрас на разговорите с руския президент Владимир Путин, предадоха ТАСС и \"Фокус\".  „Историческите отношения, които има между нашите страни, продължават да са наситени. Това позволява да създадем предпоставки за създаване на стабилност и обезпечаване на мир в региона и света, като цяло“, заяви той.  Ципрас напомни, че от последната му визита в Русия са изминали три години. „Случиха се много промени: Гърция намери своя път и в момента се намира в достатъчно добро положение. Но международният дневен ред продължава да е критичен в много отношения“, отбеляза гръцкият премиер.  Алексис Ципрас заяви още, че води диалог с Европейския съюз за продължаването на „Турски поток“ през гръцка територия към другите европейски страни, пише онлайн изданието на вестник Kathimerini.  „Преговаряме с ЕС“, съобщи той. „Вярвам, че аргументите ни са силни. Имаме постоянството и търпението и вярвам, че вероятно ще имаме позитивни резултати в бъдеще“.  Ципрас подчерта интереса на Гърция да си сътрудничи с Русия в енергетиката. „Ценим Русия като важен партньор в енергийния сектор, тъй като е богата на енергийни ресурси“, обясни премиерът, като добави, че от 2015 година насам Атина води многовекторна политика.  ", "date": "2018.12.07", "title": "Путин към Ципрас: \"Радвам се да ви видя в Москва!\" Атина иска \"Турски поток\" през Гърция"}
{"url": "http://epicenter.bg/article/Slovashkiyat-ministar-ottegli-ostavkata-si/170182/7/0", "text": "Словашкият външен министър Мирослав Лайчак заяви, че е променил решението си да се оттегли заради отказа на Братислава от миграционния пакт на ООН, след като разговарял с премиера, съобщава БГНЕС.   \"Реших да продължа изпълнението на мандата на министъра на външните работи и европейските въпроси\", каза той в изявление.   Лайчак подаде оставката си миналата седмица, след като словашкият парламент и правителството отхвърлиха пакта за миграция на ООН, съсредоточен върху насърчаването на сътрудничеството за справяне с нарастващите миграционни потоци в света. Като непартиен кандидат на управляващата популистката лява партия Смер-СД, Лайчак подкрепя пакта, който ще бъде приет на конференция в Мароко следващата седмица.   Премиерът Петер Пелегрини, който идва от Смер-СД, заяви, че ще се опита да убеди Лайчак да остане, но добави, че Словакия няма да отстъпи от отхвърлянето на пакта.   В петък Лайчак каза, че и Пелегрини, и председателят на партията Роберт Фицо са обещали, че \"няма да бъдат предприети или приети стъпки, които да поставят под съмнение основните стълбове на нашата външна политика\". „Приех тези гаранции като сериозни. Само при тези обстоятелства има смисъл да продължа. Бях и продължавам да съм убеден, че решението на словашкия парламент за отказ да бъде част от общите усилия за работа по миграцията не е правилно“, коментира външният министър.", "date": "2018.12.07", "title": "Словашкият външен министър оттегли оставката си"}
{"url": "http://epicenter.bg/article/Konfiskuvaha-2-kg-kokain-na-letishteto-v-Skopie-/170189/7/0", "text": "Около два килограма кокаин бяха открити и конфискувани на летището в Скопие от македонските митници и министерството на вътрешните работи, съобщиха агенция МИА и Канал 3.  Случаят е от 5 декември, когато около 20.30 часа след полет от Цюрих на влизане в Република Македония подробно бе проверен пътник, гражданин на Венецуела.  При проверка на багажа му бе открито бяло прахообразно вещество, което при специализирана проверка за дрога дало положителен резултат за наличие на кокаин. Стойността на наркотика на черния пазар в Република Македония възлиза на около 140 000 евро, докато продажбата на дребно би достигнала около 570 000 евро. Срещу гражданина на Венецуела е внесен наказателен иск.  ", "date": "2018.12.07", "title": "Конфискуваха 2 кг кокаин на летището в Скопие "}
{"url": "http://epicenter.bg/article/Malniya--Putin-ne-izklyuchi-veroyatnostta--quot-Turski-potok-quot--da-mine-prez-Gartsiya-/170193/7/0", "text": "Русия е готова да разгледа възможността за включване на гръцки компании към проектите за доставка на руски газ към Европа по южния маршрут. Това заяви президентът Владимир Путин на пресконференция след преговорите си с гръцкия премиер Алексис Ципрас в Кремъл. При това Путин не изключи възможността за включване на Южна Европа към \"Турски поток\" през Гърция, предаде ТАСС.  \"Ние сме готови да разгледаме възможността за включване на гръцки компании към големите инфраструктурни проекти за доставка на руски газ в Европа по южния маршрут. Готови сме за реализация заедно с Гърция на крупни инфраструктурни енергийни проекти. Това се отнася и до възможността за включване на Южна Европа през Гърция към \"Турски поток\", заяви руският президент.   Путин подчерта, че енергетиката е важна област във взаимодействието между двете страни. Руският лидер напомни, че дълги години Русия добросъвестно доставя на Гърция енергоносители, обезпечавайки над половината от нуждите на страната от газ и около 10% на нефт.  Путин и Ципрас обсъдиха още по-нататъшното регулиране на отношенията между ЕС и Русия, както и въпросите с урегулирането на въпроса с Кипър. Руският президент подчерта, че с укрепването на гръцката икономика руските инвестиии в страната ще растат. Той пожела на гръцкото правителство възможно най-скоро да преодолее всички трудности, които още стоят пред икономиката на страната.  От своя страна гръцкият премиер се оплака, че Европейският съюз проявява двойни стандарти по въпроса за продължаването на \"Турски поток\" към Гърция и Италия.  \"Вътре в ЕС има двойни стардарти, когато той от едната страна ни подтиква, а от друга - поставя пречки пред развитието на \"Турски поток\" към Гърция и Италия\", заяви Ципрас.  Гръцкият премиер каза още, че транспортирането на руски газ по Трансадриатическия тръбопровод (ТАП), предназначен за доставки на азерски газ към Европа, е възможно технически и ще е от полза за европейските потребители.  Ципрас също така е изразил опасенията си по повод закупуването от страна на Турция на руски въоръжения.  \"Обсъдихме събитията в Източното Средиземноморие и новата енергийна карта, която се формира в този регион, ролята на Русия, отношенията на страните ни с Турция. Аз изразих нашите опасения във връзка с новите програми за въоръжаване на Турция, доколкото тя иска да запази \"казус бели\" (лат., формален повод за война, бел. ред.) по отношение на нашата страна\", заяви Ципрас на пресконференцията. Изказването му явно визираше договора между Москва и Анкара за продажбата на зенитно-ракетни системи С-400 \"Триумф\".   ", "date": "2018.12.07", "title": "Мълния! Путин не изключи вероятността \"Турски поток\" да мине през Гърция "}
{"url": "http://epicenter.bg/article/Zelena-kometa-ozaryava-nebeto-dni-predi-Koleda/170196/7/0", "text": "Към Земята приближава \"Коледна комета\", която ще може да бъде видяна с просто око. Оцветена е в зелено и при добро време ще представлява невероятна гледка, обещават астрономите.  Тя ще се приближи на 16 декември и това ще е нейната 10-та най-близко документирана поява в историята на човечеството. Аматьорите астрономи по целия свят вече са се приготвили да заснемат събитието. Кометата 46P Wirtanen се е появила и в същата нощ, когато е бил роден Исус, твърдят още те.    \"Ако се отдалечите от осветени места и се ориентирате с помощта на небесна карта или просто се взирате достатъчно дълго, ще забележите дори и сега малко петно, което се намира в съзвездието Eridanus. На снимките то излъчва ярка зелена светлина\", обяснява астрономът Джон Бърстейн от НАСА.   Траекторията, по която ще премине кометата Кометата ще се приближи до Земята на растояние от около 11,6 милиона километра, което е в 30 пъти повече, отколкото Луната. При максималното си доближаване небесното явление ще се движи в областта на съзвездието Телец. За да видите добре кометата, трябва да се намирате на място, отдалечено от светлини, а също така и чисто от смог.   За това дали наистина по времето, когато е бил роден Исус наистина е минавала комета край Земята, се водят спорове. От астрономична гледна точка може да става въпрос за излъчване на енергия от планетите. За първи път италианският художник Джото ди Бондоне изобразява като комета Витлеемската звезда.", "date": "2018.12.07", "title": "Зелена комета озарява небето дни преди Коледа"}
{"url": "http://epicenter.bg/article/V-Moskva--SASht-pokazaha-kak-mogat-da-badat-arestuvani-ruski-biznesmeni-v-chuzhbina-/170198/7/0", "text": "САЩ показаха как могат да бъдат арестувани руски бизнесмени в чужбина, пише руският вестник \"Взгляд\", цитиран от \"Фокус\".  Задържането на висш мениджър на най-голямата китайска частна компания в Канада и възможното му депортиране в Съединените щати е събитие, което е трудно да се подцени. Съществува важен прецедент, много зависи от него - както за Китай, така и за Русия. Опитвайки се да запази световното лидерство, Вашингтон повдигна максимално залозите, всъщност се стигна до екстремни мерки.  Канадската полиция задържа Мън Ванчжоу - ключов ръководител на телекомуникационния гигант Huawei - още на 1 декември, но това бе съобщено едва на 5-ти. Причината - искането на Съединените щати, които се противопоставят на амбициите на Huawei за световно лидерство. Официалната причина е нарушаването на режима на санкции срещу Иран, който не е признат в Китай. Думата \"санкции\" е може би най-важната в тази история.  В средата на май Съединените щати въведоха пакет от санкции, определени като „най-тежките“ и не са насочени към ракетната или ядрената програма, а към икономиката на Иран като цяло. Шест месеца по-късно канадската полиция задържа финансовия директор на китайската компания Huawei по искане на Вашингтон – Мън Ванчжоу по обвинение в нарушаване на режима на антииранските търговски санкции. Същите санкции, чиято валидност никой в света, с изключение на Съединените щати и някои близкоизточни страни, не признава.  Годишният оборот на Huawei е 92,5 милиарда долара - три годишни бюджета на Естония или два бюджета на Беларус. Това е най-голямата частна компания в Китай, която е на второ място в света в продажбите на смартфони, след корейския Samsung, но пред Apple. До 2020 г. холдингът планира да изпревари световните лидери.  В същото време Huawei всъщност не може да бъде изкупен: акциите на гиганта не се търгуват на пазара, разпределят се сред служителите на компанията в духа на \"социализма с китайски характеристики\". Той е красота и гордост, истински титан на \"националната икономика\" на Китай, с която лидерите (досега лидери) на световния пазар се борят чрез разузнаването: разузнавателните служби на САЩ и Великобритания обвиняват телекомуникационния гигант за промишлен шпионаж и работа за китайската армия. На първо място - заради фигурата на основателя и президента на Huawei, Жен Женгфей.  Доналд Тръмп се очаква да хареса това, което се случи, веднага, по няколко причини и връзката с Иран е последна по важност. Президентът на САЩ заяви, че иска да наложи истинска сделка на Техеран, който се противопоставя на САЩ и се надява да заобиколи санкциите.  Във всеки случай, Тръмп се бори с опасен конкурент на американските компании - това е в духа му. Той \"дава отговор\" на кибер заплахите, които заплашват американците. Той също получава коз за конфронтация с Пекин, с когото е в състояние на търговска война.  За Русия най-важното е, че историята на Huawei е тест за влизане в режим на едностранни американски санкции. Няма съмнение, че подобни методи впоследствие ще се използват и срещу Русия.. Например заплахата от арест в трети държави на топ мениджъри на европейски кампании, работещи с \"Газпром\" за \"Северен поток\" - 2.  Какво се случва с Huawei е най-важният прецедент, който ще покаже много. Той ще покаже докъде могат да стигнат Съединените щати и колко остър е подходът на Тръмп. Той ще покаже, че е способен да се противопостави на останалата част от света, от съперници в Китай до съюзници в Европа. Той ще покаже от какво да се страхува и за какво трябва да се подготви Русия. А също и дали могъщият старец Хенри Кисинджър е бил прав, когато каза, че тласкането на Москва и Пекин в още по-силен съюз между тях е голяма грешка на Америка.  ", "date": "2018.12.07", "title": "В Москва: САЩ демонстрираха как могат да бъдат арестувани руски бизнесмени в чужбина "}
{"url": "http://epicenter.bg/article/Vuchich--Albantsite-nikoga-ne-pravyat-nishto-na-svoya-glava--zad-vsichko-stoi-Amerika-/170201/7/51", "text": "Президентът на Сърбия Александър Вучич заяви, че „не е щастлив“ от заявлението на американския посланик в Прищина, че формирането на армия на Косово е „позитивна стъпка“, предават белградското радио „Б92“ и \"Фокус\".  По време на откриването на нова фабрика в Крагуйевац в петък, Вучич заяви, че „не е реалистично Сърбия да промени позицията на Америка, която гледа на независимостта на Косово като свършен факт“. Той добави, че винаги е казвал, че „албанците не правят нищо на своя глава, а САЩ стоят зад всичко“.  „Само че не трябва да го казваме винаги открито. Те имат повече съюзници в Европа и затова трябва да се преориентираме към фабрики и бъдещето, да мислим как да печелим мозъците. А как да победим военно Америка... не. Веднъж опитахме и не успяхме. Независимо, че тогава бяхме нападнати и е добре известно какво мисля за агресията“, заяви Вучич.  Що се отнася до думите на косовския премиер Рамуш Харадинай, който заяви, че САЩ ще застанат на страната на Косово ако има конфликт със сръбската армия, Вучич отбеляза, че министър-председателят е прав и че очаква Вашингтон да бъде на страната на Прищина, каквото и да прави тя и каквито и споразумения да нарушава.  „Крайно време е да се примирим с факта, че САЩ признава независимостта на Косово и това закрива въпроса за тях. Не е реалистично Сърбия да промени позицията на Америка, тъй като сме малко и слаби и трябва да се пазим“, заяви той и отново подчерта, че жизненият интерес на Сърбия е да пази мира и да защитава националните си интереси.  ", "date": "2018.12.07", "title": "Вучич: Албанците никога не правят нищо на своя глава, зад всичко стои Америка!"}
{"url": "http://epicenter.bg/article/Panos-Kamenos-besen--Diskusiite-priklyuchiha--kray-na-dogovora-s-Makedoniya--/170203/7/51", "text": "Скорошните коментари на македонския премиер Зоран Заев, който спомена „македонски“ идентичност и език, „сложиха край на всякакви дискусии за оцеляването на т.нар. Преспанска сделка.“ Това заяви министърът на отбраната на Гърция и председател на младшия партньор в управляващата коалиция „Независимите гърци“ (АНЕЛ) Панос Каменос в петък, пише онлайн изданието на вестник Kathimerini, цитирано от Агенция \"Фокус\".  „Иредентисткото и провокативно държание на Скопие показва на международната общност, че те не само не са готови да са част от международните организации, но също така доказва твърденията на тези, които от самото начало настояваха, че те са възприели пропагандата на Тито и Мусолини“, заяви Каменос.  Военният министър, който открито се противопоставя на споразумението между Атина и Скопие за името, подписано през юни между лявото правителство на СИРИЗА и левичарското на Македония, коментира няколкото изявления на Заев пред скептично настроена домашна публика в Македония тази седмица.  „Ние сме „македонци“, които говорят „македонски“ език и никой не може да го отрече“, каза македонският премиер в скопски университет в четвъртък вечерта, предизвиквайки избухването на Каменос.  ", "date": "2018.12.07", "title": "Панос Каменос бесен: Дискусиите приключиха, край на договора с Македония! "}
{"url": "http://epicenter.bg/article/Astronavtkata-Mey-Dzhemisan--Mars-ne-e-plan-B-za-chovechestvoto/170204/7/0", "text": "съобщи, че ограничаването на климатичните промени ще има значим благотворен ефект върху здравето на хората по света, съобщиха Асошиейтед прес и Франс прес, цитирани от Новини.бг В доклад на    , представен пред участниците в  , се казва, че целите на Парижкото споразумение за климата от 2015 г. могат значително да намалят глобалното замърсяване на въздуха, спасявайки ежегодно живота на 1 милион души до 2050 г.   също са голям източник на парникови емисии.   В доклада се пояснява, че    ще повлияят също върху източниците на питейна вода, съдържанието на хранителни вещества в основни храни, като ориза, и вероятността от природни бедствия, докато мерките за ограничаване на климатичните промени, като промотиране на колоезденето, вместо шофиране на автомобили, са доказали благотворното си въздействие върху здравето.   Астронавтката на НАСА   призова да се държи сметка за свързаните с климатичните промени заплахи, отбелязвайки, че планетата  .   \"Дори ако борбата с климатичните промени е най-значимият проблем, с който човечеството някога се е сблъсквало, трябва да го решим“, каза първата летяла в космоса афроамериканка. „Трябва да си дадем сметка, че това е проблем за всички нас. Хората се заблуждават, когато казват \"   \". Не става въпрос да се спаси Земята, а да се уверим, че вече не ѝ нанасяме вреди до такава степен, че тя да не може да е наш дом. Трябва да сме наясно - Земята не се нуждае от нас, а ние се нуждаем от нея. Въпреки желанието ми да отида на Марс, това не е план Б за цивилизацията ни и човечеството\", заяви  .", "date": "2018.12.07", "title": "Астронавтката Мей Джемисън: Марс не е план Б за човечеството"}
{"url": "http://epicenter.bg/article/Anegret-Kramp-Karenbauer-e-novata-Merke-na-germanskite-hristiyandemokrati-/170205/7/0", "text": " получи най-много бе избрана за нов лидер на германския Християндемократически съюз (ХДС). Тя не успя да събере абсолютно мнозинство от гласовете на делегатите на конгреса на на първи тур, заради което се проведе втори тур, съобщиха световните агенции. Крамп-Каренбауер се изправи на балотажа срещу срещу Фридрих Мерц, който остана втори. Тя го победи с 517 гласа на 482.   Тъй като Меркел обяви, че няма да се кандидатира за канцлер, когато четвъртият й мандат приключи през 2021 г., победителят в надпреварата ще е и вероятният бъдещ кандидат за канцлер на ХДС.   Малко преди това в емоционална реч Меркел заяви: \"ХДС през 2018 г. не трябва да се обръща назад, а да гледа напред, с нови хора, но със същите ценности.\"   През февруари Меркел реши да подкрепи 56-годишната Анегрет Крамп-Каренбауер на поста генерален секретар.   Наричана \"Мини-Меркел\" от германските медии заради трезвия си политически стил, Анегрет Крамп-Каренбауер беше премиер на    Тя е католик и със западногермански корени, докато Меркел е протестант и с източногермански корени. Анегрет Крамп-Каренбауер е консервативна в социалната сфера и е против гей браковете. Тя е силен поддръжник на задължителна минимална надница на работниците и на правата на работниците.   \r\n \r\n \r\n   В опит да се дистанцира от Меркел и от нейния стил на управление, Крамп-Каренбауер заяви, че ХДС ще трябва да си възвърне страстта, ако иска да привлече по-млади избиратели. Наричана понякога AKK, тя е дъщеря на учител на деца със специални нужди. Омъжена е за минен инженер. Има три деца.   АКК, както често я наричат, съчетава социален консерватизъм с леви икономически възгледи и е близка съюзничка на Меркел. Но поемането на важна национална роля в Християндемократическия съюз (ХДС) е голяма крачка за скромната 56-годишна жена, която досега беше премиер на провинция Саарланд и обича да се облича като чистачка на годишния карнавал преди великите пости.   В новата си роля тя ще организира партията, предизборните кампании и конгресите, ще подкрепя работата на партийната ръководителка Меркел и ще представлява възгледите на ХДС навън. Масово продаваният вестник \"Билд\" отдава привлекателността на Крамп-Каренбауер на това, че тя е \"много обикновен човек\", с когото обикновените германци могат да усетят близост. Крамп-Каренбауер обаче каза веднъж за себе си: \"Трудно мога да бъда сложена в рамки.\"   Тя привлече вниманието и уважението на своите колеги консерватори миналата година, когато постигна решителна победа на провинциални избори, които Меркел определи като \"сензационни\". Нейният триумф отклони вниманието от Мартин Шулц, който тогава тъкмо беше избран за лидер на съперническите социалдемократи, и даде тласък на консервативния ХДС преди федералните избори.   Тя стана първата жена - премиер на Саарланд, и доби известност през 2012 г., когато се отказа от трипартийна коалиция със Зелените и либералните свободни демократи  . Този рискован ход разтревожи някои консерватори, но се отплати, когато тя излезе като победител от последвалите предсрочни избори.   По икономическите въпроси тя споделя възгледите на лявото крило на ХДС и е твърд застъпник на минималната заплата. Преди националните избори през 2013 г. тя предложи най-високата данъчна ставка да бъде вдигната на 53 процента, поради което Райнер Брюдерле от свободните демократи я нарече \"социалистка, преоблечена в черно (цвета на ХДС)\".   По обществените въпроси обаче тя е консервативна - противопоставя се на рекламирането на абортите, а през 2015 г. предизвика противоречие, като каза, че разрешаването на еднополовите бракове може да отвори вратата за кръвосмешение и многоженство.   Нейният консерватизъм се проявява в съвременни форми. Тя се е омъжила на 22 години, но съпругът ѝ - бивш минен инженер, стои вкъщи, за да гледа децата им, докато тя се съсредоточава върху кариерата си. \"Съпругът ми и аз имаме много прагматично споразумение от самото начало - който печели повече, работи на пълно работно време, каза веднъж тя. Затова си разменихме класическите роли.\"    До последно не се знаеше кой ще е победителят в днешната надпревара и за ключови се смятаха речите, които кандидатите изнесоха по време на конгреса.   Мерц определи като \"просто непоносим\" факта, че крайнодясната партия \"Алтернатива за Германия\" е най-голямата опозиционна сила в страната, предаде ДПА, цитирана от БТА. \"(Това) застрашава не само възможността за съставяне на парламентарно мнозинство, но и самата стабилност на нашата страна\", каза той. \"Нуждаем се от промяна в стратегията по отношение на нашите съперници и в комуникацията ни с народа на нашата страна\", допълни Мерц.   Крамп-Каренбауер изрази неодобрение към прякорите, с които хората я наричат. \"Наричат ме \"мини\", \"копие\", просто \"още от същото\", но мога да ви кажа, че аз съм тук в свое лично качество\", заяви тя. Петдесет и шест годишната Крамп-Каренбауер често е наричана мини-Меркел заради своя прагматизъм в политиката и центристки възгледи, както и заради репутацията й на верен човек на Ангела Меркел, отбелязва ДПА.   Германският министър на здравеопазването Йенс Шпан заяви, че партията няма да оцелее, ако не привлече по-млади членове. \"Имаме повече членове на възраст над 75, отколкото под 40 години\", каза той.", "date": "2018.12.07", "title": "Анегрет Крамп-Каренбауер е новата \"Мини-Меркел\" на германските християндемократи "}
{"url": "http://epicenter.bg/article/Pokazaha-snimkata--s-koyato-turskite-vlasti-izdirvali-Vasil-Levski/170154/6/0", "text": "Неизвестна снимка на Васил Левски, открита в архива в Истанбул, беше показана в галерия \"Средец\" на Министерството на културата днес.  Снимката са открили специалисти от Националния музей \"Васил Левски\" - Карлово. На нея Апостола на свободата е фотографиран до кръста.  На гърба на портрета пък е описан самият Васил Левски - на колко години е, какви са очите му и откъде е. Това говори, че именно по тази снимка турските власти са го издирвали.  Освен фотографията са открити и други документи, предхождащи залавянето на Апостола, съдейки по датирането. Те още се превеждат.  Открити са и Уставът на БРЦК, писма от комитета, както и квитанции от тетевенските революционери, съобщи Дора Чаушева, директор на националния музей \"Васил Левски\"-Карлово.", "date": "2018.12.07", "title": "Показаха снимката, с която турските власти издирвали Васил Левски (Снимки)"}
{"url": "http://epicenter.bg/article/Panko-Anchev-za-Ivan-Granitski--Toy-e-poet-vav-vremeto-na-tvorcheskata-zryalost/170164/6/0", "text": "  Стихотворенията на Иван Гранитски трябва да се четат предимно като част от една или друга негова книга, а не толкова отделно от тях. Защото те са част от някакво цяло, носещо определена естетическа и социална идея, философска мисъл и тъсене на комплекс от философски идеи и значения. Всяка негова нова книга носи, но и развива на ново равнище идеите, мотивите, проблемите, решенията от предишните. И откроява неговото постоянно развитие.   Не е трудно да забележим, че „Стрелата на времето” е обобщението и осмислянето на целия му досегашен поетически опит и творческо развитие. Тази книга според мене е куполът, обемащ и покриващ под себе си цялото поетическо пространство на Иван Гранитски, създавано с вещина, страст, вдъхновение и разум вече толкова години. Под този купол виждаме една солидна и красива сграда – сградата на неговата поезия. Иван Гранитски е извървял огромен творчески път, написал е стихотворения, които изразяват богат, динамичен, умен и красив поетически свят, до какъвто не всички се домогват. Гранитски изгради своето поетично дело е вече време да кажем, че Иван Гранитски е един от задълбочените и проникновени изразители на нашето трудно и противоречиво време. Лирическият персонаж на поета е човекът, който не се примирява, защото е изтъкан от друго съзнание, други нерви и градивни сили; от друга нравственост и съзнание за отговорност.   „Стрелата на времето” е книга за началото и края. За философски настроения ум на поета и неговия лирически герой обемът на човешката вечност се огражда именно от началото и края. Обикновения човек обаче не е в състояние да преодолее земните си ограничения и с разума си да види вечността и безкрая. Единствено вярата му дава тази възможност. Ала тя трябва достатъчно да укрепне, да възмъжее и набъбне, да я има поне „колкото синапово зърно” и с нея „нищо няма да бъде за вас невъзможно” (Мат. 17:20). Нали така ни учи нашият Господ Иисус Христос. Човекът е слаб и немощен и затова се уповава на философията, за да бъде тя  неговата опора в пътя му към познанието, където трябва да намери и себе си, и „всичко видимо и невидимо”. В този път поетът и поезията винаги са добрите спътници и водители; те виждат по-надалеч и по-надълбоко, но и съветници за този, който търси Истината.   През последните години Иван Гранитски последователно и настоятелно се опитва чрез поетическото си слово да размишлява върху тайните на човешката душа и изобщо на човешкото битие. Затова и неговата поезия е фолософска; тя „превежда” философията на езика на поезията, възпява битието, опоетизира го и е изпълнена с удивление от хармоничната сложност на неговия смисъл и от съвършенството на формите му. И предизвиква не просто размисли, но и предизвиква читателя да съпреживява и се изпълва със светли чувства. Защото тази поезия не е резоньорска, а съдържателна, вълнуваща и естетически издържана. Философска е не тази поезия, в която преобладават темите за смъртта и живота, за смисъла на човешкото съществуване. Поет-философ е този, който размишлява за битието с категориите на философията, но ги изпълва с чувства, вдъхва им душа, одухотворява ги.   Иван Гранитски тръгва от философските категории, от тяхната изсушена точност и конкретност, за да им придаде човешко звучение, нов смисъл и, най-вече, да ги изпълни с чувства и вълнения, каквито ученият ум не забелязва и не е способен да им придаде. Поетът размишлява и формулира идеи, открива връзки и взаимодействия, каквито малцина виждат. В тези връзки се съдържа дълбока същност, но и висше чувство, душевна светлина, радостен и хармоничен ум. Чрез тях се преодолява хаосът и се овлаяват центростремителните сили, поддържащи разпада. Иван Гранитски е поет на събирането и хармонията, на съгласието навсякъде и на всички в материята. Той наблюдава в живата и мъртвата природа борбата между различните начала, в която в крайна сметка триумфират редът и хармонията и чрез се възстановява цялото и пълнотата на формите и съдържанията.   В стихосбирката „Зазоряване” Иван Гранитски отваря и нашето вътрешно зрение за онова, което иначе е невидимо за нас, но което е пред нас. Той вече е успял да го отличи, опише и му придаде нов живот, достъпен за разбиране и от нашия ум и разум.                                     („Ако”)   Човекът е най-висшият разум и съвършената хармония. Затова и Иван Гранитски така старателно и внимателно навлиза в неговата същност. Човек живее сред природата, а природата е вътре в човека. Между тях съществува вечно разбирателство. Но когато човек, съблазнен от хаоса и поднебесните духове на злобата, наруши  това разбирателство, настъпва трагедия в душата му, неговият разум потъмнява и се изхабява, занимава се с ненужни неща. Човек се опознава чрез природата и чрез това познание й придава вторичен смисъл, приближава я до себе си и включва себе си в нея, за да въплъти нейната хармония и цялост. Струва ми се, че в днешната ни поезия няма друг поет като Иван Гранитски, който така да чувства и изобразява природата, но и да изучава и опоетизира човека чрез нея. Той намира най-важните връзки между тях и им придава естетическа значимост.   Като поет Иван Гранитски тъсри древните представи и разсъждения, съдържащи се в митологията,  осмисля ги и ги озвучава като човек на ХХІ век. Той извървява целия човешки път към Истината, за да стане тя част от него. На мене ми е трудно да посоча друг поет в днешната литература, който съумява толкова проникновено и издълбоко да възстановява митологичното минало. Там той също търси, за да разгадае античната митология в цялата нейна сложност и удивителна простота. Поемата „Залмоксис” е убедитено художествено доказателство за това. Няма да пресиля, ако кажа, че тази поема бележи много високо равнище на творческите постижения на Иван Гранитски като поет и мислител.   Уверен съм, че тя ще бъде и отправна точка към нови търсения и творчески открития. Не се съмнявам, че тепърва й предстои да бъде анализирана и оценявана в цялата й художествена дълбочина от критиката.   Самостоятелното издание на цикъла „Атландита” , макар да е писан преди двете книги, за които стана дума по-горе, е своеобразна връзка между тях. Животът на всеки човек (а това според мене е една от основните теми в поезията на Иван Гранитски) е някаква „Атлантида”:                                          („Крипта”)   Атлантида е метафората на прекалената човешка амбиция да владее материалното, забравяйки духовното, онова, което е дадено на човека от Бога не за облаги и охолства, а за постигане на душевно съвършенство. Когато той забравя това, светът му потъва и изчезва. Ала помни ли предназначението си, стреми ли се да надмогне тежестта на тленните окови, неговата Атлантида възкръсва и изплувва от дълчините.   Иван Гранитски е достигнал до творческата си зрелост. Енергията на неговия дух ще го окриля и ще подчинява думите, за да изразява все по-ясно, точно и красиво света на идеите, духовните стремления и всеобхвата на битието.                                                                                                     ", "date": "2018.12.07", "title": "Панко Анчев за Иван Гранитски: Той е поет във времето на творческата зрялост"}
{"url": "http://epicenter.bg/article/Mirela-Kostadinova--Pisatelyat-Georgi-Raychev-pozhelal-breza-na-groba-si/170148/11/105", "text": "Едва ли има българско дете, което не се е докосвало до приказките на Георги Райчев – „Циндил-пиндил и джаста-праста“, „Майстор Манаси“, „Най-хубавото птиче“, Лика-прилика“, „Жаба и плъх“, „Петле и ярче“ и още много други. Пише и за възрастни – романи, повести, разкази, поеми, хумористични произведения. За първи път публикува стихотворение през 1900 г. във в. „Справедливост“. Малко по-късно печата любовни и социални стихотворения в сп. „Развитие“ и „Труд“. Подписва ги с псевдонима Г. М. Орлин. Сътрудничи в сп. „Българан“.   Превежда произведения на Ф. М. Достоевски. През 1909 г. се сближава с Димитър Подвързачов, Николай Лилиев, Димчо Дебелянов, Антон Страшимиров, Йордан Йовков. Името му става част от културния живот на столицата. За него Никола Фурнаджиев казва: „Той беше силен, бих казал самороден талант, без особено образование – не бе завършил дори гимназия – и в постоянна борба за насъщния. Райчев израстна като един от първите ни писатели. Той умееше да разказва, пишеше хубави стихове и приказки за деца, беше драматург, проявил се като прекрасен преводач на Крилов. Творчеството му е разнообразно и разноцветно. Постоянно го измъчваха въпроси, които не винаги имаше сили да разреши. Искаше да се отдели от традиционализма на Елин Пелин и Йордан Йовков. Стремеше се към проблемна литература…“ Райчев иска да опознае човека, съдбата и времето, в което живее. Обичал да казва: „Най-хубавите ми книги са в бъдещето“.    Роден е на 7 декември 1882 г. в село Топракхисар, сега Землен. Като ученик, в първите класове на гимназията, в Стара Загора се влюбва в литературата. Чете в оригинал Тургенев, Толстой и Достоевски. Още тогава пише лирика, но с нея пълни възглавниците си, защото се срамува от стиховете си . Така загърбва уроците и не успява да завърши, става писар в Ст. Загора. Идва в столицата, а през 1923-1924 г. е командирован в Мюнхен, Германия. Не знае немски език. По това време там е и приятеля му Николай Лилиев. Посещават галерии, опери, симфонични и театрални спектакли, лекции в университета по изкуство. Често са в кафенето „Стефани“, известно като място за срещи на българи. Вечер гостуват на Чавдар и Фани Мутафови. Посещават ги също поета Владимир Полянов, художниците Иван Пенков и Дечко Узунов.  След завръщането си в България преживява разочарование. На 10 септември 1924 г. пише на своя приятел Константин Тасев:“…С мъчително чувство бях на път, бях във Виена и тръгнах по Дунава. Предчувствах какво ме чака тук. Така излезе: К. се венчала в неделя, деня, в който съм тръгнал от Виена. По право – венчали я. Тук приятелю, узнах неща, които – ако имаше хора със сърца да се загрижат и ми пишат всичко – не бих постъпил така, а бих дошел по-рано. Момичето ме е обичало, чакало, борило се до този неделен ден, но всички и всичко е било против нея. Попаднала в ръцете на някакъв мръсен тип, който още през март узнал, че не го иска и ще бяга (открил, че си готви паспорт) и от тогава в съюз с домашните и най-много с дурашката й майка, е била под тежък терор. А моите добри приятели си гледали собствените грижи и спокойствия. Догдето на 10 август насила, почти болна, след като узнават, че си идвам, я венчават за 2 часа и отвличат в Пловдив – от страх пред мене! Ето ти български нрави. Три дни след това пристигам и аз потресен от това, което узнах; трябваше да замижам и вървя напред…“ Още през ноемри, същата година, Георги Райчев открива жената на живота си и отново пише на Тасев: „Жена ми е едно златно момиче и виждам как с всеки ден не само все повече я обиквам, не само ценя, но и виждам, че е това, което цял живот ми е липсвало. Болката по онова е вече тъпа, притъпява, преболява. Тя беше готова (и сега е още) да зареже мъжа си и да дойде при мене – стига да поискам това. Но казах ти – нема връщане: тук е било предопределението.“ Писателят работи като библиотекар във Финансовото министерство и Народното събрание, а до смърта си - в Министерство на просветата. Пише рано сутрин или късно вечер, когато домът утихне от гласовете на трите му деца. Наметнат със старо палто и кепе на главата. „Той замисляше разказ или повест, набелязваше случките, героите, кръщаваше ги с имена и след това дълго чакаше момента да „види“ изцяло работата си. Така веднъж на разходка с децата към Редута, при залез слънце, той видя, както сам казваше, изцяло своята легенда в стихове - „Еленово царство“. Написването на пиесата продължи няколко години. Поправяше, задраскваше и пак започваше отново. Често пъти ми издекламираше някой стих, за да се увери дали звучи добре.   Проверяваше, съмняваше се, сам се измъчваше, докато се спре на нещо добре замислено. Най-после, през декември 1934 г. „Еленово царство“ беше на сценатана Народния театър. Какво вълнение преживя! Колко скромен и строг беше към своя успех!“ – спомня си съпругата му Мара.  Обича да слуша класическа музика – Бетовен, Моцарт, Чайковски, Мусоргски, Бах и Брамс. Когато има симфоничен концерт непременно го посещава. Не понася джазова музика, както и „леките безсъдържателни филми“. На театър може да ходи всяка вечер, ако му се намират пари в джоба. Еднакво го привличат комедията и драмата. Не отказва да помага в домакинската работа на съпругата си Мара. „Защо да не гладя? Нали Джек Лондон е бил гладач?“, казвал пред нея. Обичал да чука, дяла и да поправя. Не отказва зимните разходки по снега, търка лицето си с него… При една разходка, унесен в разговор със съпругата си, дърпайки след себе си шейната с малката си дъщеря, той се спрял: „Какво ми олекна, загубихме детето…“ То се изхлузило назад и спокойно спяло в снега. Георги Райчев знае интересни истории, интересува се във всички области на живота и науката. „Писателят от всичко трябва да разбира и много да знае. Съжалявам много, че не съм завършил висше образование. Учете - трябва да станете истински хора. Често чувствам, че ми липсва още много от науката и знанието. Най-голямата трудност е когато хвана молива и пред мен е белия лист“ – споделял той. Домът му посещават „моите момчета“ както нарича приятелите си Никола Фурнаджиев, Ангел Каралийчев, Илия Волен, Емилян Станев, Емил Коралов. Стари приятели са му Асен Златаров, Владимир Василев и Йордан Йовков. Спомените от войните, които е прекарал на фронта, го измъчват до края на дните му. Там се раждат разказите му „Мъничък свят“, „Лало“ и „Безкръстни гробове“. „Войни, войни… нямат край!“, казвал той.  След бомбардировките на 10 януари 1944 г. се евакуира със семейството си в Хисаря, но се завръща отново в София – не иска да напуска къщата си в столицата. Приятел го посъветвал да се скрие, тъй като чул, че във военното министерство се изготвял списък за арести между хората на културата. В този списък фигурирал и той, защото открито говорел против немците. В началото на пролетта разбира, че домът му е разрушен. Връща се в София, за да види развалините останали от къщата. Всичките му книги и ръкописи остават под тях. Връщайки се със семейството в София, живее в Княжево при тъста си. И отново се хванал да пише. „Цяло лято не стана от леглото. Какви ли болести не му измисляха лекарите. Мъчеха го с лекарства и инжекции. Чувах го често през вратата да си говори тихичко, а понякога се заканваше на съдбата „на тоя Бог“, с когото казваше – „вечно воювам“. Понякога уж на шега, набързо ме съветваше какво да правя, когато остана сама, как да се грижа за децата… Веднъж ме повика в стаята и ми посочи през прозореца една висока стройна брезичка, която разперваше клони точно пред прозореца и сипеше жълти листа. „Колко е хубава, такава бих желал да имам на гроба си“ – каза той. И аз изпълних след време желанието му“ – разказва съпругата му. Малко преди да издъхне, при него отива роднина от родното му село. Жената се кахърила, че нямала какво да му занесе. В торбата й имало само домашен хляб от село. Отрязала му една порязаница, той се зарадвал: „Имал съм късмет да хапна хляб от родното село“. Умира в Александровска болница на 18 февруари 1947 г.", "date": "2018.12.07", "title": "Мирела Костадинова: Писателят Георги Райчев пожелал бреза на гроба си"}
{"url": "http://epicenter.bg/article/Poroshenko-v--quot-Nyu-York-tayms-quot--Putin-tryabva-da-bade-nakazan--toy-e-po-slab--otkolkoto-mislyat-na-Zapad-/170157/11/33", "text": "\"Путин трябва да бъде наказан\". Статия с това заглавие, подписана от украинския президент Петро Порошенко, публикува авторитетният американски в. \"Ню Йорк таймс\". В нея се твърди, че руският президент е много по-слаб, отколкото Западът си мисли.  Според Порошенко международната общност трябва да въведе нови санкции срещу Русия в отговор на агресията в Черно и Азовско море. Само така, според него, може да бъде спряна агресията на Путин.  \"Кражбата на Кримския полуостров предизвика осъдителни реакции и икономически санкции срещу режима на Путин. Но, докато възникваха нови заплахи, започнаха да забравят за Москва и тя започна нова атака - мост с дължина 12 км между руската територия и Крим\", пише Порошетко.  \"Украинският народ няма да гледа със скръстени ръце, докато Русия продължава своята пълзяща анексия на наши територии. Днес ние сме изпълнени с решимост и сме готови да се изправим срещу Русия… Но ни е нужна подкрепата на международната общност под формата на по-нататъшни санкции срещу Москва заради последната ѝ агресия\", продължава украинският президент.  \"Доколкото Крим и Донбас се намират под окупация, нашата обща задача е да не допуснем Русия да разгърне агресията си в Азовско море. И \"азовският пакет санкции\" срещу Русия би бил най-естественият отговор на света. Докато Западът приказва, Путин действа. Дойде време за отговор\", призовава Порошенко.  \"Последните събития са директно предизвикателство срещу сигурността и НАТО. Русия в момента групира предизвикателно множество бойни кораби в Черно море, като по този начин заплашва и членките на НАТО - Румъния, България и Турция. И това е само началото. Русия има значително присъствие в Балтийско море. Наскоро руски изтребители бяха засечени над Балтика, без да са попълнили летателни планове. Кой ще гарантира, че това не са тренировки за патрулиране над прочутия газопровод \"Северен поток 2\", който Русия строи, за да предизвика Европа?\", пита Порошенко.  \"Целта на Русия е ясна - тя се опитва да се върне към ерата, в която земи и собствености се заграбваха чрез сила. Тя започва от Украйна и ще стигне толкова на Запад, колкото демократичният свят ѝ позволи. Демократичните страни са длъжни да направят избор: Да се изправят в защита на правата си или да продължат да \"умиротворяват\" Владимир Путин. Ако историята ни е научила на нещо, то е че такова \"умиротворяване\" води до смъртоносни последици. Независимо от пропагандата на Кремъл, Путин е по-слаб, отколкото Западът си мисли. Западът може, като увеличи цената за неговата агресия, да го изтласка обратно\", пише още украинският президент.  \"Какво още трябва да се случи, че Западът да разбере, че Русия разбира единствено от силата? Тя използва химически оръжия във Великобритания; предприе кибератаки и хакерски акции из целия Запад; бомбардира ивилни граждани в Сирия; разпали война в Източна Украйна, която причини над 10 000 украински жертви; и разпръсква дезинформация, за да обърка, ядоса и уплаши гражданите по целия свят. Не е ли крайно време за действия?\", пита риторично Петро Порошенко.   ", "date": "2018.12.07", "title": "Порошенко в \"Ню Йорк таймс\": Путин трябва да бъде наказан, той е по-слаб, отколкото мислят на Запад "}
{"url": "http://epicenter.bg/article/Katastrofite-po-patishtata-otnemat-1-35-miliona-choveshki-zhivota-godishno/170161/11/0", "text": "Все повече хора по света загиват от катастрофи - 1,35 милиона през 2016 година, съобщи Световната здравна организация (СЗО), цитирана от Франс прес.   В доклада за безопасността по пътищата СЗО посочва, че пътните произшествия са най-големият убиец на деца и младежи на възраст между 5 и 29 години. За десет години загиналите в катастрофи са се увеличили. В доклада на СЗО от 2009 година са посочени 1,2 милиона смъртни случая.   Катастрофите са осмата причина за смърт въобще. От тях умират повече хора, отколкото от ХИВ/СПИН, туберкулоза и диария, посочва СЗО.   За България данните на СЗО показват 10,2 загинали на 100 000 души за 2016 г., т.е. 708 регистрирани смъртни случая: 72% от тях са мъже, а 22% - жени - съотношение подобно и по света. Общо за Европа загиналите са 9,3 на 100 000 души.   Броят на загиналите при пътни инциденти в света е средно 18 на 100 000 души.   Освен смърт пътните инциденти причиняват и много увреждания и заболявания с обществено значение, като исхемия и инсулт. Основна причина за катастрофите са некачественото пътно строителство и неизправността на автомобилите.   Пешеходците и колоездачите са 26% от загиналите на пътя, а мотористите - 28%. Шофьорите и техните спътници представляват 29% от общата цифра.   Данните са далеч от целта на ООН смъртоносните пътни инциденти и травмите да намалеят наполовина до 2020 г.   Източник: Новини.бг", "date": "2018.12.07", "title": "Катастрофите по пътищата отнемат 1,35 милиона човешки живота годишно"}
{"url": "http://epicenter.bg/article/Mirotvoretsat--quot-Sarmat-quot----ruskata-raketa--koyato-pazi-naroda-na-SASht-i-sveta-ot-yadrena-smart-/170185/11/33", "text": " Именно това е истински пацифистка позиция. Това мнение защитава в статия за руския седмичник \"Военно-промишлен куриер\" Константин Сивков, вицепрезидент на Руската академия по ракетни и артилерийски науки, доктор на военните науки.  След пространен анализ на различни военни сблъсъци от историята, експертът достига до парадоксалния на пръв поглед извод: \"Със заплахата си да унищожи американския елит, Русия предотвратява ядрената война, спасявайки по този начин народа на САЩ от чудовищни жертви\".   към разпалването на война. Като дава за пример Мюнхенския сговор и избухналата след него Втора световна война, авторът резюмира, че пацифистите, които отричат дори и справедливите и национално-освободителните войни, в крайна сметка провокират най-кръвопролитните конфликти. Това е лъжлив пацифизъм, обобщава Сивков.  Той дава за пример и ситуацията от Студената война от началото на 50-те години.   САЩ имаха над 300 единици ядрено оръжие и средствата да достигнат територията на СССР. Разработен е планът \"Дропшот\" за унищожаването на мнозивнстовото от големите градове в Съветския съюз. Общата икономическа мощ на САЩ и техните съюзници в пъти превишава съветската. Противоречията между СССР и Запада преминаха критичното ниво\", изброява авторът.   надеждната система за ПВО, създадена в най-кратки срокове, ядреното оръжие – макар и в ограничени количества и без средства за доставянето му отвъд океана. На западните елити разбраха, че една атомна бомбардировка ще нанесе на страната ни страшни загуби, но те няма да са смъртоносни - ПВО ще унищожи от 50 до 70% от носителите на ядреното оръжие. А после ще си кажат думата съветските танкове и пехота, които по оценките на НАТО, можеха след два месеца да се окажат на бреговете на Ламанша и Бискайския залив и да излязат на бреговете на Средиземно море в Италия\", твърди Константин Сивков.   В момента, в който КНДР получи средства за достигане с ядрени оръжия до Американския континент, на полуострова започна мирен процес, а Ким Чен-ун от \"лошо момче\" стана достоен политически лидер, с когото за президента на САЩ не е срамно да се срещне. Тутакси бяха прекратени всякакви военни учения и другипровокации около границите на Северна Корея. Либия прекрати ядрения си проект. Нямаха ядрено оръжие и Ирак и Югославия. Тях не ги унищожиха физически, но постигнаха същото с политически средства. Югославия прекрати съществуването си. Ирак и Либия не в никакъв случай не са пълноценни суверенни държави. Жертвите, които техните народи дадоха, се измерват с цената на милиони животи.   \"колко добре бихме живели без оръжия и войни\", а чрез създаването на такъв противовес, който да спре агресора още на стадия на замисъла му. Това е истински пацифистката позиция, защото тя реално предотвратява войната. В този смисъл за истински пацифисти трябва да бъдат смятани не Боб Марли, Джон Ленън, Алфред Нобел или Лев Толстой с неговата несъпротива на насилието на злото, а съветското ръководство, Ким Чен-ун и другите лидери, отстояващи правото на народите си на адекватна защита от претенциите на агресора, пише авторът.   Струва си да се напомни, че именно паритетът между СССР и САЩ не позволи да се разрази Трета световна война. Именно огромното количество ядрено оръжие в арсеналите на двете свръхсили направи безсмислена мащабната война. Жертви имаше, и то значителни, но несравними с възможните 100-150 милиона в резултат от трета световна дори без използването на ядрени оръжия, припомня Сивков.   В резултат Третата световна война отново е възможна. Човечеството не е заплашено от ядрена зима, значи можем да се опитаме да победим, особено ако залозите са достатъчно големи. Именно към ядрена война се стремят САЩ, създавайки система за ПРО, отказвайки се от Договора за ракетите със среден и малък обсег и разпалвайки нова надпревара в стратегическите въоръжения, твърди авторът.   За да постигнем това, трябва да бъдат създадени оръжия, способни гарантирано да унищожат главния претендент за победата в една такава война - САЩ. Именно да го унищожат, а не да му нанесат \"неприемливи загуби\" (които се изменят в зависимост от действащата американска администрация и обстоятелствата), смята Сивков.   които могат да станат театър на действията на Третата световна война, в това число и в западния свят. Със заплахата от унищожаване на американския елит Русия предотвратява ядрената вйна и спасява народа на САЩ от чудовищните жертви, които са неизбежни дори в случай на ограничен ответен удар.   ", "date": "2018.12.07", "title": "Миротворецът \"Сармат\" - руската ракета, която пази народа на САЩ и света от ядрена смърт "}
{"url": "http://epicenter.bg/article/BNB-puska-zlatna-moneta-s-lika-na-Sveti-Stefan/170183/4/0", "text": "Българската народна банка пуска в обращение златна възпоменателна монета „Св. Първомъченик Стефан”, съобщава БГНЕС.   Златната монета от серията „Българска иконография\" ще бъде пусната в обращение от 10 декември. До 12 декември всеки клиент ще може да закупи от БНБ до 2 броя монети, след което останалите ще се продават без ограничения.   Цената на монетата е 890 лева, а номиналната й стойност е 100 лева. Тя е изработена от злато, проба 999/1000, качеството е висше – мат/гланц. Тежи 8.64 грама. Тиражът е 2000 броя. На лицевата страна на монетата е изобразена емблемата на Българската народна банка с годината „1879“ върху лентата; околовръст: надпис „БЪЛГАРСКА НАРОДНА БАНКА“, номиналната стойност „100 ЛЕВА“ и годината на емисията „2018“. На обратната страна на монетата е разположено канонично изображение на Свети Стефан, а около него надпис „СВ.ПМЧК СТЕФАН“.   Автор на художествения проект е Пламен Чернев.", "date": "2018.12.07", "title": "БНБ пуска златна монета с лика на Свети Стефан"}
{"url": "http://epicenter.bg/article/Stranite-ot-OPEK-i-Rusiya-se-dogovoriha-da-sakratyat-dobivite-na-petrol-/170187/4/0", "text": "Страните от ОПЕК (Организацията на страните износителки на петрол) след преговори, продължили няколко часа, се договориха за съкращаване на добивите на нефт през 2019 година, съобщи иранската агенция Shana, позовавайки се на участник в срещата, предават ТАСС и \"Фокус\".  „Членовете на ОПЕК, най-накрая, постигнаха договорка да снижат общия обем на добивите след многочасови преговори“, отбелязват агенциите.  По информация на Bloomberg, ОПЕК препоръчва съкращаване на добивите от всички страни в ОПЕК+ (и Русия) на 1,2 милиона барела дневно.   Цената на фючърсите за сорта Brent с доставка през февруари 2019 г на борсата в Лондон скочи с 4,9% до $63,18 за барел веднага след разпространяването на новината, предаде ТАСС. Споразумението ще действа през първото полугодие на 2019 г., след което може да бъде преразгледано.   ", "date": "2018.12.07", "title": "ОПЕК и Русия се договориха да съкратят добивите на петрол, цените скочиха"}
{"url": "http://epicenter.bg/article/Prokuraturata-poiska-ot-spetssada-postoyanen-arest-na-Nikolay-i-Evgeniya-Banevi/170144/3/0", "text": "Прокуратурата поиска от спецсъда постоянен арест на Николай и Евгения Баневи. Те са обвинени за пране на пари в размер над 1 млрд. лв, обяви вчера зам.-главният прокурор Иван Гешев. Парите се намирали в офшорни сметки, контролирани от Баневи извън територията на България, предаде БТА.   В престъпната група, ръководена от Николай Банев, е участвала и майка му. Тя се е разпореждала и вземала пари от касите на някои от дружествата, активен участник е и в прането на пари.   Групата е действала от септември 2005 г. до задържането на лицата тази година.   Николай и Евгения Баневи ще бъдат обвинени още за длъжностно присвояване на пари и вещи, собственост на \"Полимери\" АД, \"Елма\" АД, Химически завод \"Панайот Волов\" АД и \"Топлофикация Казанлък\" АД в общ размер на 84 682 896 лв. Също и за укриване на данъци за 231 052 лв. като управляващи на \"Полимери\" АД, 1 515 235 лв. като управляващи \"Партнърс комерс\" ЕООД и 2 623 816 лв като управляващи \"Елма\" АД. Баневи ще бъдат обвинени и за държане на огнестрелни оръжия и боеприпаси.", "date": "2018.12.07", "title": "Прокуратурата поиска от спецсъда постоянен арест на Николай и Евгения Баневи"}
{"url": "http://epicenter.bg/article/Hvanaha-kradetsa--obral-kashtata-na-Valeri-Simeonov--zadignal-vinoto-i-zimninata-na-vitsepremiera/170146/3/0", "text": "Заподозреният за кражбата от бащината къща на бившия вицепремиер Валери Симеонов в с. Бутан е бил задържан за 24 часа и освободен. Той е 27-годишен криминално проявен жител на селото, предаде бТВ.   При проверка в дома му са намерени задигнатите вещи – лозарска ножица и тел, няколко буркана със зимнина, 10 литра вино и клещи.   Те ще бъдат върнати на притежателя им.   Припоняме, че престъплението бе извършено в събота през нощта.  ", "date": "2018.12.07", "title": "Хванаха крадеца, обрал къщата на Валери Симеонов, задигнал виното и зимнината на вицепремиера"}
{"url": "http://epicenter.bg/article/16-godishno-momiche-e-postradalo-sled-sbivane-v-uchilishte-v-kv---Hadzhi-Dimitar-/170151/3/0", "text": "16-годишно момиче е пострадало след сбиване с друга ученичка в училище в столичния кв. „Хаджи Димитър“. Това съобщиха от пресцентъра на МВР, предаде Novini.bg   Сигналът за инцидента е получен малко след 10:00 часа.   От МВР уточняват, че двете 16-годишни момичета се скарали, а конфликтът прераснал в бой. Пострадала е една от ученичките.   Втората е избягала след боя и се издирва от полицията.   В 10.26 ч. получихме сигнал за пострадало момиче след побой в 24 СУ „П. К. Яворов“ в кв. „Хаджи Димитър“. Това каза говорителят на Центъра за спешна медицинска помощ (ЦСМП) – София Катя Сунгарска, предаде агенция „Фокус“.   Екипът е пристигнал на място на десетата минута.   Момичето е хоспитализирано в ИСУЛ със съмнение за счупен хрущял на носа. ", "date": "2018.12.07", "title": "16-годишно момиче е пострадало след сбиване в училище в кв. „Хаджи Димитър“"}
{"url": "http://epicenter.bg/article/Dokaraha-Banevi-v-Spetssada--te-poiskaha-da-badat-pusnati-pod--quot-parichna-garantsiya-quot-/170177/3/0", "text": "В специализирания наказателен съд започна делото за мярката за неотклонение на семейство Баневи, предаде Novini.bg.   Те са обвинени за пране на пари в размер над 1 млрд. лв. Парите се намирали в офшорни сметки, контролирани от Баневи извън територията на България. В престъпната група, ръководена от Николай Банев, е участвала и майка му. Тя се е разпореждала и вземала пари от касите на някои от дружествата, активен участник е и в прането на пари. Групата е действала от септември 2005 г. до задържането на лицата тази година.   Николай и Евгения Баневи ще бъдат обвинени още за длъжностно присвояване на пари и вещи, собственост на \"Полимери\" АД, \"Елма\" АД, Химически завод \"Панайот Волов\" АД и \"Топлофикация Казанлък\" АД в общ размер на 84 682 896 лв. Също и за укриване на данъци за 231 052 лв. като управляващи на \"Полимери\" АД, 1 515 235 лв. като управляващи \"Партнърс комерс\" ЕООД и 2 623 816 лв като управляващи \"Елма\" АД.   Баневи ще бъдат обвинени и за държане на огнестрелни оръжия и боеприпаси. Материалите по делото са събрани в 120 тома.   На тази база от прокуратурата обявиха, че ще поискат най-тежката мярка \"задържане под стража\" спрямо Николай и Евгения Баневи. \"Престъпленията, в които са обвинени, са изключително тежки. Мярката \"домашен арест\" е много лека за тези деяния. Те имат и финансовите възможности да се укрият или да избягат от страната\", аргументираха се от държавното обвинение.   От своя страна Евгения Банева заяви, че със съпруга си не са имали никакво намерение да се укриват. \"Искаме да бъдем пуснати под \"парична гаранция\". Бяхме задържани на летището, когато се прибирахме с редовен полет в София. Пътувахме заедно с трите си деца. Бяхме резирвирали випа на летище София. Аз съм майка на три непълнолетни деца и искам да се грижа за тях. Не искаме да се крием и да живеем като бегълци. За това, за което съм обвинена, мога да кажа, че не участвам в голяма част от фирмите и съм никоя в тях\", защити се Банева.   \"Напълно ще съдействаме на прокуратурата. За нас е много важно това дело да излезе ние да бъдем невиновни, защото нямаме намерение с моя съпруг да живеем като бегълци от нашата собствена държава до края на нашия живот”, добави още съпругата на бизнесмена.   Съдът даде 30-минутна почивка, за да се запознае с нови шест тома по делото.", "date": "2018.12.07", "title": "Банева в Спецсъда: Аз съм майка на три непълнолетни деца и искам да се грижа за тях"}
{"url": "http://epicenter.bg/article/Spetssadat--Postoyanen-arest-za-dvamata-zadarzhani-s-nezakonno-orazhie/170197/3/0", "text": "Постоянен арест за двамата задържани за бойния \"Арсенал\" в казанлъжкото село Габарево, постанови спецсъдът, съобщи Нова телевизия.   В бус преди дни бяха намерени 17 автомата \"Калашников\" и 15 пистолета, като всички оръжия са били със заглушители.   Според прокуратурата, оръжията са били изнасяни незаконно от завод \"Арсенал\".   Разследващите правят проверка на предприятието. Преди дни при 2 спецакции бяха намерени 82 автомата \"Калашников\", десетки пистолети, хиляди патрони и дори леки картечници и части за тях. Сред задържаните е и столичен адвокат, който през 2016-та е разследван за незаконна търговия с оръжие.  ", "date": "2018.12.07", "title": "Спецсъдът: Постоянен арест за двамата задържани с незаконно оръжие (Видео)"}
{"url": "http://epicenter.bg/article/Nikolay-Banev--Za-da-se-izpere-1-miliard--tryabva-oborot-kato-na-4-5-ministerstva-/170199/3/0", "text": "„Само ще кажа две думи. Вие мисля, че имате икономическа грамотност. Представяте ли си, за да изперете един милиард колко оборот трябва да иматe. Сигурно оборота на 4-5 български министерства“, коментира обвиненият в пране на пари бизнесмен Николай Банев пред БНТ.   \"Какви са тези страшни обвинения за пране на 600 млн. евро и че сме скрили тези пари в швейцарска банка? Ако бях на детската градина, щеше да ми е смешно, но на мен ми е жалко. Ако някой може да изпере 600 млн. евро, трябва веднага да стане или президент на САЩ, или председател на ООН\", каза бизнесменът.  По думите му да се говори в българските условия за 600 млн. евро било абсурдно. По повод казаното от прокурор Мария Дойчев, е са приватизирали 130 предприятия, Банев обясни, че са приватизирани 10, а има участие в още около 30.  Проблемите започнали и когато местните власти вдигнали много местните данъци и такси. Трябвало за неработещите предприятия да се плащат огромни данъци. Предприятията били на загуба, защото по времето на социализма продукцията била изнасяна в бившите социалистически държави. След 1989 г. обаче нито една продукция от \"Елма\" нямало пазар.  Банев обясни, че с нито един документ от тези, които видял, приложени по делото, нямало негов или на Евгения Банева подписи.  \"Аз съм в бизнеса от 30 години, от самото начало. Ако не мога да купя на съпругите ми бижута за 256 000 лева, ще е смешно. Тези му думи бяха по повод на казаното от прокурор Мария Дойчева, че при претърсването им на дома в кв. \"Бояна\" са намерени бижута и часовници в сейфове.  \"В този сейф бяха и бижутата на покойната ми втора съпруга Дочка Банева, която почина от рак\", каза още Банев. Той обясни още, че по отношение на \"Полимери\" имало откровени лъжи в обвинението.  \"Полимери\" беше едно от най-успешните дружества. акциите му се съхраняват в централния депозитар. Какъв Банев, какви 5 лева?! Защо по делото не е разпитан нито един от акционерите?\", попита той. \"Всички свидетелски показания са откровена лъжа\", каза още бизнесменът.  \"Освен тъжно да се усмихвам, не знам какво друго да направя\", завърши той.  След него думата взе съпругата му Евгения Банева. Тя поиска съдът, ако трябва да й сложи електронна гривна или да я карат да се подписва всеки ден, но да я пусне на свобода, за да може да се грижи за трите непълнолетни деца.  \"Вече 46 дни не знам какво се случва с моите деца\", каза тя. После обясни, че един от най-големите ужасите, които е изпитала в живота си е бил на летището в Ница и само господ им помогнал да не са в този момент децата при социалните служби във Франция. Техен познат, който ги закарал на летището, поел в първите три дни грижата по дъщерята и близнаците на Баневи.   \"Аз съм майка на три непълнолетни деца, моето желание е да бъда пусната под гаранция, за да изпълня моя основен дълг\", заяви Банева преди съдебното заседание.  Тя увери, че няма намерение да се укрива и изтъкна, че със съпруга й са били задържани на 26-ти октомври на летището в Ница, когато се прибирали към София.  Банева разказа, че още два дни преди да тръгнат за България разбрали, че около тях се \"готви нещо\" - техен шофьор им се обадил и им казал, че ги търсят от прокуратурата. Тогава се свързали с наблюдаващия прокурор Мария Дойчинова и имали уговорка да се видят следващият понеделник в 11 часа в Специализираната прокуратура.  \"Много ясно искам да се знае, че ние никога не сме се укривали\", повтори тя. И изтъкна, че може лесно да се провери, че са резервирали полет за 26 октомври - искали децата да изкарат ваканцията си тук, а тя да отпразнува рождения си ден.  По думите й обвинението за пране на 1 млрд. лева срещу нея и съпруга й е пълен абсурд, защото в 99% от изброените фирми била никоя и никога не била изпълнявала никакви задължения.  \"Напълно ще съдействаме на прокуратурата, за нас е много важно това дело да излезе и и ние да бъдем невиновни, защото нямаме намерение с моя съпруг да живеем като бегълци от нашата собствена държава до края на нашия живот\", каза още бизнесдамата.  Близо 5 часа Баневи се запознаваха с материалите по разследването, пише БТА.  Материалите по делото са близо 120 тома, като преди минути прокуратурата внесе още 6 тома нови доказателства, събрани със СРС-та. Обвинението твърди, че, ако са на свобода, Баневи може да се укрият. Освен това имало данни Банев да е натискал свидетел да лъже.   Евгения и Николай Баневи бяха докарани в съда, където се гледа мярката им за задържане, след като вчера бяха екстрадирани в България. Вчера двамата бяха обвинени в няколко престъпления - участие в организирана престъпна група, длъжностно присвояване, укриване на данъци, пране на пари и незаконно държане на оръжие.   Според прокуратурата та са виновни за източването на 84 млн. лева от приватизираните от тях предприятия \"Полимери\", \"Елма\", \"Химически завод Панайот Волов\" и \"Топлофикация Казанлък\".   Освен това укрили данъци в общ размер от 4.3 млн. лева и \"изпрали\" 589 млн. евро. Информацията за последното била получена от намерените в дома на семейството документи на офшорни дружества, както и от свидетелски показания за приблизителните суми по сметките на тези компании.  Майката на Банев също беше привлечена като обвиняема като участник в организираната престъпна група, която според обвинителите е ръководена от него. Жената обаче няма да бъде задържана, заради напредналата й възраст - 78 години.  Евгения и Николай Баневи станаха част от серията операции на специализираната прокуратурата. Тя започна с хотелиерите Ветко и Маринела Арабаджиеви, които още се издирват, и алкохолния бос Миню Стайков, който беше задържан и оставен за постоянно в ареста.  ", "date": "2018.12.07", "title": "Николай Банев: За да се изпере 1 милиард, трябва оборот като на 4-5 министерства "}
{"url": "http://epicenter.bg/article/Dobrev--Otsastvieto-na-Ninova-ot-kongresa-na-PES-nyama-vrazka-s-tezhkiya-vapros-za-evrolistata/170179/2/0", "text": "\"  Това заяви зам.-шефът на БСП Кирил Добрев, помолен да коментира пред журналисти в Лисабон отсъствието на Нинова от конгреса на ПЕС.   Всички решения за това кой ще води евролистата взима Националният съвет, подчерта Добрев, който е член на българската делегация от БСП, участваща в работата на конгреса.  И добави: \"Надявам се нашите европейски партньори да проявят не просто разбиране, но да оценят факта, че при нас Конституционният съд има решение, с което не приемаме Истанбулската конвенция”.    Добрев отговори: “Винаги сте критикували това, че сме едва ли не лидерска партия. Още повече, че имаме конгресни решения, които изпълняваме   Добрев подчерта, че    , заяви и другият зам.председател  на БСП Деница Златева, която е отговорник по международните въпроси в партията.   Тя обясни, че   Още през юни от \"Позитно\" 20 са изпратили писмо с аргументите си. И го препотвърдили преди две седмици. Двете писма ще бъдат отразени в документите на конгреса.  \"Двете писма са депозирани в Секретариата на ПЕС и те ще бъдат отразени при обсъждането на резолюциите и съответно в документите на конгреса. От тази гледна точка, ние сме спазили всички уставни изисквания, и спазваме позицията, която е приета и на Национален съвет и от Конституционния съд  . Такива резерви имат и други партии по резолюция за миграции, включително социално-икономическата резолюция и по резолюцията за демокрация. Има процедура, която също е спазена, и партиите предварително декларират по кои теми не се чувстват обвързани от взетите решения на Конгреса\", подчерта Златева.   \"В едно семейство с 34 партии и организации е нормално да има различия по някои от тезите в резолюциите. Важното е, че по основните теми като борбата с неравенството, заетост и други нямаме различия\", обясни още тя.    каза Златева..   На следващите евроизбори предизвикателството пред цялата левица е голямо и всяка партия трябва да даде своя принос, отчитайки и националните особености, обясни още зам.-шефката на БСП. Затова в кампанията соцпартията нямало да засяга темата за Истанбулската конвенция.    допълни Златева.   Тя обясни, че общият манифест на ПЕС, който ще се приеме от конгреса през февруари, ще отчита теми, по които семейството има общи позиции. Националните специфики ще бъдат оставени на партиите в техните кампании    допълни Добрев.   Всеки момент ще започне гласуването за избора на Станишев за председател на ПЕС.  ", "date": "2018.12.07", "title": "Добрев: Делегацията на БСП с радост ще гласува за трети мандат на Сергей! Това е уникално постижение"}
{"url": "http://epicenter.bg/article/Dimov-za-deklaratsiyata-na-BSP-za-mrasniya-vazduh--Povedenieto-im-e-neadekvatno-ili-tseli-destabilizatsiya/170181/2/0", "text": ", предаде агенция „Фокус“. Попитан как ще отговори на упрека на БСП, че не прави нищо за чистотата на въздуха, Димов отговори:  “.   Той посочи, че още през 2011 г. започват мерките за чистотата на атмосферния въздух, като правителството тогава започва процедура, която е на път да приключи в момента, за въвеждането на норми за съдържанието на сяра и пепел в твърдите горива.     . Т.е. те не просто не продължават опита да бъде решен проблемът, а напротив – дори спират този опит“, каза още Димов.   , каза още министърът на околната среда и водите.   . И законът с необходимите промени вече е приет на първо четене и влиза в комисия между първо и второ четене другата седмица“, коментира Нено Димов.     , обяви Нено Димов.   „При всички положения тази година има ресурс от 111 млн. лв., който е отпуснат от оперативна програма, а догодина ще има и подобен ресурс, отпуснат от държавата, за да могат и останалите общини да бъдат финансирани за мерките за чистота на въздуха“, заяви Димов и посочи, че този ресурс ще бъде от порядъка на отпуснатия вече по оперативната програма.   , заяви Нено Димов.   . Но при всички положения трябва първо да се замислят какво те са направили. Погледнете – как се казваше, „Визия за България“ или „Ретро визия за България“, в нея няма една дума, касаеща замърсяването на въздуха“, заяви Димов.    „Виждаме как атакуват и всякакъв опит за разделно събиране на отпадъци, като отново фабрикуват фалшиви новини“, каза още Димов.   “, заяви Димов.", "date": "2018.12.07", "title": "Димов за декларацията на БСП за мръсния въздух: Поведението им е неадекватно или цели дестабилизация"}
{"url": "http://epicenter.bg/article/Kmetat-Sunay-Hasan-atakuva-v-sada-konkursite-za-direktori-na-dve-uchilishta-v-Momchilgrad-/170188/2/0", "text": "Кметът на община Момчилград Сунай Хасан обжалва конкурсите за директори на СУ \" Н. Йонков Вапцаров\" и ОУ \"Д-р Перът Берон\" в града.   В административния съд вече са внесени две жалби, в които се атакуват заповедтите за назначаване на комисията, провела конкурсите.  \"Конкурсите в двете училища са изцяло опорочени. В комисията е имало човек, който не е имало право да бъде неин член\", заяви Сунай Хасан.   Според разпоредбите на чл. 217, ал. 6 от Закона за предучилищното и училищното образование в комисията за провеждане на конкурса за длъжността \"директор\" на общинско училище се включват представители на регионалното управление на образованието, определени от началника на РУО, на общинска администрация, определени от кмета на общината, както и представител на обществения съвет. Член на комисията, провела конкурсите за двете училища е била Дияна Вълчанова. Тя е назначена със заповед на началника на РУО в Кърджали, но не е служител на тази институция. \"Ще настояваме съдът да отмени заповедите за назначаване на комисията, както и заповедите за назначаване на лицата, спечелили конкурсите\", каза Сунай Хасан. Той допълни, че община Момчилград е уведомила министъра на образованието за извършеното нарушение, но от ведомството все още не са реагирали.", "date": "2018.12.07", "title": "Кметът Сунай Хасан атакува в съда конкурсите за директори на две училища в Момчилград "}
{"url": "http://epicenter.bg/article/Elena-Yoncheva--Ne-sa-vodeni-razgovori-s-men-za-kandidat-na-BSP-za-kmet-na-Sofiya/170190/2/0", "text": "Не са водени разговори с мен за кандидат за кмет на София или водач на листата на левицата за евроизборите. Това каза говорителят на ПГ на „БСП за България” Елена Йончева в ефира на предаването „Плюс-Минус. Коментарът след новините.” на Нова телевизия.   „Аз съм депутат от гражданската квота, депутат от ПГ на „БСП за България”. Не съм член на БСП и с мен такива разговори не са водени”, каза тя.   Йончева коментира и искането, заявено от БСП, независима европейска лаборатория да направи изследване на пътната настилка на някои участъци на републиканската пътна мрежа. „Ние преди месец поискахме от АПИ такова разрешение. Изчакахме почти месец и преди два дни получихме писмо от тях, което е доста противоречиво. От една страна казват, че не може да се прави проверка, след като е приет акт 16, а от друга страна ни казват да дадем по-нататъшните искания как точно това да бъде направено. Няма закон, който да забранява извършването на техническа експертиза след приемането на акт 16. Така ние сме в правото си да направим такава експертиза”, обясни тя.  ", "date": "2018.12.07", "title": "Елена Йончева: Не са водени разговори с мен за кандидат на БСП за кмет на София"}
{"url": "http://epicenter.bg/article/Sergey-Stanishev-/170191/2/0", "text": "Европа е крехко цвете, което трябва да спасим от устата на черните кучета!   Това заяви в изключително емоционална реч, произнесена на английски език,  пред конгреса на Партията на европейските социалисти (ПЕС) нейният лидер Сергей Станишев.   Един истински европеец, истински социалист и истински лидер - с тези думи генералният секретар на ПЕС Ахим Пост представи Станишев.   \"Две са заплахите пред Европа - едната са екстремистите и популистите, които замерват хората с лъжи и използват страховете им. Втората е арогатната десница, чиято политика на ограниченията изкопа тази пропаст между гражданите и ЕС\", каза още в речта си Станишев.   \"ЕНП и националистите и популистите са едно и също. Те работят заедно, както е в Австрия и България. ЕНП се орбанизира\", подчерта лидерът на ПЕС. И продължи: \"Ние ще се борим срещу това, защото знаем отговорността си да спасим Европа.\"   Според него обединена Европа е в тежък момент и нито една държава не може да се справи сама, дори и големите държави като Германия. \"Не може да допуснем повече разломи - да противопоставяме работниците от Източна Европа на работниците от Западна Европа. Ще се борим за социална Европа, за да върнем доверието на гражданите - всеки да получава достойно заплащане\", каза още в речта си Станишев.   Според Станишев европейските избори не са предрешени и те може да се окажат голямото завършване на социалдемокрацията. Казват, че социалдемокрацията е мъртва, вие мъртви ли се?!, обърна се към делегатите на конгреса на ПЕС Сергей Станишев. \"Не!\", отвърна залата.   Социалдемократите се борят за една Европа на свободата, справедливостта и солидарността, изтъква в словото си той.   Европейското политическо семейство, което има план за младежта, е семейството на ПЕС, продължи той.   Станишев разказа, че седемгодишната му дъщеря се учи да свири на пиано. Когато чуете европейският химн изпълнен от малко дете, усещате духа на Европа, каза още той пред делегатите в Лисабон.   \"Да спрем да се оплакваме. Да се възсъединим с хората, с техните мечти\", призова още президентът на ПЕС.   По-късно пред българските медии той отговори на въпрос за отсъствието на лидера на БСП Корнелия Нинова. Станишев изтъкна подкрепата, която е получил от БСП. \"Жалко, че Корнелия не е тук, защото лидерите трябва да си говорят, а тук са лидерите на лява Европа\", посочи той.   \"Другата седмица Европейският парламент ще гласува моя доклад за Шенген\", припомни Станишев. Според него, одобряването на документа, призоваващ България и Румъния да бъдат приети в зоната за свободно движение с границите си по въздух, суша и вода, ще сложи край на двойния стандарт, а именно двойните стандарти подкопават доверието към ЕС. Пред българските медии той отговори и а въпрос, свързан с по-националния курс на лидера на БСП Корнелия Нинова. \"Всяка партия е съблазнена от неща, като национализма и популизма. Но това, което съм видял, наблюдавайки 34-те партии от европейската левица е, че това не сработва. Не може да бъдем по-големи националисти от националистите. По-големи популисти от популистите. Оригиналът винаги е по-добър от копието\", каза още той.    ", "date": "2018.12.07", "title": "Сергей Станишев: Европа е крехко цвете, което трябва да спасим от черните кучета (СНИМКИ)"}
{"url": "http://epicenter.bg/article/Varna-shte-izgrazhda-bezplaten-internet-po-initsiativata-WIFI4EU/170192/2/0", "text": "Община Варна ще изгражда безплатен безжичен интернет на обществени места, след като бе одобрена за финансиране от инициативата WIFI4EU.   За целта ще бъде осигурен ваучер, на стойност 15 000 евро. Средствата трябва да бъдат вложени в срок до 18 месеца за изграждане на WIFI на публични пространства - като зали, библиотеки, музеи, паркове, площади и други места от обществен интерес. Целта е не само да има свързаност на отделните хора, но и културен и исторически обмен на информация, съобщиха от пресцентъръ на общината.   Одобрени за финансиране са общо 113 града в България.   Българският еврокомисар по цифровата икономика и общество Мария Габриел приветства в свое изявление спечелилите общини. Тя уточни, че предстои подписване на споразумение със спечелилите, като след това те ще могат да инсталират мрежата за безплатен интернет и да осребрят ваучера си. Безплатният интернет ще може да се ползва минимум 3 години. Общият обем на средствата е 120 млн лв.   „Подобряването на свързаността в ЕС е ключов аспект на стратегията ни за цифровия единен пазар. Инициативата WIFI4EU е още една конкретна стъпка за превръщането на стратегията в реалност за всички. Сега много повече европейци ще ползват безплатно интернет, ще се радват на по-добри комуникации и нови възможности за връзка, което в крайна сметка ще допринесе за развитието и на икономиката на ЕС“, коментира Мария Габриел.   Всички регистрирани общини от ЕС ще станат част от общността на WIFI4EU и ще могат да се свържат с останалите участници в проекта.", "date": "2018.12.07", "title": "Варна ще изгражда безплатен интернет по инициативата WIFI4EU"}
{"url": "http://epicenter.bg/article/Elena-Yoncheva--40-50--ot-sredstvata-za-patishtata-se-otklonyavat-/170194/2/0", "text": "Разполагам с информация, че от средствата за ремонт на пътищата се отклоняват до 40-50% за сметка на качеството. Това каза говорителят на ПГ на „БСП за България” Елена Йончева в ефира на „Плюс-Минус”. \"Това е информацията, която имам от строителния бранш и затова задавам въпрос – отклонява ли се до 40-50% от стойността на магистралите за сметка на качеството? Ако не го направим сега, следващите, които ще дойдат на власт има вероятност да бъдат подложени на същите условия и това да продължи”, обясни тя.  Йончева коментира и искането, заявено от БСП независима европейска лаборатория да направи изследване на пътната настилка на някои участъци на републиканската пътна мрежа.  „Ние преди месец поискахме от АПИ такова разрешение. Изчакахме почти месец и преди два дни получихме писмо от тях, което е доста противоречиво. От една страна казват, че не може да се прави проверка, след като е приет акт 16, а от друга страна ни казват да дадем по-нататъшните искания как точно това да бъде направено. Няма закон, който да забранява извършването на техническа експертиза след приемането на акт 16. Така ние сме в правото си да направим такава експертиза”.  Елена Йончева уточни, че в писмото се изисква експертиза на тези пътни участъци от магистралите, които са строени последните 5 години и ремонтирани през този период. „5 години е изискваният от ЕК период на устойчивост, т.е. в рамките на тези 5 години не би трябвало да има проблеми”, добави тя.   „АПИ трябва да приеме искането ни, защото няма законово основание да ни откаже, но очевидно не го правят с голямо желание. Виждам открито нежелание да направим тази техническа експертиза, както от страна на АПИ, така и от страна на Камарата на строителите”, каза Елена Йончева.  Йончева коментира и строителството на оградата на границата с Турция. „В резултат на филма и документите, които събрах, ние дадохме сигнал в ДАНС и те направиха доклад, който е изключително обезпокоителен. В резултат на този доклад има досъдебно производство от прокуратурата. Големият проблем на оградата не са проектите, който са направени професионално, а това, което е направено дали съответства на тях”.  Депутатът от ПГ на „БСП за България” съобщи, че с нея не са водени разговори за кандидат за кмет на София или водач на листата на левицата за евроизборите.  „Аз съм депутат от гражданската квота, депутат от ПГ на „БСП за България”. Не съм член на БСП и с мен такива разговори не са водени”, каза тя.", "date": "2018.12.07", "title": "Елена Йончева: 40-50% от средствата за пътищата се отклоняват "}
{"url": "http://epicenter.bg/article/Izpisaha-bebe-s-18-mestna-limuzina-vav-Vratsa/170200/2/0", "text": "18-местната бяла лимузина, с която е изписано бебе от врачанската болница, предизвика истински фурор в социалните мрежи. Лавина от коментари предизвикаха кадрите от радостното събитие, които се появиха и във Фейсбук. Появата на младенец с юнашки размери явно е зарадвала много две ромски фамилии, които решили изписването му да бъде впечатляващо, пише \"Монитор\".  Затова съпругът и роднините на 17-годишната родилка от село Малорад, дошли да вземат майката и новороденото с бяла лимузина „Хамър“.  24-годишният татко Вени събрал очите на пациентите и персонала като пристигнал в сряда пред болницата с бляскавата кола и огромен букет цветя, за да прибере любимата и синът им, който се родил цели 4.2 кг.  Колата била толкова голяма, че едва се побрала в паркинга на здравното заведение. След като бащата поел бебока, фамилията потеглили към родното му село Лесура, където ще го отглеждат.  Според местни хора семейство Кънчови са могли да си позволят такова луксозно изписване, защото са работливи и заможни хора. Те имат фурна за хляб и магазин в центъра на селото. За няколко месеца в годината пък заминава за сезонна работа в чужбина.", "date": "2018.12.07", "title": "Изписаха бебе с 18-местна лимузина във Враца"}
{"url": "http://epicenter.bg/article/Palatkoviyat-lager-na-maykite-se-mesti-pred-zdravnoto-ministerstvo/170202/2/0", "text": "Майките на деца с увреждания отново изкарват палатките – този път пред здравното министерство, след 10 януари,  съобщи   bTV .   Майките настояват за реформа в ТЕЛК, за което вече са имали две срещи със здравния министър и ангажимент от страна на премиера, обяви организаторката на протеста Вера Иванова.   Според нея не документът от ТЕЛК, а индивидуалната оценка трябва да определя финансовото подпомагане за хората с увреждания.   „Явно благодарение на натиска се постигат исканията. Искаме справедливо, не според процента, защото той няма значение за това колко е болен човек, но има значение за пари – разликата е в 500 лева за децата”, обясни Иванова. ", "date": "2018.12.07", "title": "Палатковият лагер на майките се мести пред здравното министерство"}
{"url": "http://epicenter.bg/article/Rumen-Radev-pred-Panorama-/170206/2/0", "text": "Имаме достатъчно основания да считаме, че демокрацията в България е в критично състояние. Това каза президентът Румен Радев в предаването „Панорама“ по БНТ.  „Демокрацията я застрашават я много неща. Застрашава я чувството за несправедливост. Това чувство задушава българите и те излязоха на улиците. Застрашава я корупцията, отчайващото състояние на медиите“, заяви той.   „Мога да добавя и изборните правила, които не дават достатъчно гаранции за честни и прозрачни избори“, обяви държавният глава. „Да не забравим и отчайващо ниското доверие в българския парламент. Също така и прозрачността на вземане на решения. Едноличното вземане на решения“, каза още Румен Радев.  \"Не приемам внушението, че виждате ли проблемите в България са резултат на липсата на диалог между мен и правителството\", каза още президентът.  „Аз не съм избран, за да премълчавам истината. Напротив - за да я изговарям и отстоявам. Не президентът, а правителството разполага с бюджета, разпределя обществените поръчки, финансира медиите“, обяви той.  „Нека си спомним и онези 400 000 бюлетини, намерени в Костинброд, нека си спомним и депутатите, които пренасяха чувалите с бюлетини. Мога да спомена и вечните дебати за мъртвите души в избирателните списъци, за купени и корпоративния вот, за изборния туризъм, за броенето на бюлетините“, коментира Румен Радев.  Той посочи, че има всички основания да се съмнява в състоянието на нашата демокрация.  „Фотосесиите не са мой патент. Не съм избран, за да пригласям на правителството. Няма нищо опасно в плурализма. Опасно е отсъствието на взаимен контрол между институциите“, допълни президентът.  „Не приемам внушението, че виждате ли, проблемите в България са резултат на липсата на диалог между мен и правителството. Бедността и несигурността са трупани с десетилетия. Те се задълбочиха през годините. Това прави труден диалогът ми с правителството, което не се вслушва в гласа на хората. Мнозинството се отнася оскърбително към протестиращите майки. Дава нелепи обяснения за своите апартаменти и скандали. Повишава данъчната тежест на по-бедните. Не мисля, че това е покана за диалог към мен“, посочи държавният глава и подчерта, че не може да има съглашателство и единение в името на корупционния комфорт и на гърба на българските граждани.  „Очаквам правителството да търси не диалог с мен, а с българските граждани. Да чува техните болки и очаквания“, каза още Румен Радев.   \"Според мен трябва да има много по-голяма непримиримост към заобикалянето на законите. Ще дам пример - правителството отново не можа да презичисли пенисите, а в същото време гледаме в края на всяка година в края как изведнъж избуява явно грижливо отгледаният бюджетен излишък“, коментира той.  „Миналата година за минути МС разпредели 1,7 млрд. лева, тази година това набъбва на 2,7 млрд. лева. Пак ли това ще стане без санкция, без контрол от парламента”, попита държавният глава. По думите му и днешните, и утрешните управляващи трябва да разберат, а те го усещат по реакцията на гражданите от улицата, че няма да могат да управляват, както досега.  „Хората ще завишават изискванията си към тези, които ги управляват – образование, капацитет, знание, опит, езици”, посочи Радев и припомни интервю на водещия с Ян Енглерт, в което той е заявил, че гражданите ще търсят все повече етичния критерий, а не цвета на партиите - дали си подлец, или честен.   На въпрос защо се среща с лидера на БСП Корнелия Нинова и обсъжда партийната ѝ програма „Визия за България“, той отговори: „Приех парламентарните сили по време на консултациите за съставяне на правителство. Чух техните идеи, но днес правителството не изпълнява собствената си програма. Парламентът брои кворума и произвежда лобистки закони, на които аз после налагам вето“. „Аз не искам да обсъждам боксуващи програми. Аз съм готов да обсъждам визия за бъдещето, която има ясни идеи за реформи и за модернизация на страната“, обяви държавният глава.  По думите на президента „Визия на България“ на БСП е едно от усилията в тази посока. Според него проектът на левицата е визия за решаване на проблемите.  „Аз дадох много добре моите условя за среща. Очаквам не програмата, а решителна визия за справяне с корупцията по високите етажи на властта, за справяне на спада на чуждестранните инвестиции, за справяне с нашето значително изоставяне като развитие от държавите от Източна Европа“, коментира още държавният глава.  „Старая се да говоря принципно и обосновано и благодаря на всеки, който го прави, независимо дали е БСП или която и да е организация или гражданин“, заяви президентът.  Попитан дали всеки, който протестира срещу това правителство може да разчита на неговата подкрепа, той отговори: „Зависи от неговата кауза. Ако негова кауза е отговорна, справедлива и демократична – да, той може да разчита на моята подкрепа“. По думите му „Визия за България“ е едно от усилията в тази насока и всеки гражданин може да даде своя принос.  На въпрос дали, ако някоя друга партия извади подобна визия може да разчита на неговата подкрепа, той отговори: „Разбира се“.  По думите му това трябва да е визия, която да стои много над сегашната управленска програма като амбиции за развитието на България.   ", "date": "2018.12.07", "title": "Радев: Очаквам правителството да търси не диалог с мен, а с българските граждани!"}
