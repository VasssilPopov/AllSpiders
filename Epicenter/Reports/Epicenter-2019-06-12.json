{"url": "http://epicenter.bg/article/Kolyo-Kolev--Partiynata-subsidiya-da-e-1-lev-e-populistko-reshenie-i-rushi-ustoite-na-demokratsiyata/185542/2/48", "text": "Решението партийната субсидия да се намали до лев на глас е популистко, плоско и руши устоите на демокрацията. Това каза за обзорното предаване „Това е България“ на Радио „Фокус“ директорът на социологическата агенция „Медиана” Кольо Колев.  Според него това крие опасност партиите да бъдат подчинени на корпоративните олигархични структури. Според него този ход е плод на страх при управляващите и желание за връщане на общественото доверие. Това, което правят те, е нагло, коментира още той.  „Това е без съмнение толкова див и плосък популизъм, който издава, че ГЕРБ е в паника след резултатите на евроизборите, където получи безпрецедентен нисък брой гласове. Такова предложение дойде от премиера и лидер на управляващата партия. Управляващата партия разполага с целия държавен ресурс и може да се финансира директно от него. Това не може да стане на светло, а на тъмно, чрез държавните поръчки, например. Ако вземем и това, на което станахме свидетели, когато финансовият министър директно нарушава закона, финансирайки партии“, обясни той.  Кольо Колев предположи, че това решение е плод на плоски игри на „добри и лоши“, но едва ли това ще проработи дори и при средно и нискоинтелигентната част от българите.  Когато здравия разум напусне властта, нацията трябва да се събуди, защото я чакат злини и нещастие. Крайно време е за смяна на властта, каза още той. Според него българския политически живот бива надценяван.  Субсидията трябва да се прецизира, каза социологът и уточни, че тя трябва да бъде по-ниска за големите партии и по-висока за малките.  Лишавайки останалите партии от тези субсидии, ГЕРБ си осигуряват много по-голям шанс за победа на предстоящите местни избори, добави той.  ", "date": "2019.06.12", "title": "Кольо Колев: Партийната субсидия да е 1 лев е популистко решение и руши устоите на демокрацията"}
{"url": "http://epicenter.bg/article/Peevski--Nyama-da-podkrepim-predlozhenieto-na-GERB-za-1-lv--partiyna-subsidiya--podkrepyame-tya-da-e-0-lv/185476/2/0", "text": "Няма да подкрепим предложението на ГЕРБ за 1 лв. партийна субсидия, но ще подкрепим тя да е 0 лв. Това каза народният представител от ПГ на ДПС Делян Пеевски пред журналисти във връзка с партийната субсидия, предаде Агенция \"Фокус\".   \"Предложението на ГЕРБ няма да подкрепим, но ще подкрепим да е 0 лв. субсидията. За нас това е див популизъм, което се предлага. Хубаво е да се изясни какво правят партиите после. За нас това значи фалит на партиите при 1 лв. субсидията. Нормално е, ако ще се променя моделът на финансиране да бъде 0 лв. и отворено финансиране от американски тип от ясни и прозрачни донори\", каза Пеевски.   На въпрос дали това ще постави партиите в зависимост от бизнеса, Пеевски посочи, че 1 лв. е фалит на партиите. \"Ако не сменим модела на финансиране, нямаме партии в политиката и всичко ще е собственост на олигарсите. Изборът е на партиите\", допълни още Пеевски.    За намаляването на ДДС-то първо ще направим консултации - ако има реално поевтиняване за потребителите го искаме, ако няма - няма смисъл, каза още Пеевски.   \"Радваме се, че управляващите ни чуха за детските градини. Това ще се случи. Искаме безплатни детски градини и финансиране на нови детски градини. Чуха ни с ДДС-то на книгите, оттам нататък продължаваме с хляба и лекарствата, ако ще има резултат за гражданите\", уточни още Пеевски.   Народният представител от ПГ на ДПС Йордан Цонев заяви, че днес са първите консултации с фармациите по отношение на идеята за намаляване на ДДС ставките на лекарствата. \"Няма да направим предложение, ако няма гаранции, че ще паднат цените. Утре от 10.00 ч. пак тук са консултациите с тези, които се занимават с производството на хляб\", допълни още Цонев.", "date": "2019.06.12", "title": "Пеевски: 1 лев субсидия означава фалит за партиите"}
{"url": "http://epicenter.bg/article/Rumen-Gechev--GERB-da-ne-si-pravyat-eksperiment-sas-subsidiite-i-politicheskata-sistema/185482/2/0", "text": "„ГЕРБ да не си правят експеримент със субсидиите. Не сме съгласни политическата система на България да бъде хвърлена в хаос“.  Това заяви народният представител от ПГ на „БСП за България“ проф. Румен Гечев в студиото на БНТ.   Той подчерта, че в проектозакона няма разчети какви ще бъдат финансовите и политически последици за партиите. „Ние сме против този начин на издаване на заповеди и правене на политика – с експерименти, без разчети и с риск за политическата система. Дебатът е много важен и трябва да бъде проведен професионално“, категоричен е народният представител.   „Подкрепяме това, че данъкоплатците са в правото си да осъществяват контрол и когато е необходимо да бъдат намалени субсидиите. България пропуска инвестиционни проекти за милиарди, къщичките за гости са над 100 млн. лв. Всеки лев е важен за данъкоплатеца, но не трябва да допускаме с лека ръка да се рискува политическата система на страната“, каза още той.  Проф. Гечев даде примери с финансирането на партиите в Европа. „Прегледахме няколко стотин страници анализи от опита на ЕС, правени с години. С изключение на Холандия и Германия, тенденцията е силно намаляване и нулиране на частните плащания към партиите и изцяло финансиране на партиите от държавата, плюс членски внос“, посочи той. Според него, ако няма субсидии, партиите ще бъдат зависими изцяло от олигархията. Той цитира думи на Борисов по повод предложението субсидията да бъде 1 лв.: „Убеден съм, че това ще доведе олигархията в управлението, но щом 3.5 млн. искат това – глас народен, глас Божи“. Той подчерта, че в цяла Европа и България финансирането от държавата няма да ликвидира напълно корупцията в партиите, но ще я намали драстично. „Ако твърдим, че бизнесът в България не влияе на политиката, няма да бъдем откровени“, каза още проф. Гечев. Той обясни, че парите се дават от Министерството на финансите. „Министърът и неговият екип са длъжни да си правят сметката какво дават. Институциите трябва да работят по-добре“, коментира народният представител.", "date": "2019.06.12", "title": "Румен Гечев: ГЕРБ да не си правят експеримент със субсидиите и политическата система!"}
{"url": "http://epicenter.bg/article/Na-parvo-chetene-deputatite-namaliha-partiynata-subsidiya-ot-11-lv--na-1-lev-za-deystvitelen-glas/185509/2/48", "text": "Предложението за намаляване на субсидията на партиите и коалициите от 11 лв. на 1 лев на получен действителен глас предизвика остър политически дебат в парламента. Предложението за това дойде от Министерски съвет и бе обявено лично от премиера Борисов. То трябва да стане през промяна в Закона за държавния бюджет за 2019 година, която беше гласувана и прието на първо четене днес. \"За\" намаляване на партийната субсидия на 1 лев гласуваха 117 народни представители, а 90 бяха против, предаде Канал 3.  По време на дискусията твърдо срещу промяната се обявиха от ДПС. ”ДПС не приема този подход – намаляване на субсидията, защото такова било очакването“, категоричен бе депутатът Йордан Цонев. Той оцени предложението като ”див популизъм“, който според него ще нанесе сериозни щети на български политически живот. От движението не одобряват и подхода на управляващите по темата.   ”Къде са разчетите? Кога проведохме ние консултации с политическите партии? Как тогава стигнахме предложението за 1 лев или 5-те лева, каквото предложение очакваме в следващите дни?“, попита Цонев от парламентарната трибуна.  Въпреки че не подкрепят намаляването на субсидията, от ДПС се заканват да внесат свое предложение между двете четения и то да предвижда 0 лева на глас, т.е. пълно премахване на финансирането на политическите партии и коалиции.  Според Цонев парите, които партиите получавали от бюджета, се харчели прозрачно. У нас имало тежък данъчен механизъм за контрол на похарчените средства. Това трябваше да обясним на медиите и обществото, изтъкна депутатът. В закона било записано за какво могат да се харчат парите от субсидията. А референдумът за намаляването на субсидията бил върхът на популизма, по мнението му. В Европа финансирането е публично през бюджета, допълни Йордан Цонев.  В Германия имало и друг стълб на партийно финансиране освен 1 евро на глас. И държавата давала за германските партии. Партийният живот не можел да не се финансира.  Цонев отново каза, че се \"гледало на боб\" колко да е субсидията. Как стигнахме до този 1 лев, недоумява Йордан Цонев. Според него обществото не е доволно от работата на партиите и затова иска намаляване на субсидията.  Срещу идеята за 1 лев партийна субсидия се обявиха и от ”БСП за България“. ”Това ще доведе до изчезването на политическите партии. По този начин се застрашава демокрацията“, категоричен бе Драгомир Стойнев. „С това предложение, направено ”на крак“, показва стилът ви на работа. Във вашите политики вие никога не сте търсили устойчивото решение на даден проблем“, обърна се той към управляващите.  От БСП обаче са склонни да подкрепят евентуално намаляване на финансирането на партиите, но единствено при положение, че размерът на средствата бъде приет с консенсус и бъде такъв, който не застрашава тяхното финансиране. Според опозицията е нормално да се стигне до такова намаление, защото някои от партиите не могат да изхарчат средствата си и ги държат на депозит.  ”Нашето предложение е направено с преценка на всички рискове. Естествено, че когато бюджетът не финансира партиите, те ще се финансират отвън“, заяви Тома Биков от ГЕРБ. ”На нас започна да ни омръзва тази роля на ”пазител“ на партийните субсидии“, защити предложението той.   Биков припомни, че такова е било е желанието на над 2,5 млн. души, гласували на национален референдум преди три години. Според него, едновременно с предложенията си управляващите ясно са посочили какви са рисковете пред българското общество и политическата система.  По време да дебатите Тома Биков обвини БСП в това, че лошо управляват собствения си партиен бюджет и допълни: ”Два пъти са фалирали държавата“.  Отговорът на опозицията не закъсня. ”Колко печели от лихви ПП ГЕРБ от това, че държи парите си на депозит?“, попита Стойнев от трибуната.  ”Не ние издържаме цяла телевизия. За това нашите пари са в банката“, отговори му шеговито Тома Биков.  По време на днешните дебати подкрепа за намаляването на партийната субсидия на 1 лев на получен глас изразиха още от ”Атака“.  От ВМРО също подкрепиха законопроекта на първо четене, защото от партията смятат, че субсидията трябва да бъде намалена. Ще подкрепим предложението на ГЕРБ за намаляване на партийните субсидии на първо четене – парите могат да бъдат редуцирани, въпросът е с колко и на каква цена, каза депутатът Искрен Веселинов.   \"Нашето мнение във ВМРО е, партиите вземат повече пари, отколкото трябва да вземат. Факт е, че не всички партии могат да си изхарчат парите доказва тезата, че тези пари могат да бъдат редуцирани и намалени. Въпросът е с колко и на каква цена“, допълни още Веселинов. Според него 1 лв. е недостатъчен за всяка от партиите.   \"Кой ще финансира партиите? Отговорното поведение изисква този отговор да бъде даден със самия законопроект. Чуваме, че дебатът ще се случи между първо и второ четене и с удоволствие ще участваме в него“, коментира още Веселинов.  ", "date": "2019.06.12", "title": "На първо четене депутатите намалиха партийната субсидия от 11 лв. на 1 лев за действителен глас"}
{"url": "http://epicenter.bg/article/DPS-zapochna-konsultatsii-za-namalyavane-na-DDS-varhu-lekarstvata--VIDEO--/185512/2/0", "text": "Целеният ефект за намаляване на цената на лекарствата би се получил при промяна на ДДС за тях, но още има какво да се работи. Това каза по време на брифинг в Народното събрание председателят на ДПС Мустафа Карадайъ след среща с фармацевтични организации по темата за намаляване на ДДС на лекарствата, съобщиха от пресцентъра на партията.  Той посочи, че сред присъстващите на срещата са били представители на Българския фармацевтичен съюз, Българската Асоциацията на научноизследователските фармацевтични компании. Карадайъ посочи, че предстоят още срещи, включително и с министъра на финансите. Той припомни, че темата за намаляване на ДДС върху цената на лекарствата е поставена след изборите, за да не влезе в предизборната тематика.  „За всички ни е ясно, че законите, които се приемат без широко обществено обсъждане, са най-неустойчивите и най-нетрайните закони, които много често се променят. Като резултат от срещата можем да заявим, че идеята, която поставихме от ДПС, се одобрява от браншовите организации. Те обърнаха внимание и дадоха фокус върху лекарствата с лекарско предписание, т.е. лекарствата с рецепти. Общо беше съгласието, че ако успеем да постигнем съгласие между браншовите организации, обществото и политиците, ще пристъпим към практически действия и конкретни законопроекти“, коментира още Карадайъ.  Лидерът на Движението посочи, че ДПС има разбирането и подкрепата на браншовите организации. „Така че ние в тази посока ще продължим да работим“, каза още Карадайъ.  „От браншовите организации получихме уверението с фактическа картина, диаграми. Бяха много подготвени как се образува цената на лекарствата. Какви са добавките на търговците на едро, на търговците на дребно и какво е отражението на ДДС върху лекарствата и евентуално какво отражение би се получило при промяна на ДДС ставката“, коментира Карадайъ.  Зам.-председателят на ПГ на ДПС Йордан Цонев посочи, че има реална гаранция за намаляване на цената на лекарствата след намаляване на ДДС ставката. Йордан Цонев отбеляза, че има друг проблем.  „Проблемът с допълнителното финансиране на НЗОК от бюджета. Тук вече възниква въпросът, когато се получи този ефект от намаляване ставката на ДДС, или нулева ставка, тогава ефектът върху фиска ще се отрази реципрочно на финансирането на НЗОК от бюджета, което е 1,1 млрд. за тази година“, допълни Цонев.  ", "date": "2019.06.12", "title": "ДПС започна консултации за намаляване на ДДС върху лекарствата (ВИДЕО) "}
{"url": "http://epicenter.bg/article/Uchenitsi-ot-sofiyskite-klubove--Mladi-vazrozhdentsi--gostuvaha-na-vitseprezidenta/185514/2/0", "text": "За мен е изключителна чест да бъда домакин на високи гости като вас – младите български възрожденци. Възрожденците не са само в миналото, има ги днес, ще ги има и в бъдеще – с тези думи вицепрезидентът Илияна Йотова посрещна в президентската институция ученици от софийските клубове „Млади възрожденци“. Това съобщиха от прессекретариата на държавния глава.   Вицепрезидентът благодари на Общобългарския комитет „Васил Левски“ и на всички учители, които с всеотдайност възпитават в българските деца родова памет, общобългарски и общочовешки ценности, учат ги на любов към род и родина. „Зная колко е трудно днес да привлечете и задържите интереса на децата, да ги откъснете от телефона и таблета“, подчерта Илияна Йотова.   „Скъпи деца, помнете, че сте наследници на славни герои. Бъдете горди със своята родина България – държава с над 13-вековна история, съхранила и разпространила славянската писменост и култура“, заяви вицепрезидентът.   Председателят на Общобългарския комитет „Васил Левски“ Васил Василев изказа благодарности на вицепрезидента Йотова за подкрепата за развитието на инициативата „Млади възрожденци“. „Патронажът ви се превърна в мощен стимул за развитието на клубовете и броят на децата в тях вече надхвърля 5000 в цялата страна“, изтъкна Васил Василев.", "date": "2019.06.12", "title": "Ученици от софийските клубове „Млади възрожденци“ гостуваха на вицепрезидента"}
{"url": "http://epicenter.bg/article/Karakachanov-se-sheguva--Shte-vzema-Volen-Siderov-voynik--da-doyde-na-uchenie-i-togava-shte-govorim--VIDEO-/185515/2/0", "text": "\"Ще го взема войник, да дойде на учение и тогава ще говорим.\" Така министърът на отбраната Красимир Каракачанов отговори с усмивка на журналистически въпрос как ще коментира поредните нападки на лидера на „Атака“ Волен Сидеров. Вицепремиерът бе с министър-председателя Бойко Борисов на учебния полигон „Ново село“, където се проведе тактическо учение с бойни стрелби с участието на над 800 военнослужещи от въоръжените сили на България, Албания, Гърция, Северна Македония и САЩ.  Преди това премиерът бе помолен да коментира намаляването на субсидията за партиите и предложението на депутата от ДПС Делян Пеевски за 0 лева субсидии.  \"И защо трябва да коментирам? Има ли правителствено решение, не предложение, а решение. Подписано от мен, от вицепремиера Каракачанов, за 1 лев субсидия. Такава, каквато две години Слави Трифонов ни триеше на главите на всички. И вие нито веднъж не нарекохте това популизъм\", обърна се Борисов към присъстващите журналисти.  \"Ние не предлагаме, ние имаме правителствено решение. То не подлежи на коментар. Ясен ли бях? Това ли ще пуснете или танковете и артилерията, а видят хората каква армия ни пази?\", попита премиерът.  На въпрос кое в наблюдаваното учение го е впечатлило най-много, Борисов заяви, че него нещо трудно може да го впечатли, защото е участвал в стотици такива занятия. „Даже на колегата му казах, че има доста да коригират в стрелбата“, коментира той.  „Първо, много бих искал тези, които ни критикуват, че имаме българо-американска база в „Ново село“, да видят какво прекрасно съоръжение е. Второ, днес тук участват и колегите от Гърция, Албания, Северна Македония, САЩ – така ще се извъртят всички. В България всички идват на учения – другите държави ги прескачат, но в България абсолютно всички идват. Имаме надеждна техника, която модернизираме. А и с колегата Зоран Заев говорихме миналата седмица – живот и здраве, сега, като придобием новите изтребители, ще пазим въздушното пространство и на Северна Македония“, заяви Борисов.  Той посочи, че това ще е добре и за тях, и за нас. „Защото така или иначе тези самолети не могат да завият толкова близо и ходят над Северна Македония. Така че тези учения ни дават бойно другарство. Всички ни знаят в света, че продължават цяло лято занятията тука. Над 5000 американски военнослужещи минават и се обучават“, каза още министър-председателят.  „И не случайно на 6 май толкова се радват хората на военната техника. И сега продължаваме да окомплектоваме това, което през годините е разрушено. Продължаваме да си модернизираме танковете, да ги ремонтираме, казармите. Проектите вървят“, заяви Борисов.  Военната техника е необходима не за парадите, а за обучение на личния състав. Това каза пред журналисти на учебен полигон „Ново село“ министърът на отбраната Красимир Каракачанов.  „В последните няколко години отделихме толкова средства за армията, колкото не са отделяни с десетилетия. Но тъй като по една или друга причина се говори само за самолети, аз обърнах внимание на това, което се прави и за пехотата – 13 танка се ремонтират, всяка година има план за възстановяването им, има и други проекти. И всичко това струва пари“, посочи Каракачанов. Той заяви, че без пари техниката не може да бъде изваждана.  „А тази техника е необходима не за парадите, а за това, личният състав да се обучава, да бъде боеспособен и ако се наложи, да изпълнява своите задължения – да защитава България и да го направи ефективно“, коментира министърът на отбраната. Каракачанов благодари на премиера Бойко Борисов, че две години не е отказвал нищо от това, което му е било поискано за армията.   ", "date": "2019.06.12", "title": "Каракачанов се шегува: Ще взема Волен Сидеров войник, да дойде на учение и тогава ще говорим (ВИДЕО)"}
{"url": "http://epicenter.bg/article/Tsveta-Karayancheva-otkri-izlozhba-na-detski-risunki-v-parlamenta/185516/2/0", "text": "Рисунки на деца от столични училища, създадени под вещото ръководство на Иван Яхнаджиев, са включени в благотворителна изложба на Превантивно-информационния център по проблемите на наркоманиите в София. Председателят на Народното събрание откри експозицията, която е подготвена в рамките на Програмата за превенция на употребата на психоактивни вещества „Изкуството като алтернатива“.   Председателят на парламента поздрави младите творци и техния ментор – художника авангардист Иван Яхнаджиев, за участието им в инициативата. Цвета Караянчева посочи, че целта е децата да бъдат насочени да развиват своите таланти и умения в различни сфери като превенция да не тръгнат по път, от който много трудно се излиза. Радвам се, че големият художник Иван Яхнаджиев подава ръка на децата и заедно с Общинския съвет на София и народните представители подкрепяме тези млади таланти, отбеляза тя. По думите й е много важно малките деца да бъдат насочвани в правилната посока – да развият своите умения и таланти, защото изкуството и спортът възпитават ценности.   Каузата, за която работим заедно с Превантивно-информационния център по наркомании, е изкуството като алтернатива, отбеляза на откриването на изложбата председателят на постоянната комисия по здравеопазване и социална политика на Столична община д-р Веселин Милев. В експозицията са включени рисунки на ученици от 1-во и 129-то училища в София, които пресъздават палитрата от цветове на пролетта.   Откриването на изложбата в Народното събрание е голям жест към децата и към всички нас, които решихме да творим в името на една добра кауза, подчерта Иван Яхнаджиев. Изкуството е много силно и може да накара децата да тръгнат в добра посока и да живеят по-добре, добави той.   На откриването на експозицията „Нарисувана пролет“ присъстваха председателят на ПГ на ПП ГЕРБ и на Комисията по здравеопазването на Народното събрание д-р Даниела Дариткова, председателят на Комисията по образованието и науката Милена Дамянова, председателят на Комисията по вероизповеданията и правата на човека Красимир Велчев, много народни представители и гости на парламента.  ", "date": "2019.06.12", "title": "Цвета Караянчева откри изложба на детски рисунки в парламента"}
{"url": "http://epicenter.bg/article/Psihichno-bolen-chupi-i-vadi-orazhie--barikadira-se-pri-pristiganeto-na-politsiyata/185488/3/0", "text": "46-годишен с. Муселиево с психично разстройство е задържан след прояви на агресия, съобщиха от ОД на МВР - Плевен.   На 11 юни в РУ - Никопол е постъпил сигнал, че 46-годишен от село Муселиево от дни е с психично разстройство. Мъжът повреждал домашно имущество и заплашвал с огнестрелно оръжие. Лицето е освидетелствано и се води на отчет.   При пристигане на адреса служители на РУ - Никопол, заварват болният заключил се в стая на едноетажна къща. 46-годишният не е допуснал полицаите. Започнал е да хвърля предмети и да отправя закани с хладно оръжие.   При проведени беседи с психолози и служители на ОД на МВР - Плевен е напуснал къщата и е задържан в двора на имота. Прегледан е от екип на ФСМП - Никопол. По разпореждане на прокурор от РП - Никопол е транспортиран и настанен в психодиспансер в гр. Плевен.   При последващо претърсване в дома, обитаван от 46-годишния, са намерени въздушна пушка, неустановена марка, модел и калибър и газ - сигнален пистолет марка \"Еkol- volga\", с един брой пълнител и един патрон 9 мм. в пълнителя. Оръжието е иззето с протокол.   Няма пострадали граждани и полицейски служители на ОДМВР - Плевен. Образувана е преписка.  ", "date": "2019.06.12", "title": "Психично болен чупи и заплашва с оръжие! Барикадира се в дома си."}
{"url": "http://epicenter.bg/article/Rumen-Draganov--Imame-ministar--koyto-nishto-ne-razbira-ot-turizam-/185483/4/0", "text": "„Нашият трагизъм е това, че имаме министър и министерство, които нищо не разбират от туризъм“. Това е мнението на председателя на Института за анализи и оценки в туризма Румен Драганов, изказано пред БНР.  Той отчете спад на немския пазар от около 3%. По-малко са и руските туристи у нас, отбеляза Драганов и посочи какво може да се направи.  „Можем да се ориентираме към българския пазар – нещо, за което говори и самото Министерство на туризма, което не знам защо не се прави. … Има едно такова минорно, погребално настроение към целия туризъм, което въобще не отговаря на динамиката на туристите,“ смята експертът.  Според него се изпускат важни моменти и събития, които могат да се използват за маркетингово позициониране в страната и извън нея.  Една от причините за това е, че нямаме Национална хотелска асоциация, а бизнесът в сферата е напълно разединен.  „Най-голямата концептуална грешка на българския туризъм е, че нямаме Национална хотелска асоциация и че категоризацията не се извършва по места. Докато ние сме концентрирали в Министерството на туризма и категоризацията, и регистрацията, и контрола, т.е. те сами контролират себе си, ще имаме този трагизъм на ситуацията. Малките градчета трябва сами да категоризират хотелите по места. Кметовете трябва да управляват плажовете. Трябва да има и изискване – който иска да строи нов хотел, трябва да има съгласието на другите хотелиери в съответната общност. Колкото повече легла, толкова повече пада средната заетост, толкова повече пада цената и толкова повече нямаме пари за заплати. Ще ставаме по-бедни с тази политика, която имаме - на абсолютна свободия и всеки да си прави каквото си иска,“ коментира Драганов.  В момента има пълни хотели, има и напълно празни, всичко зависи от това как се управляват и каква им е политиката и качеството.  „В една кризисна ситуация, в която сме, виждаме кой разбира от туризъм и кой не. Нашият трагизъм е това, че имаме министър и министерство, които нищо не разбират от туризъм. … Ние като членове на ЕС сме най-консервативната държава. Ние мислим, че ЕС трябва на нас да ни дава пари, а не ние да даваме пари на ЕС точно чрез туризъм. Ние може да имаме много повече пари от туризъм, ако имаме по-добра политика, каквато нямаме,“ смята той.  Драганов коментира и промените в Закона за Черноморското крайбрежие, срещу които вчера имаше протест пред Народното събрание. Според него основната цел е приватизираните вече дюни да бъдат застроени.  ", "date": "2019.06.12", "title": "Румен Драганов: Имаме министър, който нищо не разбира от туризъм "}
{"url": "http://epicenter.bg/article/Georgi-Yordanov-za-Atanas-i-Lyubomir-Dalchevi--Vidnite-solunski-bratya---poet-i-skulptor/185384/11/0", "text": "  Няколко месеца преди да си отиде от този свят, превърналият се в легенда Радой Ралин ми се обади по телефона – трябвало да се видим по много важен въпрос. Не се изненадах. С него се познавахме от десетилетия. Като ученици в Сливенската гимназия често се навъртахме около книжарницата на неговия баща, която беше в центъра на града. След смъртта му Радой предостави жилището си на ул. „Раковски“ до Пожарната команда за квартира на мои съученици и приятели, които се опитваха да навлизат в литературата. Той вече бе известен със своята антифашистка дейност и стихове. „Войнишка тетрадка“ се появи след края на Втората световна война, в която Радой Ралин (Димитър Стефанов Стоянов) е доброволец в Първа българска армия.   През 60-те години вече популярният Р. Ралин често гостуваше в града. Дори предизвика гнева на дейци в народните съвети; разобличаваше техни постъпки в сатирични издания и филми. Особено зачестиха нашите връзки през 70-те години. Беше изцяло обзет от грижата за своите деца, но енергично се застъпваше и за битовото устройване и лечение на свои приятели – Борис Димовски, Александър Геров, за приобщаването на емигриралия Милчо Левиев…   Често ме посещаваше в Градския партиен комитет. Носеше ми молби от млади творци, които покровителстваше. След освобождаването на журналистите Пенка Чернева, Ива Йолова, Елеонора Владимирова… от в. „Народна младеж“ дойде развълнуван, настоявайки да се намери работа „на тия способни момичета“. Във връзка с неговата 60 годишнина направих предложение за награждаването му с най-високото държавно отличие орден „Георги Димитров“. На церемонията в Държавния съвет двамата с Тодор Живков искрено се шегували. Много издателства отпечатаха в големи тиражи произведенията му.   Не познавам човек, който може да откаже на застъпничеството на красноречивия и всеотдаен Радой. Ръсеше с щедри похвали творби на млади талантливи автори. Донесе ми току-що отпечатаната стихосбирка „Вечерен тромпет“ на Борис Христов. „Това момче от Перник скоро ще прави чест на цялата ни литература.“ Беше близък с Владимир Василев, Константин Константинов, Атанас Далчев…   Допуснах, че Радой бърза да се срещнем, обзет от грижа за някой изпаднал в беда негов пишещ приятел.   Седнахме в кафенето на Националната библиотека „Св. св. Кирил и Методий“.   Демонстративно и на висок глас подчерта, че ще черпи. Каза, че вече е организирал група от писатели и интелектуалци, в която е включен и поетът Георги Константинов, с цел да се направи поход по пътя на „Солунските братя“. Трябвало да водя групата; надява се да намеря автобус.   Не можах да разбера по кои пътеки на Солунските братя искаше да се движим. Попитах го чак до Моравия ли ще ходим? Той ме изгледа учудено: „Не бе, става дума за солунските братя Атанас и Любомир Далчеви. Ти бе близък и с двамата. Те имат още един брат – архитект, когото не познаваш. Както знаеш, родени са в Солун, но пътят на родителите им минава през Цариград. На връщане ще минем през селища, където има паметници на Любомир. Непременно ще се отбием и в Пантеона на антифашистите в Пловдив, който е сред шедьоврите му. След няколко дни ще се приберем в София...“ Не му казах, че великолепният ансамбъл на монументалното изкуство на Любомир Далчев е полуразрушен от новите „демократи“. Знаех, че тая вест ще го обезкуражи, ще го разстрои.   За съжаление проектът на мечтателя не се осъществи. Наскоро след това приключи жизненият път на винаги забързания и жизнерадостен, постоянно протестиращ Радой Ралин.   А сега за двамата „солунски братя“, както Радой ги назова.   С Атанас Далчев ме запозна Константин Константинов. Няма да скрия, че благоговеех пред изключителния интелектуалец. Тогава големият поет не беше толкова известен. Беше познат повече като преводач на класическа литература от френски и руски език. Силно впечатление ми правеха неговите „Стихотворения & Фрагменти“. Дребен на ръст, с очила. Дебелите стъкла подсказваха, че е късоглед. Мълчалив, сдържан. Предпочиташе да отговаря на въпроси, вместо да ги задава. Никога не говореше за себе си. Невероятните му познания за българската и европейската литература силно ме впечатляваха. Не споделяше, нито повеждаше разговори по семейни и битови въпроси. Деликатно разбрах, че с многолюдното си семейство се тъпче в тясно жилище на ул. „Солунска“. Предложих да го устроим в нов дом. Той се развълнува. От лицеизраза му разбрах, че е бил готов да понася всякакви несгоди, без да поиска нещо за себе си. Съдействах му и за решаване на някои творчески въпроси.   Едва ли друг заслужаваше повече от него да има добри условия, за да осъществи огромния си художествен потенциал. Ето защо трудно разбирах изявите на благодарност, с които той се отнасяше към това закъсняло внимание.   Забележителният поет Атанас Далчев, преводачът на „Червено и черно“ на Стендал, на Чехов, Хосе Ортега и Гасет, Балзак и Лафонтен, се отличаваше с изключителна скромност и благовъзпитание. Това проличава и от писмото му, което получих на 16.06.1973 г.:   „   Почувствах се неудобно. Убеждавах го, че улесненията, които му се създават, са най-малкото, което може да се стори като признателност за десетилетното му активно участие в културния живот. Той извикваше спомени, свързани с огорчението, което са му причинявали груби чиновници от Министерството на просветата, от Писателския съюз, от общината. Разбирах го. Достойнството бе същностна черта на характера на поета. Нему принадлежат думите, че България е богата на таланти и бедна на характери.   Високите морални ценности, които изповядваше, се оказаха много широка рамка, за да се промушват в нея напористи, но маломерни творци, които постигат популярност чрез груби, непремерени набези или незаслужено покровителство. Подаряваше ми всяка своя новоизлязла книга. Милваше я в ръцете си като драгоценност. Изваждаше перодръжката и с четлив почерк изписваше автографа.   Ето „Балкон“  Или „Стихотворения & Фрагменти“: , и т.н.   Веднъж го запитах какво е преживял, та е изплакал мъката си от обидата на другари. Той ме погледна през дебелите си стъкла – перчемчето му беше покрило голяма част от челото – и зададе въпрос, който силно ме изненада. Защото, както казах и преди, той никога за нищо не питаше. Макар че може би е имал отговор за всичко, което го интересува. „Какво имате предвид?“ Прорецитирах негов стих:   „   Той промълви: „Откъде знаете и тия мои стихове?“ „Вероятно са изблик на горчиво страдание или изпитание?“ Само отрони: „Вие сте още много млад. Не ви пожелавам да преживеете, което аз съм преживял...“ Тия думи, произнесени с печал, ме пронизаха... Наскоро след това, на 17 януари 1978 г., си отиде все така тихо, както бе живял. Издателство „Български писател“ издаде книгата му „Страници“. Близките му ме зарадваха с посвещението:   „   Класикът на българската литература Ат. Далчев се изучава в учебниците и се чете с голям интерес и духовно удовлетворение и от млади, и от възрастни у нас и в други страни. А Хердеровата награда на Виенския университет е доказателство, че е автор с международно измерение. Неговият живот е пример за гражданска доблест. Той виждаше щастието на човека в обикновените неща. В труда, в изпълнението на дълга пред отечеството и пред близките. Достатъчно е да си припомним: „Честит е, който вечер носи вкъщи сладка умора и хляб на децата“. Или „Към родината“:     Няколко пъти посещавах гробницата-пантеон на антифашистите в Пловдив – дело на неговия брат проф. Любомир Далчев. Мисля, че ансамбълът е на равнището на най-доброто в областта на монументалното изкуство. Наскоро след това се запознах и със станалия вече много известен автор на композицията. Изненадах се от голямата физическа разлика, която го отличаваше от неговия брат поет. Проф. Любомир Далчев беше висок, тънък, строен, с огромно, както казваше той, македонско чело, с живи очи и енергични жестове.   Творческият му авторитет бе на голяма висота. Разговаряше със самочувствие и категоричност, присъщи на безспорни творци с ярки постижения. Негово дело са класическата украса на Съдебната палата и паметници в страната, елементи от мащабната композиция на Паметника на Съветската армия в София и „Альоша“ в Пловдив. Отговори на нашата покана и създаде, подпомаган от свои асистенти, монумента на безстрашния хайдутин, който се възвисява до легендарното войводско кладенче в Сливенския балкан в района на Сините камъни.   В началото на 70-те години все по-често се срещахме. Общото гледище и проекти за изграждането на столичния град ни сближиха. Бях удовлетворен, че споделяме усилията за благоустройството и одухотворяването на средата в София. Започнах често да го посещавам в неголямата му къща на Околовръстния път в непосредствена близост до правителствената резиденция „Бояна“, която тогава усилено изграждахме. В подземното пространство и на първия етаж на къщата човек не можеше да се размине от натрупани завършени проекти, модели и материали за бъдещи реализации. Предложих му да осъществи и в София мащабни проекти. „Не виждаш ли, че няма къде да се провра!“   „Можем да построим голямо хале в двора.“ Той се съгласи. Пренесе, както се изрази, чукалата си в това ателие, за което очевидно е мечтаел. Там разгърна и осъществи няколко шедьовъра, които и днес красят центъра на София. Направи и мемориален паметник на входа на нацисткия концентрационен лагер Маутхаузен в Австрия.   Изграждахме Дом на борците против фашизма и капитализма на улица „Позитано“ 20 в столицата. В тази сграда днес се помещава националното ръководство на БСП. Проф. Л. Далчев се съгласи да направи скулптурна група за антифашистката борба. Не след дълго представи пред държавната комисия макета на своята бъдеща творба. Тя беше продължение на творческата му линия, осъществена по блестящ начин в пловдивския мемориал и австрийския концентрационен лагер.   Както се разхождаше в просторното си ателие, отметна едно платно и показа грамадната фигура на Климент Охридски с двете вдигнати ръце и с лицеизраза на едно безсмъртие, което озарява посветените на духовността. За изграждането на паметника пред Софийския университет „Св. Климент Охридски“ и откриването му, както и за творческото взаимосътрудничество между проф. Л. Далчев и арх. Н. Николов пиша на друго място.   Проф. Л. Далчев ни консултираше и при градежа на паметника на Незнайния воин, който се осъществи по проект също на арх. Никола Николов в чест на паметната 1300-годишнина на българската държава.   Двамата големи автори не скриваха яда си, че срещу паметника, между чудесната сграда на Светия синод и старото руско посолство стърчат няколко грозни постройки, вероятно струпани след американо-английските бомбардировки. Така се роди идеята тук да се направи галерия на открито от творби на Любомир Далчев. В центъра естествено би трябвало да се постави композицията „Ослепените Самуилови войници“. Предложи и няколко други творби. Избрахме „Свободата“. Така пространството около храма „Св. Александър Невски“ се обогати с класическите монументални пластики, предизвикващи възторга на столичани и гостите на София.   Проф. Л. Далчев не обръщаше внимание на ретроградни критици, които не одобряваха новаторското му творчество. Той отмахваше с ръка и повтаряше станалия обичаен негов израз на безразличие към глупостта: „Ха, холан, де...“   Сподели ми своя лелеяна идея: да проектира ансамбъл на българското покръстване с паметник на свети княз Борис-Михаил I. Обхождахме заедно софийските височини. Спряхме се на терена северно от Правителствената болница. Чрез Южния парк монументалният комплекс би обединил зеленината от Витоша с пространството около Националния дворец на културата.   Проф. Л. Далчев се зае да предложи идеен проект. Днес реализацията му е немислима, тъй като веднага след ноемврийските промени през 1989 г. това забележително място е отредено за посолство и информационен център на „новия голям брат“ – САЩ.   Суровият на пръв поглед Любомир Далчев беше сърдечен баща. Неговите и на съпругата му Ана, също скулпторка, грижи за подрастващия им син бяха трогателни. Момчето растеше буйно като всички юноши, неподатливо на строгите учителски и родителски изисквания.   Именитият му баща на няколко пъти и с мое съдействие го мести от техникум в техникум. Може би не съм прав, но все ми се струва, че желанията на любимия син и семейни внушения са в основата на решението на проф. Любомир Далчев да се възползва от изложба, която му уредихме в Австрия, за да потърси убежище на Запад. Тая негова постъпка буквално ни стъписа. Та той беше най-уважаван автор. Бе получил от държавата всички възможни отличия и най-добри морални и материални подтици за творчество. И до днес не разбирам защо антифашистът, радетелят на социалистическата идея, крупният автор обърна гръб на своето минало и на отечеството.   Проф. Любомир Далчев мотивира семейното решение да заживее в САЩ с обида от някои от членовете на ръководството на СБХ. Въпреки желанието на негови отрицатели да бъде анатемосан, оценките за творчеството му не бяха подложени на преоценка. За разлика от други емигранти, големият скулптор предпочете мълчаливо да преживее унижението на бежанските лагери, преди да се установи в щата Калифорния. Не зная от какви подбуди се е ръководил, за да направи няколко скулптури, които са в противоречие не само с неговите разбирания, но и с целия му творчески път. Може би това е обяснението за невисокото художествено равнище на произведенията му, създадени през последните години на странстване зад океана. Видях такава негова скулптура в Канада, в близост до Ниагарския водопад.   Ще вметна, че между братята Атанас и Любомир Далчеви зееше някаква хладина. Причината може би трябва да се дири в характерите им или в неизвестни семейни обстоятелства. Нито единият, нито другият са ми говорили за отношенията си.   Наближаваше 100-годишнината на проф. Любомир Далчев. Създадохме инициативен комитет с участието на неговите студенти и роднини. Най-активна роля играеше студентът му Стефан Начков, който поддържаше постоянна връзка с него. Насрочихме събитието за края на 2002 г., около рождената му дата – 27 декември. Ала месеци преди това безотговорни хулни публикации в българския печат обидиха чувствителния артист, който отказа да участва в юбилейните тържества. Наскоро след това – на 11 юли, големият скулптор премина в небитието.   Погребан е далеч, далеч от родината... Ала неговият български дух, претворен в творби с изключителна художествена стойност, продължава да е неделима част от културата на отечеството.              ", "date": "2019.06.12", "title": "Георги Йорданов за Атанас и Любомир Далчеви: Видните солунски братя – поет и скулптор"}
{"url": "http://epicenter.bg/article/Den-na-bashtata-2019-do-pametnika-na-Slaveykovi-otbelyazvat-Stolichna-biblioteka-i-fondatsiya-Lale/185500/6/0", "text": "Милиони хора в над 50 страни по света честват в третата неделя на месец юни Деня на бащата. Независимо от културни, религиозни и социални различия, хората са обединени от желанието да посветят деня на важната роля, която бащата, дядото, вуйчото, чичото, баткото и всички значими мъже от семейния кръг на децата, играят за израстването и развитието им. Четенето на децата и младите хора е главен приоритет на Столична библиотека и тя използва иновативни и креативни формати съвместно с партньорски организации за приобщаване на децата и учениците към четенето на книги, като: Час на приказката, „Летящо прасе или четящ тийнейджър“, Арт ателие, „Работилница с грамофон“ и др. За нас е от изключителна важност да възпитаваме нагласата към четене в семейството. През последните години се увеличава броят на бащите, които заедно с децата си посещават Детския център на Библиотеката на София. Столична библиотека и фондация Лале за пети път организират честване на Деня на бащата. Заповядайте на 14 юни 2019 г. от 11:00 до 13:00 ч. на литературно четене, което ще се проведе пред паметника на Славейкови на обновения площад „П. Р. Славейков“. С нас ще бъдат писателите проф. Михаил Неделчев, Йордан Ефтимов и Ангел Игов и композиторите Хайгашод Агасян и Борислав Мирчев.  Всички деца със своите бащи, дядовци и батковци ще могат да участват в образователни игри, четене, рисуване и програмиране. Ще бъдат раздавани безплатни едногодишни читателски карти за всички деца и бащи, участвали в празника.", "date": "2019.06.12", "title": "Ден на бащата 2019 до паметника на Славейкови отбелязват Столична библиотека и фондация Лале"}
{"url": "http://epicenter.bg/article/Putin-se-zahvashta-sas-sluchaya-na-zhurnalista-Ivan-Golunov/185464/7/0", "text": "Руският президентски прессекретар Дмитрий Песков предпочете да не уточнява срока на разглеждане от Владимир Путин на искането на руския министър на вътрешните работи Владимир Колоколцев да бъдат уволнени двама генерали от полицията във връзка със случая с журналиста от изданието \"Медуза\" Иван Голунов, предаде БТА, цитирайки ТАСС.  \"Искането ще бъде разгледано своевременно\", каза Песков вчера в отговор на въпрос за възможните срокове, в които ще бъде взето решението по въпроса.  Преди това Колоколцев съобщи, че ще предложи на президента да бъдат уволнени генерал-майор Андрей Пучков от полицията - началник на управлението, възбудило делото срещу Голунов - и началника на отдела за борба с наркотиците към Главно управление-Москва на руското министерство на вътрешните работи генерал-майор Юрий Девяткин.   Министърът заяви това, след като обяви, че е решено наказателното преследване срещу журналиста за недоказаното негово участие в извършване на престъпление да бъде прекратено. ", "date": "2019.06.12", "title": "Путин се захваща със случая на журналиста Иван Голунов"}
{"url": "http://epicenter.bg/article/Podiumite-na-Olimpiyskite-igri-shte-sa-ot-retsiklirana-plastmasa/185499/8/0", "text": "  Организаторите на Токио 2020 вече започнаха да събират пластмаса в повече от 2000 магазина от веригата AEON. В търговските обекти са поставени кутии, където гражданите могат да оставят ненужни пластмасови предмети.   .   Това ще са първите Олимпийски игри, на които ще има подиуми от рециклиран материал.     Олимпийските игри се разглеждат като възможност да бъдат рекламирани нови порядки за пестене и енергийна ефективност в Япония. Както САЩ, така и азиатската страна, не подписаха хартата за ограничаване на изхвърляните в Световния океан пластмаси, която беше изготвена от държавите от Г7 през 2018 г. Освен подиумите, медалите на Токио 2020 също ще са от рециклиран материал. Металите бяха събрани от стари мобилни телефони и друга електроника.  ", "date": "2019.06.12", "title": "Подиумите на Олимпийските игри ще са от рециклирана пластмаса"}
{"url": "http://epicenter.bg/article/Ornela-Muti-pristiga-v-Sofiya-kato-spetsialen-gost-na-chetvartiya-Festival-na-italianskoto-kino/185480/10/99", "text": "Синонимът за сексапил на Ботуша - Орнела Мути пристига в София като специален гост на четвъртия Фестивал на италианското кино.  Той ще се проведе в кино \"Люмиер\" Лидл\" от 17 до 21 юни, съобщиха организаторите от Италианската търговска камара в България и НДК.  Сред специалните гости на тазгодишното издание е и режисьорът и актьор Джанкарло Джанини. Живата легенда на италианското кино и театър има номинация за \"Оскар\" за \"Паскуалино седемте красавици\" (1975), награда за най-добър актьор на фестивала в Кан за \"Филм за любовта и анархията\" (1973) и е петкратен носител на приза \"Давид на Донатело\".  Девет кинотворби ще представят постижения в различни сфери на една от най-живописните области в Италия - област Пулия. Комедията \"Измамно богати\" (Ricchi di fantasia) с участието на Серджио Кастелито и Сабрина Ферили ще даде старт на фестивала. Сред заглавията са още мюзикълът \"Разходка под слънцето\", \"Двама дребни италианци\", \"Неудобна комедия\", \"Агенция за лъжи\", \"Сходна съдба\", \"Руди Валентино\" и \"Лесен живот\".", "date": "2019.06.12", "title": "Орнела Мути пристига в София като специален гост на четвъртия Фестивал на италианското кино"}
{"url": "http://epicenter.bg/article/Megan-Markal-poluchi-novo-priznanie-v-lyubov-ot-Prints-Hari/185487/10/100", "text": "\r\n Първата поява на Меган Маркъл на официално събитие, след като стана майка, бе на военния парад в чест на Кралица Елизабет II. Херцогинята на Съсекс бе избрала тоалет в тъмносин цвят и шапка в същия цветови нюанс. Освен тоалета ѝ, внимание заслужава и третият пръстен, който се е появил на ръката на Меган. На безимения пръст на лявата ѝ ръка блести този пръстен от няколко кръгчета. \r\n \r\n \r\n \r\n Това бижу ѝ е подарък от принц Хари за годишнината от сватбата им, която се състоя на 19 май, съобщават от People. Пръстенът представлява кръгче на вечността и символизира безкрайната им любов. По принцип подобен подарък членовете на кралското семейство подаряват на съпругите си при значими събития, като раждане на дете, годишнина от сватбата. Меган Маркъл вече носи три пръстена - годежния, сватбения и последния подарък от принц Хари. \r\n   \r\n Принц Уилям пък подари подобен пръстен на Кейт Мидълтън, когато се роди първият им син - принц Джордж. \r\n   Източник: Дир.бг \r\n    \r\n \r\n", "date": "2019.06.12", "title": "Меган Маркъл получи ново признание в любов от Принц Хари"}
{"url": "http://epicenter.bg/article/Frontmenat-na--quot-Ramshtayn-quot--schupi-chelyustta-na-fen/185493/10/100", "text": "Фронтменът на \"Рамщайн\" Тил Линедман счупи челюстта на фен, предаде \"Билд\", цитиран от Канал 3.   Инцидентът се случил в бара на хотел в Мюнхен, където певецът си е отдъхвал с приятели след концерт. Фен се приближил до Линдеман и помолил да си направи снимка с него. След отказ от вокала, мъжът започнал да обижда приятелката на музиканта, Лана. Линдеман поискал от поклонника да се извини на жената, но той отказал. Тогава певецът ударил фена по лицето и той паднал на пода. Персоналът на хотела се обадил в полицията. По предварителни данни, фенът е диагностициран с фрактура на челюстта. Линдеман все още не е коментирал инцидента.", "date": "2019.06.12", "title": "Фронтменът на \"Рамщайн\" счупи челюстта на фен"}
{"url": "http://epicenter.bg/article/I-brokerite-shte-dokladvat-pred-DANS-za-samneniya-za-prane-na-pari/185465/2/0", "text": "Кръгът на институциите и професиите, длъжни да докладват пред ДАНС за съмнения, че техни клиенти перат пари, се разширява.  Брокерите на недвижими имоти ще трябва да правят комплексна проверка на клиентите си не само при покупко-продажби, но и когато отдават скъпи имоти с месечен наем, надвишаващ 10 000 евро. Търговци на произведения на изкуството ще трябва да идентифицират клиентите си, да правят оценка на риска и да обменят информация с държавните органи при съмнителни сделки. Подобно задължение ще имат също така художествени галерии и аукционни къщи за сделки над 10 000 евро или равностойна на това валута.  Това предвиждат поредни промени в Закона за мерките срещу изпирането на пари, публикувани за обществено обсъждане на сайта на финансовото министерство. Към новите попълнения в списъка с институциите и професиите, задължени да противодействат на мръсните пари, се включват също така търговците на виртуални валути, както и тези, които предоставят портфейли за попечителски услуги. Да докладват за съмнения за пране на пари се задължават не само професионалните счетоводни и данъчни консултанти, но и тези, които непряко, чрез свързани лица, предоставят подобни съвети.  Въвежда се изискване ДАНС да предостави на Европейската комисия списък с висшите държавни длъжности. Според сега действащия Закон за мерките срещу прането на пари институциите и професиите, които са задължени да следят за съмнителни сделки, трябва да правят разширена комплексна проверка на всички свои клиенти, които са \"видни политически личности\" или са свързани с тях, пише в-к Сега. Според закона това са президентът, премиерът, министрите и техните заместници, депутатите и членовете на конституционни и върховни съдилища или на други висши органи на съдебната власт, членове на Сметната палата, ръководството на БНБ, посланици, висши офицери от въоръжените сили, кметове и заместник-кметове, членове на управителните органи на политически партии и др.  В мотивите на поредното изменение в Закона за мерките срещу изпирането на пари се посочва, че България все още не е въвела всички изисквания на европейското законодателство в тази област. А това би се отразило негативно на присъединяването ни към Банковия съюз и чакалнята на еврозоната. В последния си годишен преглед Европейската комисия разкритикува България за недостатъчното ниво на мерките срещу мръсните пари именно защото властите не са приели всички евродирективи и правила в тази област. Сега в преходните и заключителните разпоредби се правят промени в още десетина други закона, също свързани с предотвратяване прането на пари.  Новост е, че фирмите ще бъдат задължени да докладват на Агенцията по вписванията, ако действителните им собственици откажат да им предоставят необходимата информация, че точно те са такива. В този случай, ако бъдат установени от контролните органи, те ще се наказват с глоба от 1000 до 10 000 лв., а при повторно нарушение - до 20 000 лв. за всеки месец до предоставянето на необходимата информация пред Агенцията по вписванията.  31 май бе крайният срок всички фирми, притежавани от чуждестранни компании, да обявят реалните си собственици - физически лица. За компаниите, притежавани от български юридически лица, отпадна това задължение, след като стана ясно, че ДАНС ще прави служебни проверки от БУЛСТАТ. Според предлаганите поправки, когато ДАНС, МВР, НАП и Агенцията по вписванията установят, че има \"несъответствие\" на информацията за действителен собственик на една фирма с това, което е вписано в БУЛСТАТ, те са длъжни да уведомят прокурор и да му предоставят всички материали. В тези случаи те могат да сезират и компетентния съд, който да разпореди промяна на вписаните обстоятелства.  ", "date": "2019.06.12", "title": "И брокерите ще докладват пред ДАНС за съмнения за пране на пари"}
{"url": "http://epicenter.bg/article/Parlamentat-shte-razgleda-predlozhenieto-za-preizchislyavane-na-partiynite-subsidii-za-2019-g-/185466/2/0", "text": "Парламентът ще разгледа промени в Закона за държавния бюджет за 2019 г. на първо четене. Това предвижда седмичната проектопрограма за работа на Народното събрание.   Измененията са внесени от Министерски съвет. Съгласно текстовете за периода от 1 януари до 30 юни 2019 г. размерът на държавната субсидия ще е умножен по 11 лв. за един получен действителен глас. Намалението на партийната субсидия от 11 лв. на 1 лв. ще важи за периода от 1 юли до 31 декември 2019 г. В законопроекта е регламентирано измененията да влязат в сила в сила от 1 юли 2019 г. Депутатите ще разгледат докладите на Националното бюро за контрол на специалните разузнавателни средства за 2017 и 2018 г. и на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения.   ", "date": "2019.06.12", "title": "Парламентът ще разгледа предложението за преизчисляване на партийните субсидии за 2019 г."}
{"url": "http://epicenter.bg/article/Prezidentat-svikva-kragla-masa-za-izbora-na-glaven-prokuror/185469/2/0", "text": "Президентът Румен Радев свиква кръгла маса за предстоящия избор на нов главен прокурор, съобщи БНТ.  Държавният глава ще изслуша позициите на неправителствения сектор и на професионалните организации на юристите в България във връзка с критериите за избор и правомощията на бъдещия обвинител номер едно.  Припомняме, че през май Радев обсъди темата и с представители на изпълнителната и съдебната власт – главният прокурор, председателите на ВКС и ВАС, правосъдният министър.  Тогава настоящият обвинител №1 Сотир Цацаров заяви, че разговорите са подранили. Президентът репликира, че те целят да отговорят на обществените очаквания за прозрачна процедура. Мандатът на настоящия главен прокурор изтича през януари 2020 година, а процедурата трябва да започне най-рано на 10 юли и най-късно на 10 септември. ", "date": "2019.06.12", "title": "Президентът свиква кръгла маса за избора на главен прокурор"}
{"url": "http://epicenter.bg/article/Todor-Baychev--BSP--Namalyavaneto-na-subsidiite-e-krizisen-piar-i-populizam/185470/2/0", "text": "Намаляването на субсидиите е кризисен ПР и популизъм. Не смятам, че политиката трябва да се сведе до магазин „Всичко за 1 лв.“. Това заяви народният представител от ПГ на „БСП за България“ Тодор Байчев в студиото на БСТВ, съобщиха от пресцентъра на БСП.   Той е на мнение, че демокрацията струва скъпо и развитите демокрации отделят доста средства за развитие на политическата система във всяка една страна.   „Дава ни се пример с Германия, където един глас струва 1 евро, но да не забравяме, че тази страна има около 80 млн. избиратели“, допълни той. Депутатът припомни и периода 1995-2000 година в България, когато е имало двуполюсен модел. „Сега ще стане същото – на големите партии ще им бъде трудно да функционират, а малките ще изчезнат. И не само това – села, малки градчета и общини, ще бъдат дадени на местните феодали, престъпни босове, олигарси“, посочи Байчев. Според него политическият живот ще се занули в тези населени места и всички ще зависят от местния феодал, който ще командва и ще решава политическия, икономическия живот и финансовата страна. Народният представител заяви, че въпросът за субсидиите трябва да бъде подложен на публичен дебат и да бъде предложен разумен минимум, при който политическите партии да функционират нормално.  Тодор Байчев добави, че не е сега моментът Корнелия Нинова да подава оставка. „Нинова трябва да преглътне горчивата чаша от загубата и да продължи да ръководи партията“, каза той. Според него БСП трябва да се съсредоточи върху предстоящите местни избори и да работи за тях. „Нищо фатално не се е случило със загубата на изборите. Ние увеличихме гласовете за партията, както и евродепутатите ни“, подчерта той. ", "date": "2019.06.12", "title": "Тодор Байчев, БСП: Намаляването на субсидиите е кризисен пиар и популизъм"}
{"url": "http://epicenter.bg/article/Siderov--Bitkata-za-Sofiya-e-vapros-nomer-edno-za-GERB/185472/2/0", "text": "Платон ми е мил, но истината ми е по-мила. Като видя нещо нередно, няма как да си мълча. Така беше и с другия коалиционен партньор преди време и се оказах прав. Не става дума за лични нападки! Това коментира лидерът на \"Атака\" Волен Сидеров отношенията в малката управляваща коалиция \"Обединени патриоти\". Той бе гост в предаването \"Здравей, България\" по Нова телевизия. \"Имам огромна заслуга Красимир Каракачанов да стане кандидат за президент. Предвиждах специален режим със спорт, така че на самите избори да се яви в по-добра форма, той обаче отказа\", каза Сидеров, заявявайки, че думите му за килограмите на вицепремиера и председател на ВМРО са загрижен съвет.   \"Това е другарска критика и здравословен съвет. Тялото е храм на душата. Това беше един много загрижен съвет от моя страна. Когато бяха президентските избори, аз много исках Каракачанов да се кандидатира, а Валери Симеонов се опъваше до последно и с големи резерви се съгласи накрая. Тогава бях предвидил специален режим със специалист по хранене и спортни занимания, за да се яви Каракачанов на самите избори в по-добра форма. Моята загриженост не е от днес и вчера\", каза Сидеров.   Запитан дали драмата е дошла заради 7-те пъти повече от \"Атака\" гласове, които ВМРО са получили на евроизборите, Сидеров отговори: \"Драмата тръгна още от изборната нощ. Той и колегите му започнаха да говорят, че съм ги нападал. Все още не е получена паричната награда, която обявих за този, който ми сподели нападка или клевета по време на кампанията. Ние показахме как Джамбазки 2014 г. казва: \"Крим е руски\", а 2015 г. твърди обратното. Това не е лична нападка, а съм длъжен да го посоча. Това явно ги поздразни. Ако показваме резултатите назад в годините, имал съм и 20 пъти по-добър резултат. Колкото до самите критики, там се произнесох. Имам много големи съмнения относно това дали вотът бе честен и коректен\".   \"За ВМРО ще се покаже много сериозен цигански вот в момента, в който ромите у нас бяха обиждани от лидера на ВМРО. Посочвал съм циганската престъпност, проблемите, но знаете, че водех дела и спечелих задето ми приписваха някакви думи спрямо ромите\", посочи Сидеров.  Не съм заявявал досега, че имам намерение да разваляме управлението, посочи той на въпрос дали ще напусне коалицията.  Той коментира още, че битката за София е въпрос номер едно за ГЕРБ. И предположи, че сам може да се кандидатира за кмет на столицата на местните избори наесен. Ще взема да се кандидатирам за кмет на София с една единствена точка-забрана на гей-парадите, каза Волен Сидеров. Изтъкна и, че това е кракът път към премиерския пост и припомни, че преди да оглави изпълнителната власт, Бойко Борисов бе столичен кмет. Защо САЩ не ни подарят самолетите, те са го правили за други държави, които не са част от НАТО, попита риторично Сидеров. И посочи като пример Египет и Индонезия. Ние ще дадем 3 милиарда са самолети, чиято полза е спорна. Сделката за F-16 е жест с чупка в кръста към САЩ, която ощетява България, заяви лидерът на \"Атака\" Волен Сидеров.  Той напомни, че е гласувал \"против\" предложението страната ни да купи изстребители от Щатите. Според него парите, които България ще плати за 8-те машини може да отидат за пенсии. „Ще се боря тези пари да не отидат за самолети, а за нещо полезно в България”, обясни той. Според него много по-ефективно бихме могли да защитаваме територията си с установки като С-400, каквито Турция купува от Русия, вместо с осем самолета.   ", "date": "2019.06.12", "title": "Сидеров: Битката за София е въпрос №1 за ГЕРБ! Ще взема да се кандидатирам за кмет на столицата!"}
{"url": "http://epicenter.bg/article/Tatyana-Doncheva--BSP-shte-plati-tezhkata-tsena-na-erata--quot-Stanishev-quot-/185473/2/0", "text": "На БСП е необходимо спокойствие, но при едно запазване на статуквото това няма как да се случи. На мен ми е пределно ясно, че областните ръководства на БСП няма да пускат тези декларации за подкрепа, ако не им е подсказано от \"Позитано\" 20.  Това каза в сутрешния блок на БТВ лидерът на \"Движение 21\" Татяна Дончева, която коментира последните политически събития. \"БСП трябва да плати цената за ерата \"Станишев\". Те още не знаят колко е тежка тази цена. Цялата партия ще плати цената и това няма да приключи с настоящия конгрес, а ще продължи още години напред. Възможности за формиране на формации срещу ГЕРБ трябва да има, но дали това ще се случи до септември не мога да преценя. Мая Манолова е една нелоша кандидатура. Може да се търси и фигура извън политическите среди, някой технократ. Не мога да говоря от името на другите, но ако Мая Манолова не получи сериозна политическа подкрепа и организация, има възможност тя да се провали\", прогнозира Дончева.  Тя взе отношение и по темата за избор на нов главен прокурор. \"Проблемът с избора на главния прокурор не е, че предложенията са политически. Проблемът е, че ГЕРБ си избират главен прокурор, който да им пази гърба. Иван Гешев и Пламен Георгиев трябва да престанат със слугинажа и безобразията, които вършат. Те трябва да разберат, че ГЕРБ не ги броят за нищо. Колкото повече двамата продължават да действат по този начин, толкова повече се отдалечават от Лаура Кьовеши. Дочух, че за нов главен прокурор се спряга бившият евродепутат от ГЕРБ Емил Радев. Нямам представа как ще го изиграят това\", разкри Татяна Дончева.  \"ГЕРБ получиха добър резултат на еврозиборите. Проблемът е, че нищо чудно председателят на ЕК може да не бъде от ЕНП. Не е сериозно да се предлага Мария Габриел за еврокомисар\", анализира Дончева.   Според нея \"малката коалиция ще се разклати при една евентуална сделка за F-16\". \"Засега Красимир Каракачанов тупа топката добре в центъра, но да видим как ще продължи да се справя. Волен Сидеров ще се обърне срещу правителството при сделка за американските изтребители. Тази сделка ще накара и Марешки да се обърне срещу кабинета и тогава няма да е ясно как ще излязат гласовете\", каза още Татяна Дончева.  ", "date": "2019.06.12", "title": "Татяна Дончева: БСП ще плати тежката цена на ерата \"Станишев\""}
{"url": "http://epicenter.bg/article/Pravata-na-uchenika--obvinen-v-terorizam--sa-narusheni/185474/2/0", "text": "След разгласяването на информацията за предотвратен атентат в Пловдив, започна полемика нарушени ли са правата на 16-годишния ученик, обвинен в тероризъм.   От Държавната агенция за закрила на детето (ДАЗД) заявиха, че правата на момчето са нарушени, защото са изнесени данни, които издават неговата самоличност и той е идентифициран.  „Това е нарушение на Закона за закрила на детето, който регламентира, че не следва да се разгласява информация за дете без съгласие на неговите родители. Ако детето е над 14 г., трябва да се вземе и неговото съгласие\", обяви пред камерата на БТВ Живка Георгиева, главен инспектор в ДАЗД. Изнесени са данни за самоличността на ученика, къде учи и в кой клас. Всичко това е станало медийно достояние. ДАЗД е започнала проучване за установяване на административно нарушение. Уведомена е дирекция „Социално подпомагане” – Пловдив и Областната дирекция на полицията в града с цел да се окаже подкрепа на детето и семейството. Изпратени са и писма до специализираните служби за борба с тероризма с молба да бъдат предоставени насоки за работа в подобни ситуации. Санкциите за оповестяване на данни, свързани с дете, са в размер от 1000 до 3000 лв. при първо провинение или имуществени санкции от 3000 до 5000 лв. При повторно провинение са съответно от 3000 до 5000 лв. и от 5000 до 10 000 лв.", "date": "2019.06.12", "title": "Правата на ученика, обвинен в тероризъм, са нарушени"}
{"url": "http://epicenter.bg/article/S-kvorum-ot-131-narodni-predstaviteli-zapochna-plenarnoto-zasedanie/185475/2/0", "text": "С кворум от 131 народни представители започна пленарното заседание, предаде Агенция „Фокус“. В зала се регистрира и депутатът от ДПС Делян Пеевски.   По програма депутатите трябва да разгледат промените в Закона за държавния бюджет за 2019 г. на първо четене. Измененията са внесени от Министерски съвет. Съгласно текстовете за периода от 1 януари до 30 юни 2019 г. размерът на държавната субсидия ще е умножен по 11 лв. за един получен действителен глас. Намалението на партийната субсидия от 11 лв. на 1 лв. ще важи за периода от 1 юли до 31 декември 2019 г.   В законопроекта е регламентирано измененията да влязат в сила в сила от 1 юли 2019 г.   Депутатите ще разгледат докладите на Националното бюро за контрол на специалните разузнавателни средства за 2017 и 2018 г. и на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения.    ", "date": "2019.06.12", "title": "С кворум от 131 народни представители започна пленарното заседание"}
{"url": "http://epicenter.bg/article/Letni-buri-v-Yuzhna-Balgariya/185478/2/0", "text": "В сряда лятното време ще направи плах опит да се завърне по нашите географски ширини. Ще е слънчево с превалявания следобед. Валежите ще са най-вече в Предбалкана и в Южна България. Типични краткотрайни летни бури с гръмотевици. Температурите през деня ще са между 28 и 33 градуса.   В планините – облачно с превалявания и гръмотевици. По-чести валежи ще има в планинските масиви на Югозападна България. Температура по високите части – 14 градуса, в ниското – до 22. По-голямата част от Черноморието ще е слънчева. Възможни са слаби превалявания следобед по южната част от крайбрежието. Температурите – около 30 градуса на въздуха и 23-24 градуса на морската вода.   В следващите дни страната ни попада в обхвата на зона с високо атмосферно налягане, с която валежите осезаемо ще намалеят. До края на седмицата ще превалява слабо в следобедните часове, предимно в планините и в някои части на Източна България. Температурите ще се повишават и през почивните дни ще са със летни стойности – около и над 30 градуса.   Източник: Нова.тв", "date": "2019.06.12", "title": "Предстоят мощни летни бури с гръмотевици в Южна България"}
{"url": "http://epicenter.bg/article/Prezidentat--Noviyat-glaven-prokuror-tryabva-da-ima-visoko-obshtestveno-doverie/185490/2/0", "text": "Новият главен прокурор трябва да има високо обществено доверие. Това каза президентът Румен Радев по време на кръгла маса на тема „Предстоящ избор на главен прокурор – критерии и обществени очаквания“, предаде Агенция „Фокус“.   „Проведох срещи през май с ръководители на органи от системата на съдебната власт и министъра на правосъдието. Всички тези срещи бяха ясен сигнал за голямата значимост на това предстоящо събитие и необходимостта то да стои във фокуса на общественото внимание“, заяви Радев и посочи, че функциите на главния прокурор са важен фактор за ефективна борба с престъпността и корупцията, и за утвърждаването на законността.   „Затова е нормално и трябва да има високи обществени очаквания към тази процедура. Обществото трябва да получи гаранции за успешния ѝ ход, а това означава ясни критерии, прозрачност и добра аргументираност на мотивацията за номинациите на главен прокурор, коментира Румен Радев.   \"Главният прокурор, който ще бъде избран, е натоварен с големи очаквания, предстоят му важни задачи, затова е важно още от старта той да има високо обществено доверие“, посочи държавният глава.   Далеч съм от мисълта, че прехвърлям своите правомощия с разговорите за избор на нов главен прокурор, каза Румен Радев. Той подчерта, че според него при избора на нов главен прокурор много важен е критерият за независимост и воля за налагане на законността.   „Важно е обаче и как ще бъде оценена и съдебната независимост от този главен прокурор, защото заедно с неговата смелост и гражданска отговорност това е успехът на неговата бъдеща дейност“, заяви Радев. Той посочи, че е далеч от мисълта, че прехвърля своите правомощия с разговорите за избора на нов главен прокурор. „Аз се водя единствено от принципа за разделение на властите, но и не пренебрегвам своето задължение на края на процеса да подпиша указ. За мен най-важното е обществото да има фокус върху тези процеси и да има повишено обществено внимание“, каза още президентът.    ", "date": "2019.06.12", "title": "Президентът: Новият главен прокурор трябва да има високо обществено доверие"}
{"url": "http://epicenter.bg/article/Savetat-po-sigurnostta-kam-Ministerskiya-savet-provede-redovno-zasedanie-/185491/2/0", "text": "Под председателството на премиера Бойко Борисов се проведе редовно заседание на Съвета по сигурността към Министерския съвет. Това съобщиха от правителствената информационна служба.  Обсъден бе Проект на Годишен доклад за състоянието на националната сигурност на Република България през 2018 г., който предстои да бъде внесен за разглеждане на заседание на Министерския съвет.  Съветът по сигурността одобри също отчет за дейността си през изминалата година, както и примерен план за редовни заседания през 2019 г.  Министърът на вътрешните работи Младен Маринов отчете дейностите по Годишния план за изпълнение на Стратегията за противодействие на радикализацията и тероризма за 2018 г. и докладва по изпълнението на Стратегията през настоящата година.  В рамките на днешното заседание беше обсъдена и подготовката на посещение на Комитета за противодействие на тероризма към Съвета по сигурност на ООН в България.  ", "date": "2019.06.12", "title": "Съветът по сигурността към МС обсъди годишния доклад за националната сигурност (ВИДЕО)"}
{"url": "http://epicenter.bg/article/Borisov-kam-mediite--Ne-se-izkushavayte-v-zhalteniyata-da-se-pokazvate-nay-informirani/185495/2/0", "text": " заяви премиерът Борисов на импровизиран брифинг, след като присъства на приемането на новите автомобили за МВР.    допълни премиерът.   Гневната му реакция бе по повод агенция ПИК, която съобщи лични данни на 16-годишния ученик от Пловдив, което е в грубо нарушение на закона. Поведението на ПИК предизвика огромна негативна  обществена реакция.    В отговор на въпрос защо прокуратурата е оповестила случая, Борисов заяви, че \"няма как да не го оповестим, защото той влиза в съда.  \", подчерта още веднъж Борисов.    „Кой е човекът, кое е семейството му- всеки може да се сдобие с тази информация като тръгне по улиците на Пловдив, за 1-2 часа един добър журналист ще стигне до хората.  “, коментира Борисов.   Бяха разпространени видео материали на бомбите, те са страховити. Помолих колегите от Отряда за борба с тероризма, с които съм служил, да отидат да ги видят- те казаха, че това са чудовищни, мръсни бомби, които взривяват и убиват много хора, и са няколко пъти по- силни от тези в Сарафово, каза още Борисов във връзка с намерените експлозиви в дома на ученика.   Той, заедно с министъра на вътрешните работи Младен Маринов, участва в церемонията в Дирекция \"Жандармерия“ за връчване на ключовете на нови автомобили на областните дирекции на МВР и на жандармерийските подразделения в страната.   „346 са автомобилите за 9 млн. лева“, съобщи той. „С тези коли преследват престъпници, трябва да се придвижват бързо. Много са хубави автомобилите, 6 скорости, близо 130 коня, много икономични, бензинови“, посочи Борисов.  „Взимаме бензинови автомобили, защото виждате рестрикциите към дизела в Европа вървят с бясна скорост. А може и да дойде време и в България да се произвеждат“, коментира премиерът.  „Мисля, че полицаите, които ги карат, ще бъдат доволни, защото са много по-добри от старите коли“, изтъкна той. По думите му от времето, когато е бил главен секретар, досега разликата в окомплектоването на МВР е от земята до небето.  „Купуваме техника, за да могат полицаите ни да си изпълняват функциите, не само те, а и жандармерията. В най- отдалечените места да може да се отива бързо“, заяви премиерът. „Тези лампи отгоре на автомобилите са от ново поколение, не изгарят като старите. Така че през нощта да могат да се обозначават и по магистрали, и по пътища“, каза още Бойко Борисов.   Попитан докъде е стигнала идеята за създаването на антитерористичните центрове, министър- председателят съобщи: „Подготвяме се да направим един център, където на едно място да концентрираме службите. Не че сега няма, но и случаят в Пловдив ни даде основание, за да можем да заключим информацията в максимално малък брой хора, поименно“. „Сутринта имахме Съвет за сигурност, участваха и хората на президента. В момента сме ситуирали мястото, когато станем готови, ще го финансираме. Имаме отделени средства, така че много тихичко ще го направим“, обяви Бойко Борисов.   „В такива времена много малко хора трябва да работят по случаите. Сега по медиите тръгнаха психолози, коментатори, анализатори. Особено има един дето джебчийка не е арестувал през кариерата си, докато е бил в МВР, от сутрин до вечер дава оценка на колегите. Познавам го добре колко беше хлабав. Ще му спестя името“, каза още той.   Не коментирам предложения. Имаме правителствено решение на Министерски съвет за 1 лев, заяви премиерът Борисов за предложението на ДПС субсидията за партиите да бъде 0 лева на действителен глас.   „След референдума всичко се стоварваше на гърба на ГЕРБ и на всички им беше лесно“, каза той.   „Сега правителството взе решение. Не коментирам колко да бъде субсидията. Ние сме взели решение на база на референдума, то е 1 лев и това защитава ГЕРБ“, обяви премиерът. „Какво искат да правят другите партии си е тяхна работа“, отсече Борисов. „Ние не правим предложение, ние сме дали решение. Има голяма разлика“, изтъкна той.   „Иначе аз мога да предложа да асфалтираме пътя до Луната и това не е лошо“, коментира премиерът.", "date": "2019.06.12", "title": "Борисов към медиите: Не се изкушавайте в жълтенията да се показвате най-информирани"}
{"url": "http://epicenter.bg/article/Yordan-Tsonev--Namalyavaneto-na-partiynata-subsidiya-e-div-populizam/185498/2/0", "text": "Не приемаме подхода за намаляване на партийната субсидия – ако ще има промяна на модела, това трябва да се случи след дискусия. Това каза заместник-председателят на ПГ на ДПС Йордан Цонев по време на дебатите по промените в Закона за държавния бюджет за 2019 г. на първо четене, с които се преизчислява партийната субсидия от 11 лв. на 1 лв. за получен действителен глас, предаде Агенция „Фокус“.  Според него това е див популизъм, който ще има тежки последици за политическия живот. Той допълни, че предложението на ДПС между двете четения ще бъде 0 лв.  „Щом има обществено недоволство, че партиите получават обществено финансиране. Щом вие смятате, че да кажем истината на хората е непопулярно и трябва да си пазим имиджа – нямате проблем с ДПС. Ние ще предложим да отпаднат всички ограничения, да се разреши на политическите партии да набират дарения“, каза още Цонев.  Депутатът попита кога са проведени консултациите с политическите партии.  „Как тогава стигнахме до извода за 1 лв. или за 5-е лв., които ще ни предложат тези дни“, допълни още Цонев.  „Темата за субсидирането на политическите партии не е от вчера“, каза Цонев и отчете, че тази тема е отпреди 2001 г. „Искам да припомня, тъй като съм участник в процеса, че субсидирането на политическите партии от бюджета, се случи след една много дълга и задълбочена дискусия“, посочи още Цонев.  „Тогава се започна с 1 лв. на глас, но се оставиха възможностите за финансиране, извън бюджета. Постепенно с течение на годините през 2004 г. се прие 1% от минималната работна заплата и след това, когато се случи добрия растеж в икономиката през годините 2004-2008 г. бяха направени още две стъпки, за да се стигне до 12 лв., което беше финансирането, когато ГЕРБ дойде на власт“, каза Цонев.  Той попита как се харчат партийните субсидии. Депутатът от ДПС коментира, че парите от субсидиите се харчат прозрачно.  „Нивото на контрол, което се осъществява върху разходите на политическите партии относно парите, получени от финансиране е възможно най-високото в държавата и в ЕС“, допълни още Цонев. Той посочи, че в Европа финансирането на партиите е публично от бюджета.  ", "date": "2019.06.12", "title": "Йордан Цонев: Намаляването на партийната субсидия е див популизъм"}
{"url": "http://epicenter.bg/article/Dragomir-Stoynev--Predlozheniyata-na-GERB-i-DPS-za-subsidiyata-shte-dovedat-do-izchezvane-na-partiite/185502/2/48", "text": "Предложенията на ГЕРБ и ДПС за партийната субсидия ще доведе до изчезване на партиите - така се застрашава демокрацията. Това каза заместник-председателят на ПГ на „БСП за България“ Драгомир Стойнев по време на дебатите по промените в Закона за държавния бюджет за 2019 г. на първо четене, с които се преизчислява партийната субсидия от 11 лв. на 1 лв. за получен действителен глас, предаде Агенция „Фокус“.  Стойнев разкритикува управляващите, че са направили предложението на крак и че не търсят устойчиво решение на проблема.  „Така се случва за съжаление с цялото законодателство. Ние от „БСП за България сме „за“ намаляване на размера на праговете и таваните на партийната субсидия, но това да не застрашава функционирането на политическите партии. Предложенията на ГЕРБ, на ДПС и подкрепата, която се получава от \"Атака\", ще доведе именно до изчезване на политическите партии. Това е вече промяна на модела. Считаме, че по този начин се застрашава демокрацията. Ние като партия, която винаги е бранила демокрацията, ще се противопоставим на това ваше желание“, каза още Стойнев.  Според него е нормално да има намаляване на партийната субсидия, защото има партии, които не могат да я изхарчат.  „Трябва да се намери нужното решение на този проблем. Ние ще предложим на всички политически сили диалог. Предлагаме да не се бърза. Ще поканим всички политически сили между първо и второ четене да седнем, да обсъдим, така че да не застрашим политическия живот в страната“, допълни още зам.-председателят на ПГ на „БСП за България“.  Той допълни, че БСП няма да подкрепи този законопроект и ще направят своите предложения между четенията.  \"Жалко е, че подхождате по този детински начин. В крайна сметка това е ваше право. Ние ще се противопоставяме докрай, ако желаете да сложите край на тази политическа система. Всичко друго води до диктатура\", подчерта още Стойнев.  ", "date": "2019.06.12", "title": "Драгомир Стойнев: Предложенията на ГЕРБ и ДПС за субсидията ще доведат до изчезване на партиите"}
{"url": "http://epicenter.bg/article/Toma-Bikov--Ne-GERB-e-partiyata--koyato-dava-partiynite-subsidii-/185503/2/48", "text": "Не ГЕРБ е партията, която дава партийните субсидии - не може една част от парламента да бъде обвинявана в чорбаджийство. Това каза народният представител от ПГ на ГЕРБ по време на дебатите по промените в Закона за държавния бюджет за 2019 г. на първо четене, с които се преизчислява партийната субсидия от 11 лв. на 1 лв. за получен действителен глас, предаде Агенция „Фокус“.  \"Със сигурност позитивът от това наше предложение е този дебат, който се води днес тук. През последните няколко години дебатът за партийните субсидии се водеше в телевизионни студиа, шоу програми, в места, където не му беше мястото. Нашето предложение субсидията да падне на 1 лв. е направено с преценка на всички рискове“, каза още Биков.  Според него е ясно, че като се намали партийната субсидия, партиите ще се финансират от друго място.  „На нас започна да ни омръзва тази роля на виновника на партийните субсидии. Радвам се, че днес чухме какъв е позитивът за тези субсидии“, каза той и посочи, че това е чуто най-вече от БСП.  „Ако щете, миналата седмица ние бяхме онези, които раздават субсидиите, които дават насила по 2 лв. отгоре на БСП и тя, незнаейки че ги получава, се оказва омерзена от нас“, посочи още Биков. Той изтъкна, че преди 3 години на референдум 2,5 млн. души са гласували за намаляване на субсидиите на 1 лв.  „Не им беше обяснено защо се дава партийна субсидия. Позволихме това мнение да бъде формирано в обществото, то беше формирано, хората излязоха и гласуваха. Вероятно този избор не е бил достатъчно информиран, но той е факт. Резултатите от референдума се превърнаха в политически факт, който ако помните беше формулиран като един анти ГЕРБ вот“, коментира Биков.  „Субсидиите са за всички партии, факт е, че вероятно се обяснява трудно защо са 11 лв. Много ли са тези пари за една партия. Колко бихме спестили, ако субсидиите паднат. Всички тези въпроси, аз се надявам да намерят отговор през този дебат и той да бъде от всички нас. Не само едната част на парламента да бъде обвинявана в някакво чорбдаждийство, а другата да е за падането на субсидиите, но да не е ясно на колко. Трета да е за премахването им, обаче без да казва какво ще се случи след това. Ние едновременно с нашето предложение казахме какви са рисковете пред българското общество“, допълни Биков и посочи, че споделят опасенията на опозицията.  „Но се нуждаем от подкрепа, когато тези субсидии се дават“, уточни още народният представител от ГЕРБ. Той посочи, че никой от ГЕРБ няма желание българската демокрация да се олигархизира и са се борили за това.  \"Докато вие сте стояли и сте се подхилквали отстрани\", допълни още Биков.  ", "date": "2019.06.12", "title": "Тома Биков: Не ГЕРБ е партията, която дава партийните субсидии "}
{"url": "http://epicenter.bg/article/Pravitelstvoto-prie-promeni-v-Dogovora-za-sotsialna-sigurnost-mezhdu-Balgariya-i-Rusiya/185505/2/0", "text": "Правителството одобри становище на Министерския съвет по конституционно дело № 5 за 2019 г., образувано по искане на тричленен състав на Върховния касационен съд, Гражданска колегия, първо отделение, за даване на задължително тълкуване на разпоредбата на чл. 151, ал. 2, изречение трето от Конституцията относно следното тълкувателно питане: „Какви са правните последици от решенията на Конституционния съд в хипотезата, когато се обявява за противоконституционен закон с еднократно действие?“.  В становището е застъпена тезата, че решението на Конституционния съд, с което се обявява за противоконституционен закон с еднократно действие, няма конститутивно и възстановително действие. Прилагането на закон с еднократно действие е ограничено по време, поради което е невъзможно действие по спиране на прилагането на закона за в бъдеще, тъй като то няма предмет. С обратна сила не може да се засягат/възстановяват правоотношенията, възникнали, развили се и приключили преди влизането в сила на решението на Конституционния съд.    Министерският съвет утвърди План за действие за 2019 г. в изпълнение на Националната стратегия за учене през целия живот за периода 2014-2020 година, одобрена през януари 2014 година.  За осигуряване на условия за преход към функционираща национална система за учене през целия живот през 2019 г. ще бъде изпълнен комплекс от задачи.  Разширяването на обхвата на децата в предучилищното образование и тяхното задържане в системата ще се осъществява чрез три основни финансови инструмента: проекта „Активно приобщаване в системата на предучилищното образование“ към ОП НОИР, Националната програма „Заедно за всяко дете“ и Финансовия механизъм на Европейското икономическо пространство (ФМ на ЕИП). Тяхното интегрирано прилагане ще създаде устойчивост на резултатите от прилагането на Механизма за съвместна работа на институциите по обхващане и включване в образователната система на деца и ученици в задължителна предучилищна и училищна възраст.   В областта на предучилищното образование ще продължи модернизирането и изграждането на материалната база на детски градини, както и подобряването на достъпа до качествени предучилищни образователни дейности за децата в неравностойно положение. За целта са осигурени над 11,7 млн. лв. по ФМ на ЕИП и над 1, 7 млн. лв. - национално съфинансиране.  В училищното образование ще се прилага комплексен подход за повишаване на образователните постижения и намаляване дела на преждевременно напусналите училище с дейности, насочени към преодоляване на затрудненията в обучението и пропуски в учебното съдържание, и с използване на музеите и галериите като образователна среда.  В областта на професионалното образование и обучение основен фокус ще бъде обучението в реална работна среда. Чрез 80 паралелки за дуално обучение на ученици ще се търси повишаване на привлекателността му и засилване ролята на бизнеса в тази форма на обучение. Безработни лица ще бъдат привлечени за чиракуване или стажуване в предприятия или включени в курсове за придобиване на ключови компетентности.  Достъпът до висше образование ще бъде гарантиран с осигуряване на 2000 нови кредита по Закона за кредитиране на студенти и докторанти в общ размер до 135 000 000 лв. и предоставяне на допълнителни стипендии на около 1500 студенти, докторанти и специализанти от държавните висши училища и научни организации.  Неформалното и самостоятелното учене ще бъде насърчавано чрез дейности за развитие на доброволчеството. В планираните кампании за информиране и мотивиране на възрастни учещи ще обхванат 2500 лица, вкл. земеделски стопани. Финансово ще бъдат подкрепени 600 културни и образователни проекта на читалища, музеи и на библиотеки.  Чрез плана за действие в изпълнение на Стратегията се създават съвременни условия и подходяща среда за учене през целия живот в образователните и обучителните институции, на работното място, вкъщи и през свободното време.    Правителството прие отчет на Плана за действие за 2018 г. за изпълнение на Националната стратегия в областта на миграцията, убежището и интеграцията 2015 - 2020 г.  Отчетът е в съответствие със заложените в Стратегията изисквания. В него се посочва, че от 44 разписани дейности са изпълнени 43, а една се предлага да премине в Плана за действие за 2019 г., поради заложени мерки с по-дълъг срок за изпълнение. Десет от изпълнените дейности за отчетния период са били специално насочени към интеграцията на лица с международна закрила в Република България.  На правителственото заседание беше одобрен и Планът за действие за 2019 г. за изпълнение на Националната стратегия. Планът включва стратегически цели и дейности за изпълнение по приоритетните политики, заложени в Стратегията, които са от компетентността на всички ангажирани институции. Финансирането е от държавния бюджет чрез бюджетите на съответните институции, както и от финансовите инструменти на Европейския съюз и други международни донорски програми. Предвижда се изпълнението на 35 стратегически цели, като 11 от тях са специално насочени към интеграцията на лицата с международна закрила в Република България.  През миналата година са заловени 21 721 кучета, от които 3 872 са осиновени. Най-голям е процентът на осиновени кучета в областите Бургас, Добрич, София град, Стара Загора и Русе. Това става ясно от приетия от Правителството отчет за изпълнение на общински програми за овладяване на популацията на безстопанствени кучета на територията на България за периода януари-декември 2018 г. Регистрираните приюти са 52, с 5 повече от 2017 г. Общият брой на преброените бездомни кучета е 26 199.   Само 10 от 265 общини в страната нямат приети общински програми за овладяване популацията на кучетата. Съгласно Закона за защита на животните, съответната Областна дирекция по безопасност на храните налага административна глоба или издава предписание.  Министерският съвет прие Решение за едновременно намаляване и увеличаване на капитала на „Ученически отдих и спорт“ ЕАД - София. Обект на решението са неурегулирани поземлени имоти, формиращи бивша почивна база, която до 2004 г. е със статут на публична държавна собственост, внесена като непарична вноска в капитала на „Ученически отдих и спорт“ ЕООД. Впоследствие преобразувано в „Ученически отдих и спорт“ ЕАД.  Имотите се намират в населената част на град Земен, област Перник, в местността „Орлово гнездо“. Те са с площ на поземления имот от 21 000 квадратни метра, с трайно предназначение на територията - почивна база. Базата включва имоти с построените сгради: Двуетажна масивна сграда със застроена площ от 238 кв. м.; два броя едноетажни полумасивни бунгала, със застроена площ от 127 кв. м.; едноетажна полумасивна къща със спални помещения и клуб за игри със застроена площ от 150 кв. м.; едноетажна полумасивна къща, със спални помещения, със застроена площ 110 кв. м.; двуетажна масивна сграда със складови помещения, със застроена площ 58 кв. м., построена през 1990 г.; едноетажна полумасивна сграда - медицинско бунгало, със застроена площ от 32 кв.м. ; едноетажна масивна сграда - бани и санитарни помещения, със застроена площ 133 кв. м. Всички изброени сгради са построени през 1990 г.  Почивната база не функционира от десетилетия, като имотите, предмет на настоящото разглеждане, не обслужват дружеството и не са нужни за осъществяване на дейността му, а досегашните опити за освобождаване от този неработещ актив завършваха неуспешно.  Със свое писмо през април областният управител на област Перник е изразил мотивирано искане относно придобиването в управление на почивната база в местността „Орлово гнездо“, община Земен. За да преминат в управление на областния управител, е необходимо имотите да придобият статут на държавна собственост. С реализирането на процедурата по намаляване на капитала на дружеството тези имоти ще придобият статут на частна държавна собственост в управление на Министерството на образованието и науката и ще могат да преминат в управление на областният управител на област Перник.  С решението едновременно се извършва намаляване и увеличаване на капитала на „Ученически отдих и спорт“ ЕАД - София, като намаляването на капитала на дружеството с балансовата стойност на правото на собственост върху имотите, предмет на настоящето предложение, ще е 67 293,80 лв. Едновременно капиталът ще се увеличи със същата стойност от собствени средства (резерви) на дружеството по баланса му към 31 март 2019 г., които са в размер на 9,532 млн. лв.  По този начин ще се удовлетвори искането на областния управител на област Перник с цел опазването и защитата на държавната собственост на територията на областта. Също ще се удовлетвори и нуждата от оптимизиране дейността на „Ученически отдих и спорт“ ЕАД – София.  Правителството одобри изплащането на 15 000 евро обезщетение след споразумение по жалба пред ЕСПЧ.  На 13 октомври 2010 г. камион, собственост на жалбоподателя, е спрян за проверка на гръцко-българската граница. Българските митнически власти откриват голямо количество недекларирани цигари, които са конфискувани. Камионът също е иззет като веществено доказателство. Срещу шофьора на камиона е образувано наказателно производство за контрабанда, по смисъла на чл. 242 от Наказателния кодекс (НК).  Жалбоподателят сезира Окръжна прокуратура - Хасково с искане да му бъде върнат камиона. Прокурорът постановява отказ, изрично посочвайки, че съгласно чл. 242, ал. 8 НК превозното средство се отнема в полза на държавата, дори и ако не е собственост на дееца, освен ако стойността му явно не съответства на тежестта на престъплението.  Впоследствие шофьорът на камиона сключва споразумение с прокуратурата, по силата на което се признава за виновен в извършване на престъпление по чл. 242, ал. 4 НК и приема изтърпяване на ефективно наложеното му наказание лишаване от свобода. Параметрите на споразумението включват и отнемане в полза на държавата на превозното средство и прикаченото полуремарке, послужили за пренасяне на цигарите, предмет на контрабандата. С неподлежащо на обжалване определение от 6 юни 2011 г. съдебен състав на Окръжен съд - Хасково одобрява така постигнатото споразумение.  В светлината на константната си практика, и по-специално решението по делото „Унспед Пакет Сервиси Сан Be Тис АС срещу България“, (жалба 3503/08), ЕСПЧ съдейства на страните да постигнат приятелско споразумение, ако българското правителство се съгласи да заплати на жалбоподателя обезщетение в размер на 15 000 евро.    Министерският съвет обяви имот - публична държавна собственост за частна държавна собственост и го предостави на община Смолян. Имотът представлява терен с площ 5 016 кв. м и сграда в него. Досега е бил управляван от Министерството на образованието и науката за нуждите на Професионалната гимназия по техника и технологии „Христо Ботев” - гр. Смолян, но е с отпаднала необходимост.  В зданието общината ще предоставя образователни услуги на децата и учениците в община Смолян чрез провеждане на занимания за развитие на интересите и компетентностите в областта на науките, технологиите, изкуствата и спорта, глобалното, гражданското и здравното образование, както и за придобиване на умения за лидерство.    Правителството предлага на Народното събрание да ратифицира Споразумението за сътрудничество между Министерството на туризма на Република България и Световната организация по туризъм (COT) към ООН за провеждането на втори „Международен конгрес на световните цивилизации и историческите маршрути на COT“. Форумът бе проведен в периода 14 до 16 ноември 2018 г. в гр. София.  Вторият „Международен конгрес на световните цивилизации и историческите маршрути“ разгледа възможните начини, по които биха могли да се възобновят традициите, свързани с древните цивилизации и туризма. Конгресът анализира ролята на туризма и античните маршрути в създаването на нови социално-икономически възможности за развитие на местно ниво, насърчавайки материалното и нематериалното древно наследство. Събитието бе разделено на 3 части - среща на министрите на туризма, конгресна част и техническо посещение.  Като събитие на Световната организация по туризъм към ООН за 2018 г. на конгреса бяха поканени всички министри, отговорни за туризма от 158-те страни членки на COT. Провеждането на събитие от подобен ранг в страната способства за изграждането на положителен имидж на България на международно ниво.  Република България е член на COT от 1976 г. и зам.-председател на Регионална комисия „Европа“ на организацията за периода 2018-2019 г.    Правителството предлага на Народното събрание да ратифицира Протокола за изменение на Договора за социалната сигурност между България и Русия. Документът беше подписан на 4 март 2019 г. в София и ще влезе в сила на 30-я ден, следващ размяната на ратификационните документи.  С влизането в сила на промените се запазва възможността за придобиване на социални права от гражданите, работили или живели на територията на двете страни. Същевременно се разрешават възникнали практически проблеми от досегашното приложение на договора.  С направените изменения се предвижда възможност при преценка на правото на пенсия да се зачита осигурителен стаж, придобит в трети страни, с които държавата, която отпуска пенсията, има сключен международен договор, при условие, че тези периоди не съвпадат по време на придобиване. По този начин се разширява закрилата за осигурените лица и се дава възможност те да придобиват право на пенсия, в случаите на недостигащ осигурителен стаж.    Правителството одобри проект на Меморандум за разбирателство между българската Изпълнителна агенция за насърчаване на малките и средните предприятия и Агенция за развитие на малкия и среден бизнес на Азербайджан.   В Меморандума се предвижда двете агенции да бъдат партньори в областта на развитието на малките и средните предприятия, като предоставят реални възможности за разширяване на бизнес контактите между предприятията от България и Азербайджан. Двете страни поемат задължения за обмен на бизнес-информация, свързана с търговията, възможностите за инвестиране, политиката и мерките, предприети от всяко от двете правителства за насърчаване на интернационализацията на малките и средните предприятия.  Българската и азербайджанската страна ще си сътрудничат при организиране на промоционални прояви в услуга на малките и средните предприятия, като размяна на посещения на предприемачи, организиране на участието им в бизнес форуми, конференции, семинари, търговски панаири, изложения, посещения на делегации и други.    Правителството одобри позицията и състава на българската делегация и разгледа въпроса за подготовката и провеждането на Седмата сесия на Междуправителствената българо-монголска смесена комисия за икономическо, търговско и научно-техническо сътрудничество. Сесията ще се състои в периода 24-25 юни 2019 г. в гр. Улан Батор, Монголия.  Ще бъдат обсъдени теми и въпроси в основните области на двустранното сътрудничество: взаимна търговия; селско стопанство; транспорт, информационни и комуникационни технологии; образование и наука; култура и др. В допълнение ще бъдат дискутирани и възможностите за разширяване на инвестиционното сътрудничество между двете страни.  Предвижда се Комисията да набележи съгласувани мерки за разширяване на сътрудничеството и деловите връзки между двете страни в различни области от взаимен интерес.    Правителството одобри позицията на България за заседанието на Съвета на ЕС по заетост и социална политика, което ще се състои на 13 юни в Люксембург. Очаква се да бъде проведено гласуване за избор на страна, в която да бъде разположен Европейският орган по труда. Държавите, които представиха предложения за домакинство на новата структура, са България, Словакия, Латвия и Кипър. Предвидено е и приемането на Директивата за прозрачни и предвидими условия на труд, Директивата за равновесието между професионалния и личния живот и Регламента за създаване на Европейски орган по труда.  Съветът на ЕС по заетост, социална политика, здравеопазване и потребителски въпроси ще заседава в част „Здравеопазване“ на 14 юни в Люксембург. Предвиден обмен на мнения между държавите-членки по Проекта за заключения на Съвета относно стъпки за превръщане на ЕС в регион с най-добри практики в борбата срещу антимикробната резистентност. Ще се дискутира също темата за Улесняване на инвестициите за трансформиране и подобряване на здравните системи. В точка „Разни“ са включени както текущото законодателно предложение за Регламент относно оценката на здравните технологии и за изменение на Директива 2011/24/ЕС, така и темата за медицинските изделия (Регламент (ЕС) 2017/745) - информации от делегациите на Ирландия и Германия.  Съветът на ЕС по икономически и финансови въпроси (ЕКОФИН) ще заседава на 14 юни в Люксембург. В рамките на Европейския семестър министрите ще обменят мнения по основните икономически и финансови аспекти на специфичните за всяка страна препоръки за 2019 г. и ще обсъдят напредъка по Директивата на съвета за въвеждане на засилено сътрудничество в областта на данък върху финансовите сделки и изпълнението на Плана за действие за справяне с необслужените кредити в Европа. В дневния ред на заседанието Румънското председателство предлага ЕКОФИН да одобри: Доклад за напредъка по изграждането на Банковия съюз; Доклад на Съвета ЕКОФИН до Европейския съвет по данъчни въпроси; Решения и препоръки по прилагането на Пакта за стабилност и растеж. Министрите ще обсъдят и Стратегическата дългосрочна визия за икономика, неутрална по отношение на климата „Чиста планета за всички“.  На 18 юни 2019 г. в Люксембург ще заседава Съветът на ЕС по земеделие и рибарство. Министрите ще продължат с дискусиите по пакета за реформа на ОСП след 2020 г., като се очаква Румънското председателство да представи доклад за напредъка, след което министрите ще обменят мнения. В областта на рибарството се очаква Председателството да постигне частичен общ подход по предложението за Регламент за Европейския фонд за морско дело и рибарство, в рамките на публичен дебат. Комисията ще представи на Съвета и съобщението за актуалното състояние на общата политика в областта на рибарството и консултация по възможностите за риболов за 2020 г.  Съвет „Общи въпроси“ ще се проведе заседание на 18 юни в Люксембург. Министрите на външните работи на страните от ЕС ще обсъдят представения от Европейската комисия Пакет „Разширяване“, както и проект на заключения по темата. България приветства препоръката на Комисията за започване на предприсъединителни преговори както с Република Северна Македония, така и с Албания. На Съвета страната ни ще работи по заключения, с които да се подготви решение за започване на преговори да членство на двете страни. В същото време България подчертава хоризонталното значение на добросъседските отношения и регионалното сътрудничество, които следва да бъдат оценявани в целия период на предприсъединителни преговори. От особено значение в този процес за нас ще бъде цялостното изпълнение на буквата и духа на Договора за приятелство, добросъседство и сътрудничество с Република Северна Македония по начин, който да гарантира неговата необратимост. Министрите ще обсъдят и Многогодишната финансова рамка за 2021- 2027 г. с акцент върху ревизирания проект на Преговорна кутия.  Министерският съвет прие също така доклада с резултатите от редовното заседание на Съвет „Общи въпроси“, състояло се на 21 май в Брюксел. Министрите проведоха дискусия по външното измерение на Многогодишната финансова рамка с фокус върху въпроси, свързани с Европейския фонд за развитие и Европейския инструмент за съседство като част от предложения от Европейската комисия Инструмент за съседство, развитие и международно сътрудничество. Обменения бяха мнения по темите на предстоящия на 20-21 юни Европейски съвет, както и по представеното от ЕК съобщение за по-нататъшното укрепване на върховенството на закона в ЕС.  Съветът по образование, младеж, култура и спорт на ЕС проведе заседание в периода 22-23 май в Брюксел. Във формат министри, отговорни за образованието, Съветът прие Препоръка относно всеобхватния подход към преподаването и изучаването на езици, Препоръка за висококачествени системи за образование и грижи в ранна детска възраст и Заключения относно пътища за подобряване на уменията: нови възможности за възрастни. Във формат „Младеж“ бяха приети Заключения относно младите хора и бъдещето на труда и Резолюция относно определяне на насоки за управлението на диалога по въпросите на младежта в ЕС. Съветът на министрите, отговорни за аудиовизуалната политика и културата, прие Заключения относно младите творчески поколения и Заключения относно копродукциите. Във формат „Спорт“ се прие Резолюция относно представителството на държавите-членки на ЕС и координацията между тях в рамките на Световната антидопингова агенция (WADА) и Заключения относно достъпа на лицата с увреждания до спортна дейност.  Правителството одобри резултатите и от неформалното заседание на министрите по енергетика от ЕС, проведено на 1 и 2 април в Букурещ. Обсъдени бяха теми, свързани с бъдещето на енергийните системи в ЕС, които трябва да гарантират устойчив преход и постигане на целите в областта на енергетиката и климата след 2020 г.  Неформално заседание проведе и Съветът на ЕС по конкурентоспособност на 2 и 3 май в Букурещ. Акцент в дискусията беше приносът на малките и средните предприятия, стартиращите и разрастващите се компании за конкурентоспособността на ЕС. В сесията, посветена на единния пазар, министрите подкрепиха използването на интегриран подход в подкрепа на индустрията и по-доброто прилагане на правилата на единния пазар.  Министрите по околна среда на ЕС проведоха неформална среща на 20 и 21 май в Букурещ. Обсъдиха потенциала на иновациите и ролята на гражданите за прехода към климатична неутралност. В рамките на дискусията относно резултатите от Глобалната оценка за биоразнообразието и екосистемните услуги на  Междуправителствената платформа за биологично разнообразие и екосистемни услуги министрите се обединиха около необходимостта от целенасочени усилия на глобално ниво за опазването и предотвратяването на загубата на биологично разнообразие. Бяха обменени мнения и по темата за контрола на замърсяването на водите с пластмаса и микропластмаси от реките до моретата.    „Барс“ АД ще проучва строителни материали в площ „Кармелика“, разположена в землището на с. Веселиново, област Шумен. Това е регламентирано в решение на Министерския съвет, взето на днешното му заседание. Разрешението за проучване се предоставя за срок от една година. През този период „Барс“ АД ще вложи минимум 19 хил. лв. в проучвателните дейности.    Правителството освободи София Пенева като член на Комисията по прозрачност по Закона за лекарствените продукти в хуманната медицина. Пенева е отправила молба за освобождаване поради предстоящ продължителен отпуск за временна неработоспособност.  На мястото на София Пенева за член на Комисията по прозрачност е определена Веска Гергова, главен юрисконсулт в дирекция „Правни, административно-финансови дейности и управление на качеството“ на Изпълнителната агенция по лекарства.  Веска Гергова е завършила Софийския университет „Св. Климент Охридски“, където придобива магистърска степен по специалност „Право“. Има магистърска степен по „Здравен мениджмънт“ към Медицински университет - София, факултет по обществено здраве, като е и зачислен докторант към катедра „Здравна политика и мениджмънт“.  Веска Гергова е член на постоянно действащи комитети и комисии на европейско ниво в областта на лекарствената политика.    Правителството прие увеличение на капитала на „Водоснабдяване и канализация“ ЕООД, гр. София и одобри промени по бюджета на Министерството на регионалното развитие и благоустройството за 2019 г. във връзка с промяната на капитала на водното дружество.  Средствата ще се използват за разширяване на дейността и окрупняване на териториалния обхват на предоставяните от „Водоснабдяване и канализация“ ЕООД, гр. София, услуги в 22 общини от Област София, чрез присъединяване на Община Ботевград към обособената територия на действие на оператора.    Министерският съвет взе решение в проекта на Закон за държавния бюджет на Република България за 2020 г. да не бъдат включвани нови инвестиционни проекти, които да бъдат финансирани с държавни заеми и/или с издаване на държавни гаранции. Основанието за това е, че няма постъпили от ресорните министерства нови проектни предложения по реда на Наредбата за условията, на които трябва да отговарят инвестиционните проекти, финансирани с държавни заеми, и проектите, кандидатстващи за финансиране с държавна гаранция, и за реда за тяхното разглеждане.  С това решение ще се осигури последователност при прилагането на мерките за подобряване на бюджетната позиция на фона на продължаващата фискална консолидация и за спазване на фискалните цели, предвидени в Средносрочната бюджетна прогноза за 2020-2022 г.  Правителството реши и в проекта на Закона за държавния бюджет за следващата година да бъде предвидена възможност за издаване на държавна гаранция по споразумение между Международната банка за възстановяване и развитие и Фонда за гарантиране на влоговете в банките за осигуряване на достъп на Фонда до инструмент за условно финансиране в размер до 350 млн. eвро.    Въвежда се срок от минимум 10 работни дни за отстраняване на нередности по подадени заявления в Изпълнителната агенция по сортоизпитване, апробация и семеконтрол (ИАСАС). Това стана след като Правителството одобри проект на Закон за изменение и допълнение на Закона за посевния и посадъчния материал.  С приемането на проекта ще се улесни административния контрол чрез установяването на нормативни изисквания. Премахва се възможността за налагане на ограничения и тежести, които не са необходими за постигане на целите на закона. Промяната ще осигури равен достъп до услугите за физическите и юридическите лица.  Министерският съвет одобри Законопроект за изменение и допълнение на Закона за измерванията. Приемането му ще подпомогне усилията на правителството в процеса на привеждане на административните услуги в съответствие с Административнопроцесуалния кодекс, Закона за администрацията и Закона за електронното управление, като задължените лица ще имат строго регламентирани срокове за изпълнение на заявяваните от тях административни услуги на ниво закон. Този процес ще способства и политиката на правителството за трансформация на модела на административно обслужване в България.  Целта на предлаганите изменения и допълнения е Законът за измерванията да се приведе в съответствие с изискванията на действащото законодателство, като уреди сроковете за извършваните от Българския институт по метрология услуги на ниво закон, тъй като същите са със специфичен характер и изискват технологично време.    Правителството прие промени в Наредбата за дългосрочни командировки в чужбина. С измененията и допълненията се въвежда уеднаквяване на уредбата на месечното възнаграждение на военнослужещите, както и на цивилните служители от Министерство на отбраната, Българската армия и структурите на пряко подчинение на министъра на отбраната при дългосрочно командироване по реда на наредбата с уредбата по Наредбата за командировъчните средства при задграничен мандат /НКСЗМ/.  Уеднаквява се и уредбата на статута на член семейство на дългосрочно командирован служител по реда на наредбата с уредбата по НКСЗМ, като се въвежда изискване за престой 1/2 от срока на командировката в държавата по дългосрочната командировка, което да замени настоящото изискване за престой 2/3 от срока на командировката.  В съответствие с принципите на свобода на договарянето и закрила правата на потребителите, се предоставя право на дългосрочно командирования служител и членовете на неговото семейство да избират дали да сключат договор за медицинска осигуровка по чл. чл.25, ал.4, 5 и 6 от НДКЧ в Република България или в приемащата държава, при условие покритието да е в приемащата държава.  С цел осигуряване на оперативност, се създава правна възможност за командироващото лице да оправомощава други лица за издаване на заповеди за командировка на дългосрочно командировани лица в приемащата държава извън населеното място, в което са командировани, както и в случаите на командироване в трета държава или в изпращащата държава.  В тази връзка с друго Постановление правителството прие и допълнение на Наредбата за командировъчните средства при задграничен мандат.    Правителството прие Правилник за дейността и организацията на работа на Националния съвет за хората с увреждания, реда за признаване на национална представителност на организациите на и за хората с увреждания и контрола за спазването на критериите за национална представителност.   Правилникът е съществена част от действащата от началото на 2019 г. нормативна уредба, която урежда сътрудничеството в областта на политиката за правата на хората с увреждания. Документът е изготвен в изпълнение на изрични разпоредби от Закона за хората с увреждания. С Правилника се уреждат както дейността и организацията на работа на Националния съвет за хората с увреждания, така условията и редът за признаване на национална представителност на организациите на и за хората с увреждания, и контролът за спазването на регламентираните в Закона за хората с увреждания критерии.  Националният съвет за хората с увреждания е консултативен орган към Министерския съвет за сътрудничество при разработването и провеждането на политиката за правата на хората с увреждания. В Съвета участват представители на държавата, определени от Министерския съвет, национално представителните организации на и за хората с увреждания, национално представителните организации на работниците и служителите, национално представителните организации на работодателите и Националното сдружение на общините в Република България.  От една страна участието на представил на всяко отраслово ведомство в Съвета ще спомогне за задълбочаване на сътрудничеството при разработване и провеждане на политиката за правата на хората с увреждания и изграждане на координационния подход с оглед запознаване с проблематиката в отделните области и предприетите действия за нейното преодоляване. От друга страна участието на представители на работодателските и синдикални организации, както и на организациите на и за хората с увреждания с призната национална представителност ще гарантира повишаване на интензитета на социалния диалог и вземане на рационални решения за оказване на адекватна социално-икономическа подкрепа за хората с увреждания.  С приемането на Правилника се прави следващата стъпка към съобразяване с изискванията на Конвенцията на ООН за правата на хората с увреждания, относно институционализиране на национален координационен механизъм за улесняване провеждането на свързани дейности в различни сектори и на различни равнища по отношение на областите и средствата за подкрепа за социално приобщаване на хората с увреждания.    Правителството одобри проект на допълнително споразумение към Споразумение за предоставяне на доброволна целева вноска между Министерството на външните работи на Република България и УНИЦЕФ, одобрено с РМС № 676 от 08.11.2017 г. Така срокът на Споразумението от 2017 г. ще бъде удължен до края на 2019 г. и в рамките на одобрените по проекта 174 000 щатски долара.  Удължаването на срока ще позволи на УНИЦЕФ да завърши успешно всички предвидени дейности и да постигне поставените цели в Споразумението, като ще бъде продължена дейността на малкия дом от семеен тип във Ванадзор, създаден по проекта. В пилотния за Армения проект този дом от семеен приютява до 10 деца, лишени от родителски грижи.  Допълнителното споразумение ще даде възможност на Министерството на труда и социалната политика на Армения да включи от 2020 г. издръжката на дома в бюджета си.    Правителството одобри доклад на министъра на транспорта, информационните технологии и съобщенията Росен Желязков за предприетите предварителни мерки за подобряване на дейността на Главна дирекция „Гражданска въздухоплавателна администрация“ (ГД ГВА).  Сред предприетите действия са одит в ГД ГВА, пълен анализ на нормативната уредба, проверка на всички летателни площадки на територията на страната и други.  След изпълнението на всички дейности и на база резултатите от тях ще бъдат формулирани конкретни мерки за подобряване на дейността на главната дирекция.   ", "date": "2019.06.12", "title": "Правителството прие промени в Договора за социална сигурност между България и Русия"}
{"url": "http://epicenter.bg/article/Tonove-riba-se-izsipaha-v-nivite-sled-skasvane-na-yazovirnata-stena-kray-Stazhitsa/185467/2/0", "text": "Бедственото положение в селата Камен и Нова Върбовка край Стражица, остава в сила. Прелелите язовири в района остават под наблюдение и тази нощ. Най-сериозен е проблемът с язовир \"Зеленчуков дол\", който скъса стена.  Сигналът за скъсаната язовирна стена подава наемателката на язовира. Гледката още е пред очите й. \"Приливната вълна беше около 40 метра с 5 метра височина. Дойде от няколко страни\", разказва Лидия Йорданова.  Тонове риба се изсипва в нивите наоколо. Заryбата за наемателите се оказа пиршество за стотици местни жители, въпреки обявеното бедствено положение.  Под скъсаната язовирна стена също събират риба. Нашествието притеснява наемателката, която тьрси помощ на телефон 112.  \"Ами има сиryрно 120 човека, които не можем да контролираме. Има свлачище, аз не мога да отговарям за тия хора, кой носи отговорност\", тревожи се наемателката на язовира. От полицията й отговарят, че не могат да дойдат да обезопасят района. Семейството стопанисва язовира от 1998 г. Следвали са стриктно всички наредби и предписания. ", "date": "2019.06.12", "title": "Тонове риба се изсипаха в нивите след скъсване на язовирната стена край Стажица"}
{"url": "http://epicenter.bg/article/D-r-Ivan-Madzharov--Dogovaryame-tseni-za-deynosti--ne-za-zaplati/185471/2/0", "text": "Българският лекарски съюз, по волята на законодателя, е партньор във формирането на политиката в здравеопазването, когато договаряме цени за дейности, а не за заплати. Нямаме възможност да договаряме заплати. Това коментира в сутрешния блок на БНТ председателят на БЛС д-р Иван Маджаров.   Специалистите по здравни грижи имат право да настояват за достойно заплащане, но в сегашната система на здравоосигурителния модел липсва субект, който да изпълни исканията на всички по равно. Специалистите по здравни грижи са висококвалифицирани кадри, които завършват в медицински университет, както и ние. Те учат по европейски програми, те не са в простата форма на помощници. Те са по-скоро партньори, с техните собствени компетенции.   Според д-р Маджаров липсва остойностяване на труда, кариерно развитие. По думите му има по-тежки проблеми пред специалистите по здравни грижи - ще учи дълго време, но ще бъде третиран като помощници.   Д-р Иван Маджаров каза, че там, където има намаляващо, застаряващо население, болниците трябва да бъдат преструктурирани. По думите му в големите градове има достойно заплащане.", "date": "2019.06.12", "title": "Д-р Иван Маджаров: Договаряме цени за дейности, не за заплати"}
{"url": "http://epicenter.bg/article/Borisov-nablyudava-uchenie-na-uchastnitsite-v--Otveten-udar---2019-g--v-na-polgona-v-Mokren/185508/2/0", "text": "Министър-председателят Бойко Борисов наблюдава взаимодействието на участниците в „Ответен удар – 2019 г.“ в съвместната отбранителна операция на полигона в Ново село.    На учението присъстват още министърът на отбраната Красимир Каракачанов и началникът на отбраната генерал Андрей Боцев.  Тактическите занятия показват военнослужещите от състава на многонационален батальон в рамките на националното учение с международно участие „Ответен удар – 2019 г.“.   На учебен полигон „Ново село“ военнослужещите ще отработват задачи в съвместни действия по отбрана и контранастъпление.   В тактическото учение с бойни стрелби на учебен полигон „Ново село“ участват над 800 военнослужещи от въоръжените сили на България, Албания, Гърция, Северна Македония и САЩ.   Преди началото на демонстрацята, Борисов беше запознат с обстановката и разположението на силите на полигона. Той проследи първата част от тактическото занятие с бинокъл.   Някой от чужестранните представители се поинтересува каква кола кара премиерът.  \"Даже джипка кара, не кола. Ама все спорите... със стария кашик\", заяви Борисов.    Във втората част на занятието, Борисов и Каракачанов заеха места на открито и съвсем близо до бойните действия. „Те нали знаят, че сме тука, да не стрелят насам“, пошегува се премиерът по време на стрелбите.    “Знаят, да“, успокоиха го военните.    Той отново седна зад волана на джип, като този път возеше министър Каракачанов и генерал Боцев, който пък разказваше подробности за всяка бойна единица. \"Ние с генерал Боцев като кашици колко прах сме погълнали...\", припомни си Борисов.   Стрелбите на танковете Т-72 Борисов изгледа с интерес и то на съвсем близко разстояние.   „Той спира, защото в движение е много неточна стрелбата“, обясни действията военният министър Каракачанов.   „В България всички идват на учение. Имаме надеждна техника, която модернизираме и окомплектоваме това, което през годините е разрушено. Базата в „Ново село“ е прекрасно съоръжение,“ заяви министър-председателят.  „Ученията тук продължават цяло лято, а през последните години се отделят толкова средства за отбрана, колкото не са предвиждани години наред“, заяви министър-председателят пред журналисти.  Премиерът подчерта, че „Strike Back 2019“ се ръководи само от български офицери. Борисов поздрави военнослужещите за доброто учение. „Да тренирате заедно, да направите добро бойно приятелство. Винаги да сме готови за „Strike Back““, каза още Борисов.  Военнослужещите от състава на многонационалния батальон демонстрираха изпълнение на задачи в съвместни действия по отбрана и контранастъпление. Министър-председателят поздрави участниците в днешните операции. От своя страна министърът на отбраната Красимир Каракачанов благодари на премиера Бойко Борисов за подкрепата.  „Всяка година сме предвидили средства за модернизация и каквито цели сме си поставили с министъра на отбраната – продължаваме да ги изпълняваме“, каза от своя страна началникът на отбраната генерал Андрей Боцев.  В тактическото учение с бойни стрелби ответен удар тази година се включиха над 800 военнослужещи от въоръжените сили на България, Албания, Гърция, Северна Македония и САЩ. Военнослужещите от Въоръжените сили на България бяха над 600 от 38-ми механизиран батальон и 20-ти самоходен артилерийски дивизион от 2-ра механизирана бригада, танкова рота от Центъра за подготовка на специалисти, както и средства за непосредствена авиационна поддръжка от състава на ВВС.  В учението се включиха и 200 военнослужещи от Сухопътните войски на САЩ - една механизирана рота, Албания- един пехотен взвод, Северна Македония-един пехотен взвод и танков взвод и вертолети за непосредствена авиационна поддръжка от Гърция.   „В последните няколко години се отделят толкова пари за армията, колкото не са отделяни. Без пари тази техника не може да се извади да я показваме. Тя не е необходима само за парадите. Благодаря на премиера за разбирането, нищо не е отказал“, заяви военният министър Красимир Каракачанов.   \"Това учение изцяло се ръководи от български командири. Ако завършите успешно учението, ще предложа да сложите още една звездичка, че подполковник не е добре. Майор е по-хубаво и полковник - по-хубаво... В средата никак не ми е било добре...“ насърчи ръководителя на стрелбите Борисов.  ", "date": "2019.06.12", "title": "Борисов на военното учение „Ответен удар – 2019 г.“:  Все спорите със стария кашик... (ВИДЕО+Снимки)"}
{"url": "http://epicenter.bg/article/Zaharova-za-uchastieto-na-Radev-v-Peterburg--Udivitelno--Toy-govori--bez-da-gleda-listche-ili-ekran--/185507/2/0", "text": "\"Много ми хареса.\" Така говорителката на руското външно министерство коментира речта на българския президент Румен Радев на Международния икономически форум в Санкт Петербург пред журналисти.  Припомняме, че на 7 юни държавният глава участва в президентския панел на Петербургския международен икономически форум, посветен на устойчивото развитие.  \"Беше удивително. След речта му аз все се опитвах да намеря това листче или екран, от които той чете и говори. Оказа се, че той говори просто така\", коментира Захарова.  \"Беше много впечатляващо. Той беше много убедителен, много ми хареса неговата реч. Беше искрена и емоционална, а аз обичам, когато хората говорят емоционално\", завърши Мария Захарова.  След приключването на работата на форума, по време на държавния прием, президентът Радев е получил поздравления от много висши мениджъри на големи западни компании, останали силно впечатлени от казаното от него, научи \"Епицентър\".  ", "date": "2019.06.12", "title": "Захарова за участието на Радев в Петербург: Удивително! Той говори, без да гледа листче или екран"}
{"url": "http://epicenter.bg/article/Kray-na-spekulatsiite--Krisko-i-Tsveti-ochakvat-bebe/185494/10/100", "text": "Бременна ли е приятелката на Криско, или не? Това е въпросът, който мъчи феновете на двойката през последните седмици и затова вчера рапърът пусна новата си песен \"Да или не\", с която сложи край на спекулациите.   Самата Цветелина използва профила си в Инстаграм, за да отговори на въпроса. Тя публикува част от видеото и до него написа просто: \"Да\", с което издаде, че двамата очакват първата си рожба. Буквално след минути заваляха десетки честитки и благопожелания под формата на коментари под публикацията. Всички фенове се радват за младото семейство. Все още не е известно какъв е полът на бебето, нито кога се очаква да проплаче. Очевидно любимата на Криско е в напреднала бременност, тъй като на видеото се вижда добре заформеното ѝ коремче.   Източник: Канал 3", "date": "2019.06.12", "title": "Край на спекулациите! Криско и Цвети очакват бебе"}
{"url": "http://epicenter.bg/article/Megan-Markal-e-noviyat-moden-redaktor-na--quot-Vogue-quot-/185496/10/84", "text": "Херцогинята на Съсекс Меган Маркъл е приела предложението на редактора на британското издание \"Vogue\" да му помогне с композицията на модните страници в най-важното - септемврийското издание.   Британският редактор на \"Vogue“ Едуард Енинфул покани херцогинята на Съсекс да вземе участие в съставянето на септемврийското издание на \"Vogue“. Според споразумението, освен работата по модната редакция, Маркъл ще има и своя собствена модна колона, където ще представи своите мнения за тенденциите, съобщава Канал 3.", "date": "2019.06.12", "title": "Меган Маркъл е новият моден редактор на \"Vogue\""}
{"url": "http://epicenter.bg/article/Malkiyat-prints-Lui-nosi-drehite-na-chicho-si-Hari/185510/10/84", "text": "Принц Луи - най-малкият от наследниците на херцога и херцогинята на Кеймбридж, се появи облечен с дрехите на чичо си Хари на празненство по случай рождения ден на Елизабет Втора.   Поясняваме, че кралицата е родена на 21-и април, но по традиция рожденият ѝ ден винаги се отбелязва през юни, когато времето е по-хубаво и позволява празненства на открито. Едно от най-тържествените събития, с които се чества рождението на кралицата, несъмнено е парадът, състоял се тази събота.    Но въпреки че поводът за събитието е личността на Елизабет Втора, малкият Луи бе най-коментираната особа, пишат американски медии. Мъникът, който седеше в прегръдките на майка си, бе истинска атракция. Не само заради сладкия начин, по който ръкомахаше, но и заради тоалета си. Луи бе с бяла блузка и сини панталонки - ансамбъл, досущ като този, с който преди 33 години на същата тераса, по време на същото събитие, се появи и чичо му Хари.    Този мил жест от страна на Уилям и Кейт към наскоро станалия татко Хари не остана незабелязан от страна на онлайн потребителите и само няколко часа след парада интернет пространството бе заляно от колажи на двамата принцове. Източник: woman.bg", "date": "2019.06.12", "title": "Малкият принц Луи носи дрехите на чичо си Хари"}
{"url": "http://epicenter.bg/article/Madona-reklamira-noviya-si-album-s-gola-snimka--Galeriya-/185513/10/100", "text": "Мадона разпространи в интернет снимка за реклама на новия си албум \"Madame X\" - голи женски гърди, едната от които е прободена от роза, съобщи Метро.   Певицата сподели концепцията в Инстаграм под името \"Портрет на една дама\". Тя разпространи и своя снимка - клекнала разкрачена в съблекалня по мрежести чорапи и кожени боти. Нарече я \"Майката на драконите\".   Снимките ще отклонят вниманието от факта, че билетите за концертите й се продават слабо, въпреки че 60-годишната певица ги насрочи в \"интимни зали\" (театрални), вместо на стадиони.   Турнето на Мадона \"Madame X\" започва на 12 септември. В него са включени Филаделфия, Лас Вегас, Бостън, Маями, Лисабон, Лондон и Париж.   Новият 14-и албум на Мадона \"Madame X\" излиза в продажба в петък. От предишния \"Rebel Heart\" от 2015 г. бяха продадени 1 милион копия.   Източник: Vesti.bg  ", "date": "2019.06.12", "title": "Мадона рекламира новия си албум със снимка на голи гърди (Галерия)"}
{"url": "http://epicenter.bg/article/Zvezda-na-sotsialnite-medii-naddelya-nad-prints-Uilyam-kato--Bashta-na-godinata-/185537/10/100", "text": "Звездата на социалните медии   надделя над личности от ранга на принц Уилям за титлата \"Баща на годината\" сред знаменитостите, съобщи Контактмюзик. Ирландският влогър от девет години  . Двойката направи милионите си последователи съпричастни и към ражданията на четирите си деца.   Джонатан Саконе Джоли беше  , олимпийския атлет   и телевизионните звезди  и .   На наградната церемония в Лондон известният влогър беше придружен от съпругата си Ана. Двойката   Емилия (6 години), Едуардо (5), Алесия (2) и Андреа, появила се на бял свят през август миналата година.   Би Би Си подготвя документален филм за  и семейството му.   Джоли е вторият инфлуенсър, удостоен с титлата \"Баща на годината\" сред известните мъже, след миналогодишния победител    .   Източник: Дарик", "date": "2019.06.12", "title": "Звезда на социалните медии надделя над принц Уилям като „Баща на годината”"}
{"url": "http://epicenter.bg/article/Snimka-na-Grisho-predizvika-furor-sred-fenkite--iskat-go-v--quot-50-nyuansa-sivo-quot-/185506/8/18", "text": "\r\n Българският тенисист Григор Димитров отново предизвика фурор сред феновете и най-вече сред фенките си в Instagram, след като вчера пусна своя снимка, направена му за новия брой на списание \"Gio\". \r\n   \r\n   \r\n В специалното приложение за тенис на изданието попадат петима играчи, които впечатляват с външния си вид и разбира се, българинът е сред тях. Останалите са испанският ветеран Фелисиано Лопес, финалистът от Ролан Гарос Доминик Тийм, носителят на три трофея от Големия шлем Стан Вавринка, както и аржентинецът Диего Шварцман, пише Gong. \r\n   \r\n Снимката на Гришо получи огромен брой харесвания и предизвика доста коментари. Една негова почитателка казва, че той трябва да изиграе ролята на Крисчън Грей в \"50 нюанса сиво\", а друга предлага да му партнира в бъдещ римейк на филма. \r\n", "date": "2019.06.12", "title": "Снимка на Гришо предизвика фурор сред фенките, искат го в \"50 нюанса сиво\""}
{"url": "http://epicenter.bg/article/Ministar-Kralev--Darzhavata-e-gotova-da-investira-v-detskiya-futbol--no-ochakva-yasna-strategiya-ot-BFS-/185530/8/0", "text": "Министърът на младежта и спорта Красен Кралев коментира пред медии актуални спортни теми, съоБщиха от пресцентъра на ММС.  Относно последните два мача на националния отбор и развитието на българския футбол спортният министър бе категоричен, че резултатите са изключително неприятни. Кралев коментира, че като министър не е редно да взима отношение относно грешките на треньорите или футболистите. Но подчерта, че решението на проблема е да се отдели специално внимание на детско-юношеския футбол.  „Премиерът Бойко Борисов многократно заяви, че държавата е готова да финансира програма за развитие на детско-юношеския футбол, при условие, че БФС представят програма пред правителството. За да бъдем сигурни, че предоставените на школите средства ще отиват по предназначение, те трябва да бъдат изцяло контролирани от държава“, обясни Красен Кралев.  Спортният министър добави, че отборът на Косово не трябва да бъде подценяван, защото мнозинството от футболистите в националния отбор на страната играят в елитни първенства в Европа.  „Докато не произведем продукт, който да намери реализация в най-големите клубове и най-големите първенства в Европа, няма как да очакваме да се промени представянето на националния ни отбор“, заяви Кралев.  Според него от години не се работи правилно в школите, защото ръководствата на клубовете търсят бързи успехи на мъжките отбори за сметка на работата в детско-юношеските школи. „Държавата осъзнава своя ангажимент – готови сме да финансираме тотална реформа в детско-юношеския футбол. Очакваме готовност от страна на БФС да ни представят програма, която да подкрепим финансово“, подчерта министър Кралев.  Работи се по възможността за изграждане на нов Национален стадион, каза още Красен Кралев. Окончателното решение ще бъде взето след финализирането на преговорите със Сърбия, Гърция и Румъния относно предстоящата обща кандидатура за голямо футболно първенство.  „Първо трябва да бъде взето решението за формата – ще кандидатстваме за европейско или световно първенство. От това зависи капацитета на стадиона, който трябва да направим. „Имаме определени няколко терена от Столична община, но правителството трябва да вземе решение къде ще бъде националният стадион. Всички предложени терени са добри. Ще имаме по-голяма яснота през септември“, посочи той.  Красен Кралев внесе яснота и около идеята за реновиране на стадион \"Българска армия\". Той обяви, че намеренията на ММС и ръководството на ЦСКА е в рамките на настоящите граници на съоръжението да се изгради нов модерен стадион, без да се завзема допълнително от територията на Борисовата градина. Министърът посочи, че няма неразбирателства между него и кмета Фандъкова, защото те говорят на един и същи език:  \"Ние не искаме да се изгражда нов стадион на \"Армията\", който да е извън очертанията на настоящия. Говорим за нов стадион, който може да стане достатъчно голям, ако се махне лекоатлетическата писта и се изгради чисто ново съоръжение на мястото на стария. Това ще е напълно нормално за изграждането на едно модерно европейско съоръжение. Типът на реконструкция, която е предвидена в ПУП-а, няма да бъде достатъчна и не ни удовлетворява.“  На въпрос относно достъпа на автомобили на терена на Националния стадион министър Кралев обясни, че има практика всички МПС-та, които са в специален режим – като линейки, полицейски и пожарни коли, да бъдат допускани до терена, минавайки през лекоатлетическата писта. По думите му, няма специална наредба, която да регламентира какъв тип превозни средства могат да се допускат. „Няма изрична забрана за влизане на частни автомобили, но не е редно“, заяви той.  Красен Кралев посочи, че по време на мачове на националния отбор, Национална спортна база дава под наем съоръжението на БФС за 48 часа, като целият обслужващ персонал на стадиона, включително охрана, стюарди и т.н, се контролира от БФС. Единствените институции, които отговарят за реда на стадиона в рамките на тези 48 часа, са стюардите на БФС и полицията. „До този момент не сме забелязали увреждания на пистата от влизането на автомобили. Ако се причинят някакви поражения, в договора има клауза, с която БФС се задължава да възстанови щетите“, подчерта още спортният министър.  За казуса, свързан с футболистите на „Черно море“, министър Кралев коментира, че по официална информация от варненския клуб договорите на двама от футболистите са изтекли, а останалите трима играчи са освободени. Според него всеки отбор има правото да решава дали и кога да освободи даден футболист и той не вижда нищо нередно в това. По-думите му, по-сериозен проблем щеше да има, ако извадените футболисти бяха картотекирани за следващия сезон. Кралев коментира, че трудно би могло да се каже, че играчите, които взеха участие в мача с Лудогорец, с изключение на вратаря, са резерви, защото са участвали в голяма част в срещите преди това. За нередности около последните мачове от първенството спортният министър заяви, че няма официално подаден сигнал нито до прокуратурата, нито до ММС.  На въпрос, свързан с очакванията му за предстоящото първенство, Красен Кралев отговори, че се надява то да бъде интересно като миналогодишното. Спортният министър обясни, че неговото желание е да вижда все повече български младежи, които намират място в представителните ни отбори. И даде за пример млади футболисти като Валентин Антов, Иван Турицов, Мартин Минчев, Кристиан Димитров, които започнаха да се налагат и стигнаха до националния отбор.  ", "date": "2019.06.12", "title": "Министър Кралев: Държавата е готова да инвестира в детския футбол, но очаква ясна стратегия от БФС "}
{"url": "http://epicenter.bg/article/Leybaristkata-partiya-opitva-da-blokira-Brekzit-bez-sdelka/185468/7/0", "text": "Основната опозиционна Лейбъристка партия прави първата стъпка в смел двупартиен опит да се блокира възможността новият премиер на Великобритания да предизвика излизане на страната от Европейския съюз без сделка през октомври, пише британското левичарско издание The Guardian, цитирано от \"Фокус\". Министърът за Брекзит в сянка Кейр Стармър хвърли ръкавиците на министрите от кабинета на Торите, включително Амбър Ръд и Филип Хамънд, казвайки, че те трябва да подкрепят опитите на лейбъристите, ако са сериозни за предотвратяване на излизането без сделка.  Ако бъде прието, предложението ще даде на депутатите контрол върху дневния ред на парламента на 25 юни. Същото предложение би могло потенциално да бъде използвано за иницииране на законодателство, с което да се попречи на Великобритания да напусне ЕС без сделка.  Предложението, което лейбъристите ще представят по време на дебата в деня на опозицията в сряда, е подкрепено от бившия консервативен министър Оливър Лутвин и лидерите на шотландската национална партия, Плейд Чимру, либералдемократите и зелените. За разлика от обичайните дебати в деня на опозицията, ако бъде прието, предложението ще бъде задължително, но ще трябва да осигури подкрепата на повече консервативни депутати.  Планът, който е строго пазена тайна, идва, докато няколко претенденти за лидерство в Консервативната партия, включително Борис Джонсън, който ще стартира кампанията си в сряда, подчертаха готовността си да приемат Брекзит без сделка.  Подобен ход на лейбъристите през април мина с един глас разлика, след като 14 депутати на торите се разбунтуваха срещу партията. ", "date": "2019.06.12", "title": "Лейбъристката партия опитва да блокира Брекзит без сделка"}
{"url": "http://epicenter.bg/article/e/185477/7/0", "text": "Френският президент Еманюел Макрон обяви, че ще изпрати нов дъб на американския лидер Доналд Тръмп, съобщава в. \"Фигаро\".   \"Не е необходимо да търсите символи там, където те не съществуват\", добави Макрон.   Според него изпращането на нов дъб не е проблем.   Макрон добави още, че символът на срещата е да се засади дърво заедно. По-рано бе съобщено, че дъбът, засаден от Макрон и Тръмп, е изсъхнал.   Източник: Канал 3", "date": "2019.06.12", "title": "След изсъхването на \"дървото на приятелството\"в Белия дом: Макрон изпраща нов дъб на семейство Тръмп"}
{"url": "http://epicenter.bg/article/Dnes-e-Denyat-na-Rusiya/185479/7/0", "text": "Днес е Денят на Русия, който официален празник на Руската федерация.  Датата 12 юни се свързва с две знакови събития, белязали края на бившия Съветски съюз. През 1990 година е приета декларация за суверенитета на страната, а точно година по-късно са проведени и първите президентски избори, спечелени от Борис Елцин.  На 2 юни 1994 г. с указ №1113 Борис Елцин обявява 12 юни за Ден на държавния суверенитет, който през 2001 година е преименуван в Ден на Русия.", "date": "2019.06.12", "title": "Днес е Денят на Русия"}
{"url": "http://epicenter.bg/article/86--ot-potrebitelite-na-internet-se-podlagvat-ot-falshivi-novini-/185481/7/0", "text": "Глобално проучване показва, че цели 86 процента от потребителите на интернет признават, че са се подлъгали по фалшиви новини, пише вестник Сабах, цитиран от БГНЕС.  Основна платформа за поднасянето на подвеждащата информация била социалната мрежа Фейсбук.  Участниците в анкетата смятат, че както правителствата, така и медийните компании трябва да се борят с проблема, който допринася за растящото недоверие към информацията в интернет и има негативно влияние върху икономиката и политическите дебати.  Съединените щати са на първо място по разпространяването на фалшиви новини, смятат анкетираните. Следват ги Русия и Китай.  Изследването е проведено от Ипсос в 25 държави, като са анкетирани 25 000 интернет потребители.  Най-лековерни се оказали жителите на Египет. Най-скептични към фалшивите новини били гражданите на Пакистан.  Резултатите от проучването показват още, че потребителите по света изпитват растящо недоверие към социалните мрежи, както и притеснения за опазването на личните им данни, използвани от алгоритмите на интернет компаниите.  В изследването, което е използвало мненията на хора интервюирани лично, както и такива, попълнили анкети по интернет е било направено между 21 декември 2018 и 10 февруари 2019 г. по поръчка на Центъра за международни управленски иновации (CIGI) – неправителствена организация за анализи, базирана в Канада.  ", "date": "2019.06.12", "title": "86% от потребителите на интернет се подлъгват от фалшиви новини "}
{"url": "http://epicenter.bg/article/Prodava-se-domat-na-kralitsa-Elizabet---kray-Valeta/185486/7/0", "text": "Продава се единствения имот извън Великобритания, който кралицата наричаше свой дом, пише Би Би Си, цитиран от Канал 3   Вила Гардаманджа е разположена в западните покрайнини на столицата Валета и е била дом на Елизабет и съпруга й принц Филип от 1949 до 1951 г., когато той е служил в Малта като морски офицер.   В последните години имението, което е в списъка с архитектурно наследство на Малта е в лошо състояние.   Имотът е 1560 квадратни метра и агенцията за недвижими имоти, която го продава пише, че \"има доказана историческа стойност\".   Елизабет и Филип са живели във вила Гардаманджа преди тя да стане кралица. По това време имотът бил на чичото на Филип. Елизабет Втора винаги е казвала, че свързва Малта с приятни спомени и двамата са били щастливи там като наскоро женени. По време на последното посещение на кралицата в Малта през 2015 г. премиерът на островната страна й подари картина на вила Гардаманджа. В Малта има спорове каква да е съдбата на имота. Някои искат държавата да го купи и възстанови, други смятат, че частните собственици трябва да определят съдбата му.", "date": "2019.06.12", "title": "Продава се домът на кралица Елизабет ІІ край Валета"}
{"url": "http://epicenter.bg/article/Vatikanat---quot-Dzhendar-teoriyata-quot--protivorechi-na-vyarata--zdraviya-razum-i-choveshkata-priroda-/185489/7/0", "text": "\"...Бог сътвори мъжа и жената\" - под това заглавие Ватиканът издаде наръчник, посветен на отношението към т.нар. джендър теория, който е предназначен за католическите училища. В него се посочва, че в учебните заведения има спешна нужда от разяснения по въпросите на сексуалността. Според документа, джендър теорията е \"идеология, която отрича разликата (...) между природата на мъжа и природата на жената, стремяща се към едно общество без полови различия, с което разрушава антропологичната основа на семейството\".  Наръчникът се противопоставя на \"тенденцията за заличаване на половите различия между мъжа и жената\". Но същевременно се изтъква, че \"никой не бива да бъде преследван или дискриминиран заради своята вяра или сексуална ориентация\".  Още в увода на въпросния наръчник, състоящ се от 57 отделни точки, се посочва, че трябва да се прави разлика между научното изследване на половете и джендър идеологията. Целта на изследователите на половете била да разберем по-добре в какво се изразяват разликите между мъжа и жената в различните култури, пише в документа.    В много случаи обаче днес се насаждат \"уж неутрални концепции за образа на човека\", които \"противоречат на вярата, на здравия разум, но и на човешката природа\", четем по-нататък в наръчника. \"Отдалечаването от природата\" водело дотам, че чувствата на отделния човек се превръщали в единствен критерий при вземането на решения. Подобен поглед върху нещата водел до \"размиването\" на разбиранията за сексуална идентичност и за семейство, се казва още в документа.  Според неговите автори, основите на тези теории са залегнали в \"една дуалистична антропология, която разделя тялото (сведено само до безжизнен материал) от човешката воля, която пък получава абсолютната свобода да манипулира тялото по свое собствено усмотрение\". В нейната основа е залегнала една \"смущаваща концепция за свобода\", ръководена от чувства и желания, някои от които са само временни.  Сдружението New Ways Ministry, застъпващо се за правата на лесбийките, хомо- и бисексуалните, както и на трансджендърите (ЛГБТ) в Католическата църква, разкритикува остро \"зловредния\" документ. Според активистите, неговата подвеждаща информация \"ще доведе дотам, че семейства ще започнат да отхвърлят децата си, а хомосексуалните и трансджендърите ще продължат да бъдат дискриминирани\". Полът не се определя \"само от външните полови органи, а също и от генетични и химични фактори, както и от хормони, които не са видими веднага след раждането. Ватиканът си остава някъде в Средновековието, насърчава грешни тези и се опира на митове, слухове и откровени неистини\", се посочва в становището на сдружението.    Католическата църква, но и папа Франциск често се обявяват открито срещу т.нар. джендър теория, защото тя, според тях, подкопава традиционната представа за мъжа и жената като брачни партньори и родители.  Така например през 2016 година папа Франциск обвини френската държава, че разпространявала джендър теорията в училищата. Чрез джендър теорията френските учебници способствали за \"коварна индоктринация\". Според папата, \"едно е да си хомосексуален или да си сменяш пола, друго е да интегрираш тази тема в учебния процес\".  Подобни оценки за т.нар. джендър теория се съдържат и в книгата на папа Франциск \"Amoris laetitia\" от 2016 година, посветена на брака и семейството. \"Човешката идентичност бива принасяна в жертва на някакъв индивидуалистичен свободен избор, който с течение на времето се променя\".  ", "date": "2019.06.12", "title": "Ватиканът: \"Джендър теорията\" противоречи на вярата, здравия разум и човешката природа "}
{"url": "http://epicenter.bg/article/Makron-bi-podkrepil-Merkel-za-predsedatel-na-Evrokomisiyata/185501/7/0", "text": "Френският президент Еманюел Макрон би подкрепил Ангела Меркел, ако тя реши да се кандидатира за председател на Европейската комисия.  Макрон изрази подкрепата си в интервю пред швейцарския тв канал RTS във вторник, след което новината светкавично се разпространи в глобалната мрежа. По сумите на Макрон Европа се нуждае от „нови лица“ и от сила, както и от личности, които въплъщават тези качества.  Самата Меркел не е коментирала подобна хипотеза. До този момент тя изразява подкрепа за установената процедура на шпиценкандидатите, като Европейската народна партия (ЕНП) предлага за наследник на Юнкер баварският политик Манфред Вебер. ЕНП обаче загуби места в Европейския парламент на последните избори. Изборът се усложнява и от факта, че ЕНП и социалдемократите вече не могат да образуват мнозинство и се нуждаят от поне още един партньор.    Припомняме, че при оттеглянето си като лидер на ХДС в Германия Меркел заяви, че след края на канцлерския си мандат възнамерява да се оттегли от политика. ", "date": "2019.06.12", "title": "Макрон би подкрепил Меркел за председател на Еврокомисията"}
{"url": "http://epicenter.bg/article/Gradushka-s-goleminata-na-portokali-bombardira-Sloveniya--Snimki--/185511/7/51", "text": "Невиждана градушка с големината на портокали удари южните части на Словения, нанасяйки сериозни щети, предава Канал 3.  По данни на Словенския център за справяне с извънредните ситуации сериозни материални щети са нанесени в гладовете Кочевие и Черномел, а също така в Рибница и Содражица.  Според столичните медии 79 противопожарни бригади са се включили да помагат на местното население.  ", "date": "2019.06.12", "title": "Градушка с големината на портокали бомбардира Словения (Снимки) "}
{"url": "http://epicenter.bg/article/Osvirkaha-Hashim-Tachi-pred-Bil-Klintan-i-Madlin-Olbrayt-/185517/7/0", "text": "Множество граждани на Косово, събрали се да следят отбелязването на 20-та годишнината от влизане на силите на НАТО в страната, освиркаха държавния глава Хашим Тачи, когато излезе на трибуната в Прищина, за да изнесе реч. Това съобщава електронното издание на прищинския ежедневник Gazeta Express, цитирано от Агенция \"Фокус\".  Минути по-рано бившият американски президент Бил Клинтън бе приветстван с бурни овации и скандирания „САЩ, САЩ, САЩ“. На церемонията присъства и бившият държавен секретар на САЩ Мадлин Олбрайт, както и генералът от НАТО Уесли Кларк.  „Гневът не се притеснява от присъствието на Клинтън и Олбрайт“, коментират от редакцията случилото се.  Бившият държавен глава на САЩ Бил Клинтън, който е в Прищина по повод 20-та годишнина от влизането на силите на НАТО в Косово, заяви, че страната заслужава да е част от НАТО и Европейския съюз, предава Радио „Свободна Европа“ в македонската си редакция.  „Мисля, че целият свят може да вземе Косово като пример за това как страната се развива и живее в мир със своите съседи. Винаги ще се гордея, че бях президент на САЩ, когато имаше нужда някой да се изправи и да каже: няма вече етническо прочистване, няма вече изоставяне на родината и убийства на невинни цивилни, трябва да има по-добър начин“, цитира медията думите на Клинтън.  Президентът на Косово Хашим Тачи удостои бившия държавен глава на САЩ с „Ордена на свободата\", като поясни, че Клинтън е символ на доверие, оптимизъм и надежда за гражданите на Косово.  ", "date": "2019.06.12", "title": "Освиркаха Хашим Тачи пред Бил Клинтън и Мадлин Олбрайт (ВИДЕО)"}
{"url": "http://epicenter.bg/article/Vartolomey-napadna-Moskva--Ledenite-vetrove-ot-severnite-stepi-nyama-da-izgasyat-svetlinata-na-Fener-/185529/7/0", "text": "Базираният в Истанбул Вселенски патриарх Вартоломей, чиято катедра някога е била първа сред равни в Православното Християнство, се нахвърли на Московската патриаршия заради отказа й да се откаже от юрисдикцията над Украинската църква, пише електронното издание на гръцкия вестник Kathimerini, цитирано от Агенция \"Фокус\".  В коментари, насочени срещу Москва, Вартоломей каза, че „Фенер винаги е източник на светлина и надежда, които не угасват нито от ветровете, които някога са духали от Изток и Запад, нито от ледените ветрове, духащи от степите на Севера“.  „Истината за Украйна ще надделее“, увери той, като осъди „клеветниците“.  Вестникът припомня, че схизмата между Москва и Фенер започна, след като главата на новосформираната „Православна църква на Украйна“ (ПЦУ) Епифаний получи томос за автокефалия на територията на Православната църква на Украйна - Московкса патриаршия през януари в Истанбул.  ", "date": "2019.06.12", "title": "Вартоломей нападна Москва: Ледените ветрове от северните степи няма да изгасят светлината на Фенер!"}
{"url": "http://epicenter.bg/article/Boris-Dzhonsan-obeshta-na-britantsite-Brekzit-na-31-oktomvri/185532/7/0", "text": "Бившият външен министър Борис Джонсън обеща на британците излизане от Европейския съюз най-късно през октомври, предаде Ройтерс.  Това стана при откриването на кампанията му за наследник на Тереза Мей – пост, за който е считан за фаворит. „След три години и два пропуснати срока за Брекзит трябва да напуснем до 31 октомври“, заяви Джонсът и допълни: „Моята цел не е напускане без договор“.  Ексдипломат №1 заяви, че не вярва да се стигне до твърд Брекзит без сделка, но все пак страната трябва да е подготвена и за такъв вариант.   Друго послание Джонсън отправи към разединената Консервативна партия, като предупреди, че „забавянето означава поражение“. По думите му колкото повече трае процесът, толкова повече расте недоверието на хората към техните водачи. Торите са под натиск, тъй като претърпяха знаково поражение на европейските избори и заради проточилия се Брекзит. Припомняме, че Консервативната партия постигна пети резултат на евровота, а новата партия на Найджъл Фараж „Партия Брекзит“ става първа политическа сила. Тя води и в социологическите проучвания, които тестват електоралните нагласи за парламентарни избори.   Джонсън обеща още, че ще доведе торите до нова изборна победа, като обясни някои от гафовете си в миналото с директния език, който използва. ", "date": "2019.06.12", "title": "Борис Джонсън обеща на британците Брекзит на 31 октомври"}
{"url": "http://epicenter.bg/article/EK-kam-stranite-chlenki-i-evropeyskiya-biznes--Gotvete-se-za-Brekzit-bez-sdelka--/185533/7/0", "text": "Европейската комисия препоръча на правителствата на страните от ЕС и европейския бизнес да се възползват от дадената на Великобритания отсрочка до 31 октомври за излизането на страната от Съюза и да се подготвят по-добре за Брекзит без сделка. Това се казва в разпространено в сряда заявление на ЕК за излизането на Обединеното кралство от Блока, предава Агенция \"Фокус\".  „ЕК напомня, че е отговорност на икономическите субекти да се подготвят за всички сценарии. Сценарият за липса на споразумение остава възможен изход, затова ЕК активно призовава всички играчи да се възползват от допълнителното време, образувало се при отсрочката, за да предприемат всички необходими мерки за подготовка за този сценарий на излизане на Великобритания от ЕС“, се казва в съобщението.  „Днес ЕК представи подробности за широките приготовления, които предприемат 27-те държави от ЕС, в сфери, като предоставяне на жителство, социално осигуряване, данъци и мита, транспорт, риболов, банкови услуги, както и медицински услуги, лекарства и техните компоненти“.  Комисията напомня, че сценарият за Брекзит без сделка предполага, че „Обединеното кралство ще бъде чужда страна за ЕС от момента, в който излезе без никакви преходни периоди, оттогава нататък всички видове европейски норми няма да се прилагат за Обединеното кралство“.  Това ще доведе до „значителни проблеми за гражданите и бизнеса и ще причини значителни икономически щети, които ще се усетят повече за Обединеното кралство, отколкото за страните от ЕС“.  Европейската комисия също така съобщи, че в сряда на редовно заседание на Европейската комисия е направена повторна оценка на всички 19 законодателни инициативи, приети от Комисията в подготовка за излизането на Обединеното кралство от ЕС без споразумение, което трябваше да се проведе на 29 март.  Европейската комисия заключи, че всички тези мерки остават уместни и не изискват преразглеждане в контекста на отлагането на датата на излизане от Обединеното кралство от ЕС до 31 октомври.  ", "date": "2019.06.12", "title": "ЕК към страните-членки и европейския бизнес: Гответе се за Брекзит без сделка! "}
{"url": "http://epicenter.bg/article/Stotitsi-zadarzhani-na-demonstratsiya-v-podkrepa-na-zhurnalista-Ivan-Golunov-v-Moskva-/185536/7/97", "text": "Над 200 души бяха задържани днес в Москва по време на мирна, но непозволена от властите демонстрация в центъра на руската столица срещу предполагаемата безнаказаност и корупция сред органите на реда, съобщи полицията, цитирана от Интерфакс и БНР. Според правозащитници обаче арестуваните са над 400.  Протестът с участието на около 1200 души бе в подкрепа на задържания миналата седмица разследващ журналист от сайта „Медуза“ Иван Голунов. Той бе обвинен в опит за продажба на наркотици. Вчера обаче той бе освободен поради липса на доказателства, а делото срещу него бе закрито.  Арестът му предизвика вълна от възмущение не само сред колеги на Голунов, но и сред политици и артисти.  Днешната акция бе организирана въпреки срещата по-рано днес на московските власти с организаторите, които бяха предупредени, че нямат разрешение за провеждането ѝ.  Сред задържаните е и опозиционерът Алексей Навални.  Преди ареста си Голунов е работил върху материал за погребалната индустрия и днес главният редактор на „Медуза“ Иван Колпаков обеща, че текстът ще бъде публикуван.  В същото време шефът на Съвета за сигурност на Русия заяви, че няма информация в случая с журналиста да са виновни служители на спецслужбите.  ", "date": "2019.06.12", "title": "Стотици задържани на демонстрация в подкрепа на журналиста Иван Голунов в Москва "}
{"url": "http://epicenter.bg/article/V-SASht-biyat-trevoga--Rusiya-prehvarlya-dopalnitelni-voyski-v-Krim--/185538/7/0", "text": "Русия през последните 18 месеца е прехвърлила допълнителни войски и въоръжение на територията на Крим, съобщава днес американското издание „Дифенс уан“, цитирано от Интерфакс и БНР.  Изданието се е сдобило със спътникови снимки от компанията „Planet Labs“, направени в периода януари 2018-април 2019 г. На тях се виждали батареи С-400, както и изтребители на четири различни локации.  В момента в Крим се намират 30 000 руски военнослужещи, Москва планира да изпрати там още 13 000, заявил източник от американското разузнаване.  Според друг източник Черноморският флот на Русия наскоро е получил 10 кораба, способни да изстрелват ракети с голям обсег „Калибър“. С тях може да бъдат нанасяни удари по цели извън пределите на Черно море, включително Южна Европа и Сирия, твърди източникът на изданието.  ", "date": "2019.06.12", "title": "В САЩ бият тревога: Русия прехвърля допълнителни войски в Крим! "}
{"url": "http://epicenter.bg/article/Tramp--Obmislyame-da-pratim-oshte-2000-voynitsi-v-Polsha-/185543/7/96", "text": "САЩ обмислят да изпратят още две хиляди войници в Полша, съобщи американският президент Доналд Тръмп в сряда по време на съвместна пресконференция с полския си колега Анджей Дуда в Белия Дом, предават AFP и Агенция \"Фокус\".  Тръмп обясни, че новите американски военнослужещи ще бъдат прехвърлени в Полша от Германия, но предупреди, че разговорите по въпроса още не са финализирани.  „Те говорят за около 2000 войници“, разкри американският лидер.  Полша ще купи повече от 30 изтребители F-35 от САЩ, добави американският президент, цитиран от Reuters.  Американският лидер е отбелязал, че може да посети източноевропейската страна, но засега не е уточнена дата.  ", "date": "2019.06.12", "title": "Тръмп: Обмисляме да пратим още 2000 войници в Полша "}
{"url": "http://epicenter.bg/article/Premiera-na-knigata--Lora--Yavorov-i-az-quot--shte-se-sastoi-v-Stolichna-biblioteka/185518/6/0", "text": "На   от   в зала „Надежда“ на Столична библиотека издателство „Библиотека България“ и Петър Величков представят    – пълно издание на спомените на Дора Конова.  ", "date": "2019.06.12", "title": "Премиера на книгата „Лора, Яворов и аз\" ще се състои в Столична библиотека"}
{"url": "http://epicenter.bg/article/Predstaviha--Doktrinata-Tramp--v-Natsionalnata-biblioteka--Sv--sv--Kiril-i-Metodiy-/185521/6/0", "text": "Интелектуалци, общественици, студенти и докторанти от УниБИТ и УНСС се събраха в Националната библиотека “Св.св.Кирил и Методий ” на среща-дискусия по повод монографичния труд на д-р Борислав Цеков “Доктрината “Тръмп” срещу неолибералния глобализъм”.     , която изтъкна, че книгата търси и предлага отговори на много актуални идеологически и политически въпроси на нашето съвремие.   . Денчев направи атрактивно въведение, показвайки слайдове с популярни послания от кампанията на Доналд Тръмп и неговите действия като президент на Съединените американски щати. \"Иска ми се и ние, по примера на президента Тръмп, да направим България велика отново\", заяви проф. Денчев. За монографията на д-р Цеков той изтъкна, че това е труд, който представя богата фактология и прави теоретични обобщения, показващи задълбочено познание за американската политическа система и традиционния американски консерватизъм, като политическа тенденция в САЩ.   Последователно проф. Денчев даде думата за изказвания, коментари и въпроси на част от присъстващата колегия:   -   отбеляза, че “авторът д-р Борислав Цеков е утвърдено име в пространството на конституционализма и политическите анализи, а книгата, която е първият по-цялостен опит за научно осмисляне в България на политическите процеси в САЩ и техните геополитически измерения”;     - Според   тази монография е най-задълбоченото и актуално научно съчинение от български автор, посветено на съвременната американска политика“;   - От своя страна популярния журналист от БНР   сподели, че книгата се чете “на един дъх”, написана е много интересно, което рядкост за подобни трудове, които имат за цел да представят идеологическата картина на днешния свят. “Препоръчвам я както на привържениците, така и на противниците на Доналд Тръмп у нас, защото ще научат много.   Особено интересно е концептуалното разграничаване на либерализма и неолиберализма, и извеждането на неолибералния глобализъм, като симбиоза на неолибералните икономически принципи, неоконсервативната визия за еднополюсния свят и идентичностната политика. Всъщност това беше светът, в който живяхме 40 години и все още живеем, изтъкна Волгин;   - Сред изказалите се беше и журналистката от в. “Труд” , която сподели впечатленията си от откъсите, публикувани на страниците на изданието: “книга, написана с искреност и вещина в познанието”;   -   пък се спря на значениено на личностния фактор и опит в научното осмисляне на теми от подобен мащаб: \"Тръмп е един самонаправил се човек. Такъв е и д-р Борислав Цеков, когото познавам още от 1991 г. - самонаправил се учен, политик и общественик със свое осезаемо присъствие и влияние в обществения и научния живот на България\".   Авторът д-р Цеков отговори и на многобройни въпроси, свързани с различни аспекти на управлението на Доналд Тръмп и неговото отражение върху международните отношения.   “Както сами ще се убедите, тази книга не е възхвала на Доналд Тръмп – неговата политика може и трябва да бъде критикувана от различни идеологически позиции, както всяко едно управление. Но книгата развенчава пропагандните митове и лъжи, които крепителите на статуквото или непросветените отрицатели на Тръмп тиражират. С нея се очертава дълбокият идеологически обрат в Белия дом, който настъпи с избирането на 45-я американски президент. Този обрат е особено видим при съпоставителния анализ на Стратегията за национална сигурност на САЩ, приета от Тръмп през 2017 г. и стратегиите на неговите предшественици от Рейгън насам, завърши д-р Цеков. ", "date": "2019.06.12", "title": "Представиха „Доктрината Тръмп“ в Националната библиотека „Св. св. Кирил и Методий“"}
{"url": "http://epicenter.bg/article/D-r-inzh--Aleksandar-Trifonov--Demagogiya-s-proektozakona-za-publichnite-predpriyatiya/185484/11/0", "text": "На 6 юни изтече срокът за обществено обсъждане на закона за публичните предприятия. Това е втори опит след 2015 г. да се приеме такъв закон. За съжаление общественото обсъждане не разкри опасният замисъл заложен в този закон. Той се състои в това, че държавата създава публични предприятия с над 50% държавно участие, от което следва, че останалите 50% могат да бъдат притежание на частен партньор. На 29.05. Правителството го прие преди да изтече срокът за общественото му обсъждане (6.06.). При един доброжелателен анализ може да се направи извод, че това е едно добро начинание на държавата да привлича частен капитал за по-ефективно управление на ресурсите и да се намали щетата, която се нанесе с отмяната на Закона за публично-частно партньорство. Но:   -   никакви критерии за определяне размера на държавното участие над 50%, респ. за целесъобразността от привличане и размера на частния капитал;   -   критерии за избиране на притежателя на останалите над 50% държавно участие;   -   критерии за оценка на апорта на материални активи които могат да бъдат част или изцяло обект на 50%-то държавно участие(Чл.14. Министерският съвет: 2. създава нови търговски дружества с държавно участие;);   -   ограничителни мерки за опити на частния съдружник да увеличава капитала на дружеството с цел намаляване деловото участие на държавата/общината;     - За националната сигурност чрез въведените в чл. 5 цели за учредяване на публични предприятия, а именно:         - С решението по т.14 от Преходните и заключителните разпоредби относно промени в ЗПСК: “     - формиране и приемане на правомерни и целесъобразни решения от управляващите органи на публичното предприятие – съвет на директорите, надзорен съвет, комитети, тъй като  „    ( , bbkovacheva) - Записът в Мотивите към проектозакона   е само едно пожелание, защото няма дори намек във връзка с тези насоки относно отговорностите, а именно:“    А в „Бялата книга за корпоративно управление в Югоизточна Европа“ дори е уточнено както следва:   -  - В закона няма ясно дефиниране как доброто управление на дружеството с държавно участие ще кореспондира със защита на интересите на обществото, което се подсилва и от неизяснено съдържание на понятието „максимална стойност за обществото“ ( виж. чл.5 по-горе);   Настоящият проектозакон за пореден път показва как се злоупотребява с документи на международни организации за провеждане на икономическа политика в частни и корпоративни интереси. Направеният анализ може да се резюмира както следва:   - националната сигурност отива в частни ръце;   - скрита приватизация на останалата, все още защитена от закон държавна собственост;   - никаква отговорност, от което следва: - след Закона за концесиите се създава чрез Закона за публичните предприятия възможност от колонизиране на държавата при това по непрозрачен и ненаказуем начин. 10.06.2019 г.   https://www.oecd.org/daf/ca/corporategovernanceprinciples/33639267.pdf", "date": "2019.06.12", "title": "Александър Трифонов: Демагогия с проектозакона за публичните предприятия"}
{"url": "http://epicenter.bg/article/Prof--Vladimir-Chukov--/185535/11/0", "text": "    - Случаят е изключително сложен, интересен за нас експертите. Ние естествено ще го сложим в нашата многотомна емпирика, нашата експертиза, която сме натрупали през годините. Интересен е, тъй като става въпрос за прецедент в българското общество. Да, ние до този момент имахме български граждани, които бяха обвинени от българските правоохранителни органи за съпричастие към „Ислямска държава“, но те някак си бяха по-скоро външни. Става дума за български гражданин от сирийски произход, ставаше въпрос за един българин, който дойде от Австралия, няколко логистици и т.н. Но тук става дума вече за етнически българин, и то човек, който е все пак в една елитарна прослойка. Тоест става дума за една друга социална група, която наистина трябва да ни накара да се замислим. Към момента експертите поставят акцент при анализите на личното, персонално, психологическо, социално. Аз си мисля, че в експертните среди трябва да постави акцент върху по-скоро политическия нюанс, тоест какво би могло да се случи, ако наистина беше гръмнала бомбата, ако наистина беше стигнала процедурата до края. Или това, че тук „Ислямска държава“, това, което ни показаха като литература, имам предвид като аргументи от страна на правоприлагащите органи. Аз си мисля, че в случая лека-полека се появиха някои допълнителни детайли, които някак си трябва да ни насочат най-вече към личността на вербовчика, естествено, без да игнорираме и мотивите, които са накарали това момче да наложи като авторитет някакъв външен човек за сметка на личностите на майката и на бащата, тоест на семейството. Това е много сложен процес, който трябва най-вече да изследваме в публичната политическата страна и това трябва да стане в рамките на една специализирана експертна среда и да се направят съответните анализи.   - Важна е мотивировката на един човек да се вслуша, да попадне в пипалата на хидрата. Водещи са идеологическите или доктриналните причини. Ето за тях можем да говорим в някаква степен в нашия случай, тъй като това, което се разбра, е, че момчето е направило опит да приеме исляма. Дали го е приел, дали не го е приел, това вече е отделен въпрос, но това е стряскащото в случая. Втората причина това са емоционалните причини, които тласкат много хора, но не мюсюлмани, не от Близкия изток, да се присъединят към тази армия на джихадистите. Например известни личности се присъединяват към джихадизма благодарение на чисто нарцистични причини. Това са хора, които искат да бъдат във фокуса на световното внимание. Ние видяхме футболисти, певци, всякакви хора, които са във фокуса на медиите. Също така има още едни причини, това са финансови, материално-финансовите причини, които маргинализират слоеве. В нашия случай не става дума за това. - Тази крехка възраст, на каквато е нашият съгражданин, 16-годишен, става дума за два фактора, които определят неговото битие и респективно неговото съзнание. Първо, това е училището. В случая училището е елитно и причината няма как да се търси там. Вторият, мисля, че по-същественият фактор, това е семейството. И оттам вече идва криза на личността. Тоест търсене на алтернативен авторитет, нещо, което се е случило вътре в семейството, нещо, което фактически го е извадило от руслото, така че освен семейството той напуска и своята нормална социална комуникативна среда и се появява алтернативният авторитет, който се нарича вербовчик. Тоест той го изважда от един определен свят, който е неговият свят, и го вкарва в един имагинерен. За съжаление той не може да осъзнае, че това е фикция, този свят не съществува. Но това е вече характерно за всеки един човек. Наистина са сложни тези психологически трансформации. Пак още веднъж искам да кажа, че в конкретния случай за нас е по-важен вербовчикът, този, който го е омотал в мрежите и този, който за съжаление му е дал инструкции, казал му е какво да прави. Очевидно това е по-интересното за нас вече като общество, като държава и да кажем като сигурност. Вие си представете какво би могло да се случи в обратния ред. Тук веднага може би ще кажете „ние как да го установим този вербовчик“. Съгласете се, става дума за един достатъчно дълъг период от време, може би около година това момче е контактувало с него, и то с модерните средства за комуникация, „Телеграф“, а може би и по някакъв друг начин. Има джихадистки форуми. Това са всъщност чатове, където всеки може да влезе, да изкаже някакво мнение, да комуникира със съответния човек, който не познава. И то са обикновено форуми, които имат различни линкове, отделни секции. Постепенно това момче е било зарибявано на базата на търсене на близост с него – приятелски контакт, приятелски разговор, убеждаване с някакви аргументи, които са му се сторили, че са много по-силни отколкото аргументите на майката и бащата. И съответно се е стигнало до един момент, в който той вече със своето знание е поставило на първо място, на пиедестал алтернативното съществуване, алтернативната група, вместо онази, с която той е израснал. Така че по-важно е този вербовчик, а със съвременните средства за комуникация няма как да се скрие.   - Практиката е много богата. Да, има случаи на осъзнали се. Преди три-четири години имаше случай със двама японци, кандидат-джихадисти. Единият е бил собственик на магазин за видеоигри. Искал е вместо да играе игри в неговия имагинерен свят, да отиде от Япония в Сирия и да прилага наученото от игрите на място - да убива. В един момент обаче, когато стига до границата, вижда, че обстановката в Турция, респективно от другата страна на границата в Сирия, въобще не прилича на тази, която е в неговите игри, и той сам се отказва. Естествено, че му помагат и съответно информираните служби. Те го разколебават буквално на една крачка от това да се присъедини към „Ислямска държава“. В конкретния случай ние, слава Богу, нямаме осъществено пътуване, то вече и няма и къде да се пътува. То няма къде да се отиде, тъй нареченият халифат не съществува. Но аз мисля, че в нашия случай трябва да насочим погледа си към вербовчика. Защо в Пловдив? Защо това момче? Какво иска да постигне? Тоест някак си не става дума за традиционното, онова, което виждахме до този момент присъединяване. Тоест правенето на хиджа от земите на неверниците към халифата. Тъй като този халифат вече не съществува. А това е изнасяне на битката на територията на неверниците. - „Ислямска държава“ за съжаление остави едно изключително богато кадрово, ресурсно наследство. Съвсем скоро в социалните мрежи беше показан един бежански лагер, с над 70 хиляди човека, които се водят сирийски бежанци, но всъщност са хора, които са от семействата на „Ислямска държава“. Това са жени, деца, това са хора, които отричат да имат нещо общо с групировката, като 11 хиляди от тях са европейци. Става дума за едно разселване по посока на страните, които са ги изпратили. Било то легално или не. Въобще по посока към онези дестинации, които очевидно не искат да ги приемат. В конкретния случай от Пловдив ние трябва да много добър анализ на поръчката на вербовчика. Точно защо иска да бъде направено това? Дали става дума за превръщането на България в арена на световен джихад или може би има някакви по-тривиални, по-прозрачни причини. И втората, много важна тема, която според мен трябва да бъде разработена в България. Ние тук сме в дълг на тази тема, това е религиозната конверсия. Ето тука ние в България имаме опит, но той е по-скоро полеви. Трябва да го теоретизираме, трябва да наблегнем на отделните детайли. Във Франция, във Великобритания, в Германия много силно следят тази статистика и респективно тези миниобщности, които се формират. Хора, които са прескочили от едната религия и в другата, и респективно състоянието на реконверсия. Тези, които са се опитали да минат в лоното на първата си религия. Имам предвид социални, психологически състояния и факти, които касаят директно националната сигурност на държавата.     - Огромна. Нека да не звучи стряскащо, но лица на възрастта на момчето от Пловдив, ако са на територията на Сирия, Ирак, бившия халифат, влизат в единица, носеща името „Лъвчетата на халифата“. Това са подрастващите, които освен халифат, лична, голяма преданост към лидера, те не познават. В тази част влизат обикновено сираците, но онези, които са препоръчани от роднините. Тоест семейството е това, което е гарант, че тези лица ще бъдат до смърт лоялни на тази терористична организация, на тази фиктивна държавност. Когато се посеят семената в подрастващите, тези семена са най-трудно изкореняеми. Тъй като да се победи тази терористична организация, просто трябва да бъдат победени идеологическите им аргументи. Трябва да бъдат спечелени сърцата на тези хора. С война до този момент никой не е победил религия.     - За съжаление там, където се роди тази идеология, там, където тя избуя, там, където тя постигна своята кулминация, имаше такава алтернатива, това беше светската материалистическа алтернатива. За съжаление те се провалиха, чисто биологически, но най-вече икономически. Защо се появиха тези тълпи от млади джихадисти, радикализирани джихадисти? Просто защото те бяха отхвърлени от политиката, защото те нямаха работни места и на тях им оставаха два избора. Или да станат мигранти към Европа, към проспериращите държави, което ние го виждаме, или да се радикализират. Държавните режими по места трябва да им предложат нещо реално. И безспорно едно от тях е вдигането на жизнения стандарт. Нещо, което изисква много умения, много знания, много усилия от страна на самите правителства- да предложат създаването на една видима, реална собствена държава. Почувстват ли хората държавата като собствена, тогава ще се откажат да вярват на измамници, на манипулатори, такива каквито са вербовчиците, включително и на младежа в Пловдив. ", "date": "2019.06.12", "title": "Проф. Владимир Чуков: Съществуват джихадистки форуми, чатове, където всеки може да влезе"}
{"url": "http://epicenter.bg/article/Ruska-operatsionna-sistema-mozhe-da-bade-instalirana-v-smartfonite-na--Huavey--/185485/4/0", "text": "На китайските смартфони „Хуавей“ може бъде инсталирана руската операционна система „Аврора“ на мястото на „Андроид“. Това съобщава интернет изданието The Bell, като се позовава на свои източници, предава кореспондентът на БНР от Москва.  Идеята е била обсъдена по време на Международния икономически форум в Санкт Петербург от руския министър на цифровото развитие Константин Носков и изпълнителния директор на „Хуавей“ Го Пин.  За тази възможност е станало дума и на срещата миналата седмица в Кремъл между президентите на Русия и Китай Владимир Путин и Си Цзинпин. Тогава в присъствието на двамата лидери беше подписано споразумение между руския оператор МТС и „Хуавей“ за внедряването на 5G-мрежи в Русия.  При откриването на икономическия форум в Петербург министърът на финансите Антон Силуанов обеща допълнителни стимули за компаниите, пострадали от използването на санкции като инструмент на конкуренцията. Той посочи като пример „Хуавей“.  Президентът Тръмп обяви миналия месец китайската компания за заплаха за националната сигурност на Съединените щати, а американският технологичен гигант „Гугъл“ заплаши, че ще я лиши от правото да използва операционната система „Андроид“.  The Bell твърди, че се обсъжда не само евентуалното инсталиране на руската операционна система „Аврора“ на китайските смартфони, но и локализиране на част от производството им в Русия.  „Аврора“ е създадена на базата на операционната систем Sailfish – разработка на финландската компания „Йола“. През 2014 г. съсобственик на „Йола“ стана руският милиардер Григорий Берьозкин. През 2018-а той подписа с Министерството на комуникациите договор за създаването на национална мобилна операционна система. Проектът е на стойност 160 милиарда рубли или над два и половина милиарда долара.  ", "date": "2019.06.12", "title": "Руска операционна система може да бъде инсталирана в смартфоните на „Хуавей“ "}
{"url": "http://epicenter.bg/article/BDZh-shte-prodava-predvaritelno-bileti-za-vlakovete-prez-letniya-sezon-/185525/4/0", "text": "За удобство на всички клиенти, които предвиждат да пътуват с влак през летния сезон, \"БДЖ-Пътнически превози” ЕООД въвежда петнадесетдневна предварителна продажба на билети за всички бързи влакове и за бързите влакове със задължителни запазени места. Предварителната продажба ще бъде в сила до края на септември 2019 г., съобщиха от дружеството.  Обичайният срок за предварителната продажба на билети и седящи места за бързите влакове е 5 дни, но националният железопътен превозвач има практиката да го удължава през летните месеци. По този начин \"БДЖ-Пътнически превози” ЕООД дава възможност на пътниците да планират предварително своите пътувания, своевременно да направят резервация за седящи места, както и да закупят билет за предпочитания от тях влак в срок от 15 дни преди самото пътуване.  Предварителна продажба на билети и резервации за седящи места ще се извършва във всички железопътни гари и бюра в страната.  На пътниците, които желаят да пътуват в спален или кушет вагон, е предоставена възможност да закупят спално място 30 дни преди датата на пътуване. 30-дневният срок за предварителна продажба на спални и кушет места важи през цялата година.   ", "date": "2019.06.12", "title": "БДЖ ще продава предварително билети за влаковете през летния сезон "}
{"url": "http://epicenter.bg/article/MRRB--Pri-vpisvane-v-imotniya-registar-vodeshta-rolya-shte-ima-identifikatorat-na-imota--a-ne-sobstvenikat/185534/4/0", "text": "След приключване изработването на цифровата кадастрална карта на територията на страната трябва да бъдат създадени „поимотни“ партиди на собствеността, които ще фигурират в имотния регистър. Системата за вписване на имотите трябва да премине от „персонална“ към „поимотна“, като водеща роля ще има идентификаторът на имота, а не лицето - собственик. Това стана ясно по време на днешното заседание на Съвета по геодезия, картография и кадастър, съобщиха от пресцентъра на Министерството на регионалното развитие и благоустройството.   Председател на съвета е заместник-министърът на регионалното развитие и благоустройството Валентин Йовев.   Съветът е създаден съгласно Закона за геодезията и картографията и е съвещателен орган към министъра на регионалното развитие и благоустройството.   В състава му влизат заместник-министрите на всички министерства, както и началникът на Военно-географската служба, заместник-изпълнителният директор на Изпълнителната агенция по горите, както и изпълнителният директор на Агенцията по геодезия, картография и кадастър, заместник-председателят на Държавна агенция \"Национална сигурност\", представител на Националното сдружение на общините в Република България и председателят на Камарата на инженерите по геодезия.   Основна задача пред членовете на съвета е да обсъждат конкретни проблеми и въпроси и да правят предложения по дейностите в областта на геодезията, картографията и кадастъра.   „Развитието на геодезическата практика, както и приложението й в почти всички сфери на живота налага постоянно да се усъвършенстваме и да следваме най-съвременните тенденции“, каза при откриване на заседанието на Съвета заместник-министърът на регионалното развитие и благоустройството Валентин Йовев. По думите му въвеждането на единни стандарти и критерии, както и координацията на дейностите и съвместяването на данни изискват общи действия на всички институции в страната.   До настоящия момент 81 % или 89 хил. кв. км от територията на страната е покрита с цифрова кадастрална карта и кадастрални регистри, като е набрана информация за над 14 млн. недвижими имота, одобрени са кадастралните карти и кадастрални регистри за 915 населени места, включително за областните градове и 127 общински центъра. Трансформирането на картата на възстановената собственост в кадастрална карта е приключило за 3179 землища.   С оглед защита на кадастрално-информационната система на Агенцията по геодезия, картография и кадастър и гарантиране сигурността на информацията в нея е задействана процедура по включването на агенцията в „Списъка на стратегическите обекти и дейности от значение за националната сигурност“ към Постановление № 181 на Министерския съвет от 2009 г.   Стратегията и дългосрочната програма на АГКК предвижда и създаването на многофункционален кадастър, с който да се предоставят данни за имотите и комуникациите от подземна, наземна и надземна инженерна инфраструктура.   Ангажимента на всички институции, експлоатационни дружества и общините е изработването, поддържането и предоставянето на данните от специализираните карти, общите и подробни устройствени планове на урбанизираните територии като слоеве в т.нар. „многослоен кадастър“. Това ще създаде възможност за допълване на данните в кадастралния регистър с цялата информация за имота, от разрешаване на строителство, реализиране на строителство, въвеждане в експлоатация и всяко направено, последващо подобрение в имота.   Този многослоен кадастър ще е основа за всички проучвания за инвестиционни намерения, инвестиционно проектиране и инвестиции.   Съгласно Закона за кадастъра и имотния регистър всички експлоатационни дружества, които набират и поддържат в актуално състояние специализирани данни са длъжни да възложат изработването на специализирани карти, регистри и информационни системи, които след това да предоставят на Агенцията по геодезия, картография и кадастър.   По време на заседанието на съвета стана ясно още, че със заповед на министъра на отбраната, от Военно – географската служба вече е въведена в употреба средномащабна държавна топографска карта в мащаб 1:25 000.   На всички институции, предоставящи геодезически, картографски и кадастрални услуги бе напомнено да използват новата координатна система БГС 2005.  ", "date": "2019.06.12", "title": "МРРБ: При вписване в имотния регистър водеща роля ще има идентификаторът на имота, а не собственикът"}
{"url": "http://epicenter.bg/article/Mladen-Marinov--Proveryavame-za-tech-na-informatsiya-ot-MVR-za-uchenika-ot-Plovdiv/185497/3/0", "text": "Всички звена трябва да могат да работят заедно. Случаят в Костенец също ни го показа. Това е идеята на този общ център - да се получи един синергизъм между всички структури.   Това заяви министърът на вътрешните работи Младен Маринов след края на церемонията, на която връчи ключовете на 346 нови автомобили на областните дирекции на МВР и на жандармерийските подразделения в страната, по темата за създаване на общ антитерористичен център, предаде  Novini.bg.  \"С тези 346 автомобила ще компенсираме дирекциите от вътрешността на страната, защото помощта от ЕС в техника е само за дирекциите в пограничните райони. Такова е условието. Нощни патрули има навсякъде. Сега с тези нови автомобили се надявам и вие да ги видите\", отговори Маринов на журналистически въпрос.   \"Извършителите на вандалския акт във влака София-Пловдив са задържани. По случая се работи от дирекциите в Пловдив и Пазарджик, защото инцидентът е станал в движение\", обяви Младен Маринов.   Той коментира и темата за 16-годишния ученик от Пловдив, вербуван от Ислямска държава. \"Извършваме проверка за теч на информация. За мен, ако имаше теч на информация от МВР, тези данни щяха да излязат много по-рано, но проверка се извършва. Трябва да намерим баланса между информираност на обществото и тишината по дадени въпроси. Проблемът е сериозен и лошото е, че млади хора се радикализират. Обществото беше информирано. Дебатът за правата на гражданите и спазването на закона се води в цял свят. Трябва да оставим колегите да си свършат работата и тогава да коментираме. В момента с детето работят психолози\", разкри Младен Маринов.", "date": "2019.06.12", "title": "Младен Маринов: Проверяваме за теч на информация от МВР за ученика от Пловдив"}
{"url": "http://epicenter.bg/article/Tsatsarov-podpisa-sporazumenie-za-satrudnichestvo-s-DIICOT/185504/3/0", "text": "Днес, 12 юни 2019 г., в Букурещ, главният прокурор Сотир Цацаров и главният прокурор на Дирекцията за разследване на организираната престъпност и тероризма /DIICOT/ в Румъния Феликс Бънила подписаха Споразумение за сътрудничество. Споразумението предвижда директни контакти между двете прокуратури и пряко сътрудничество в разследвания с предмет организирана престъпност /включително контрабанда, трафик на хора, трафик на наркотици/, тероризъм и други тежки престъпления, извършени на територията на двете страни. Създава се механизъм за ускорен обмен на информация, изпълнение на искания за правна помощ /Европейски заповеди за арест и за разследване/, както и за създаване на съвместни екипи за разследване /СЕР/. Предвижда се също професионално сътрудничество, свързано с общо обучение и проекти. Споразумението създава основа за пряко взаимодействие между Специализираната прокуратура и DIICOT, съобщиха от пресцентъра на прокуратурата.   Споразумението за сътрудничество е подписано в рамките на посещението на главния прокурор Сотир Цацаров в Румъния, по покана на ръководителя на DIICOT г-н Феликс Бънила. В състава на българската делегация са заместник – главният прокурор Иван Гешев и завеждащият отдел „Международен“ във ВКП Цветомир Йосифов. Предмет на обсъждане между българските и румънските прокурори са и текущи наказателни производства от взаимен интерес.   Дирекцията за разследване на организираната престъпност и тероризма към Прокуратурата при Върховния касационен съд на Република Румъния е самостоятелна структура в рамките на румънската прокуратура, която се ръководи от главен прокурор /Феликс Банила – от 23.07.2018 г./. Прокурорите от DIICOT ръководят разследването и осъществяват функциите на държавното обвинение по дела за организирана престъпност и тероризъм. Дирекцията има специализирани служби /отдели/ за организирана престъпност, трафик на наркотици, киберпрестъпност, финансови и данъчни престъпления, тероризъм и престъпления против националната сигурност. DIICOT е част от Националната система за превенция и противодействие на тероризма, създадена в Република Румъния с отделен закон през 2004 г. Освен централна, Дирекцията има и териториална структура – 14 териториални служби и 26 местни бюра.  ", "date": "2019.06.12", "title": "Цацаров подписа споразумение за сътрудничество с DIICOT"}
{"url": "http://epicenter.bg/article/Spetsprokuraturata-vleze-v-ofisi-na-Ivo-Prokopiev-/185520/3/0", "text": "Специализираната прокуратура влезе в офис сграда в центъра на София, където са офисите на свързаната с Иво Прокопиев \"Алфа финанс холдинг\",    „Специализирана прокуратура ръководи разследване за пране на пари във връзка с продажбата на акции от приватизираното и след това продадено предприятие \"Каолин\" и това е причината за претърсването на офиса на \"Алфа финанс холдинг\", каза шефът на спецпрокуратурата Димитър Петров, час след като влезе в бизнесцентъра.  Иззети са документи на свързваната с Иво Прокопиев фирма, проверяват се и други бизнесдейности на олигарха. Прокурор Петров обаче изрично подчерта, че операцията на държавното обвинение няма нищо общо с издателската дейност на олигарха, която той често ползва като щит именно срещу проверки на бизнеса и имането му.  \"В края на миналата седмица г-н Прокопиев и още няколко лица бяха привлечени като обвиняеми по дело, което се наблюдава от специализираната прокуратура. Получихме разрешение от специализирания наказателен съд за претърсване в офиса на \"Алфа финанс консултинг\". Целта на това претърсване са документи, които считаме, че са необходими за разследването. Тези документи са свързани с покупко-продажбата и въобще с трансакции на предприятието Каолин. Не касаят издателската дейност и медийните компании на обвиняемите.  Към момента колегите работят на 7-я етаж, оказва им се съдействие\", каза прокурор Димитър Франтишек.  „Това, което ни е разрешено към момента да търсим е налице, един от обвиняемите е на място заедно с неговите защитници“, допълни още той. През октомври миналата година олигархът бе подведен под наказателна отговорност за пране на пари. Това бе второто обвинение срещу разградския бос, което разобличава и задкулисните му заигравания с хора от властта и разкрива механизмите, по които е забогатял незаконно. Прокопиев вече е подсъдим за аферата „ЕВН“ заедно с бившите министри Симеон Дянков и Трайчо Трайков.  Делото за „Каолин“ срещу олигарха пак е свързано с лица, които са имали отговорни позиции във властта. От прокуратурата съобщиха миналата година, че разследването е стартирало като проверка за евентуални „престъпления по служба, извършени от служители на Министерството на икономиката, енергетиката и туризма (МИЕТ) във връзка с изпълнението на концесионните договори с „Каолин“ АД, гр. Сеново“. Стана ясно и, че се разследва периода, в който съпроцесникът на Прокопиев – Трайчо Трайков оглавяваше МИЕТ. От прокуратурата посочиха още, че делото е прераснало в разследване на пране на пари, „касаещо продажбата на придобити от „Алфа Финанс Холдинг“ АД акции от капитала на „Каолин“ АД, представляващи 100% от капитала на „РМД Каолин 98“ АД, на регистрирано на 20.12.2012 г. в местния съд в гр. Кьолн, Германия дружество „Кварцверке ГмбХ“.“  Освен Прокопиев, който ще отговаря пред Темида в качеството си на председател на Съвета на директорите на „Алфа Финанс Холдинг“ АД, по досъдебното производство като обвиняеми са привлечени още и двамата членове на Съвета на директорите на фирмата Константин Ненов и Иван Ненков. И тримата бяха пуснати на свобода срещу „подписка“.  Сигналът за новото разследване пък дойде от Комисия „Антикорупция“, която преди близо 2 години поиска запор за близо 200 млн. лв. върху имуществото на Прокопиев и фамилията му. След като съдът уважи иска и реши да блокира имането на разградския бос, пред Темида беше внесен и иск за конфискацията му в полза на държавата, тъй като е придобито незаконно. Именно в иска на Комисията за противодействие на корупцията и отнемане на незаконно придобитото имущество (КПКОНПИ) пред Бургаския окръжен съд, който агенция „Монитор“ получи по Закона за достъп до обществена информация, се появяват първите документи за укриването на концесионни такси, дължими за добитото количество каолин и други суровини, а също и неплащането на дължими данъци. От иска на КПКОНПИ става ясно, че прането на пари всъщност е предшествано от две т.нар. предикатни или първични престъпления.  Първото е незаконната продажба на дружеството по времето на ментора на Прокопиев – Иван Костов, на РМД-то на брата на Прокопиев – Александър. От документите става ясно, че Прокопиев-брат не е имал право да участва в работническото обединение, тъй като не е бил служител в дружеството и не е имал двугодишен стаж, както изисква законът. Освен това компанията е купена на драстично занижена от управляваното тогава от екипа на Командира министерство цена, която накрая дори не е била платена на държавата.  Второто престъпление, прикрито с продажбата на „Каолин“ пък е именно занижаването по документи на добива на природни ресурси от компанията. Според назначените експертизи само за периода 2005-2009 г. укритият добив възлиза на над 93 млн. лв. Това означава, че на държавата не са платени концесионни такси за близо 5 млн. лв. и още поне над 8 млн. лв. данъци.  В следващите години практиката по укриване на добив се е запазила. Назначените по делото експертизи са установили нарушения по 4 направления. Първото е изкуствено занижаване по документи на крайната продажна цена на суровината. При пазарна цена 150-200 долара на тон, за пред държавата са декларирани стойности от 65 лв. за тон. Освен това е прикривано реалното количество на добитите природни ресурси и е декларирано на занижени стойности. Третото нарушение е добиването на суровини от по-голяма площ, от тази, разписана в договора на Каолин“ за концесия. Последното нарушение е свързано с технологията на добиване, разписана в контракта на „Каолин“ с държавата – използвани са многократно повече взривове за добив от разрешените в договора.  ", "date": "2019.06.12", "title": "Спецпрокуратурата влезе в офиси на Иво Прокопиев (ВИДЕО)"}
{"url": "http://epicenter.bg/article/Emil-Koshlukov--BNT-e-vav-fakticheski-falit--tryabva-da-ya-spasim-/185519/2/0", "text": "Ние сме в практически фалит. Трябва да спасим БНТ. Това заяви временно изпълняващият длъжността генерален директор на обществената телевизия Емил Кошлуков, пред Съвета за електронни медии (СЕМ), където заедно с управителния съвет представя нейния отчет.  До края на годината се очаква дефицитът на БНТ да стигне 44 млн. лева, уточни Кошлуков, който неотдавна зае временно поста на Констанин Каменаров, принуден да напусне заради присъда за шофиране след употреба на алкохол,  \"Реалните задължения са за 37 милиона лева, като 30 от тях са за сключени договори за спортни предавания и права. Сред тях има първенство по канадска борба. Развалихме договори, сключени от ръководството, за милиони. Това са договори за закупуване на програми, за реклами, които са вредни и опасни, прекратени са съмнителни обществени поръчки\", каза още пред медийния регулатор Кошлуков, който до неотдавна беше програмен директор на БНТ.  Той призова членовете на СЕМ за подкрепа за съдействие от правителството и финансовото министерство.  Представителите на БНТ съобщиха, че двете най-скъпи предавания в програмата са \"Референдум\" - заради сключен договор със социологическа агенция (с \"Алфа рисърч\" - б. р.) и \"Стани богат\" (за година контрактът е за 4,4 млн. лева).  По време на отчета се разбра още, че членовете на регулаторния орган нямат достъп до търговските споразумения, които са били сключвани от телевизията през годините назад.  Очаква се кандидатите в конкурса за генерален директор, който вече тече, да могат да ползват данни от отчета за концепциите си.  Вчера СЕМ реши, че не може да допусне до конкурса един от кандидатите - телевизионният водещ от близкото минало Къци Вапцаров, защото е собственик на няколко търговски дружества. Така в надпреварата останаха Емил Кошлуков, Сашо Диков, Сашо Йовков, Стоил Рошкев, Никола Тодоров, Явор Симов и Радостлав Главчев.  ", "date": "2019.06.12", "title": "Емил Кошлуков: БНТ е във фактически фалит, трябва да я спасим "}
{"url": "http://epicenter.bg/article/Nova-tv-osvobodi-Mirolyuba-Benatova-i-Genka-Shikerova/185522/2/0", "text": "Нова телевизия е прекратила договорите на журналистките Миролюба Бенатова и Генка Шикерова. Третият разследващ журналист на медията Марин Николов е в отпуск, съобщи Свободна Европа.   В края на май на тримата са били предложени нови договори - да работят като свободни автори, сътрудници на телевизията.   Аргументът на медията е, че по този начин се оптимизират разходи, а и така разследващите журналисти „ще имат повече свобода да работят“.    ", "date": "2019.06.12", "title": "Нова тв освободи Миролюба Бенатова и Генка Шикерова"}
{"url": "http://epicenter.bg/article/Gen--Andrey-Botsev--Planat-za-postigane-na-2--ot-BVP-do-2024-g--varvi-po-grafik/185524/2/0", "text": "Планът за постигане на 2% от БВП до 2024 г. върви по график. Това каза пред журналисти на учебен полигон „Ново село“ началникът на отбраната ген. Андрей Боцев, предаде Агенция „Фокус“.   „Всяка година сме предвидили средства за модернизация на машините. И се надявам до края на следващата седмица да тръгне и проектът на Сухопътните войски – да изпратим поканите до фирмите“, заяви ген. Боцев и посочи, че се работи и по проекта за корабите. „Така че каквито цели с министъра на отбраната си бяхме поставили, засега се изпълняват. И продължаваме да ги изпълняваме. Средствата, които са осигурени, съгласно плана до 2024 г. за постигане на 2% от БВП, действат по графика, който е утвърден“, каза още той.   Ген. Боцев изрази надежда всичко, което се планира, да се изпълни в срок. „За да може нашите военнослужещи да имат и самочувствие, каквото имат нашите колеги от Алианса“, коментира той.", "date": "2019.06.12", "title": "Ген. Андрей Боцев: Планът за постигане на 2% от БВП до 2024 г. върви по график"}
{"url": "http://epicenter.bg/article/Oblastniyat-upravitel-na-Veliko-Tarnovo--Otmenya-se-bedstvenoto-polozhenie-v-Strazhitsa/185526/2/0", "text": "Пристигна заповед от кмета на Община Стражица, че днес от 16.00 ч. се отменя бедственото положение в селата Камен и Нова Върбовка. Това каза областният управител на Велико Търново проф. д-р Любомира Попова, предаде Агенция „Фокус“.   \"Преди обяд бях на място, положението се нормализира, тъй като валежите вече спряха. Сутринта имаше незначителни превалявания\", обясни тя. \"Пожарната денонощно източваше язовира „Чешме дере“ в село Камен и нивото му е спаднало с повече от метър-метър и половина и е под критичното ниво, няма опасност от преливане“, заяви Любомира Попова и уточни, че постепенно животът в двете села се връща към нормалния си ритъм. ", "date": "2019.06.12", "title": "Областният управител на Велико Търново: Отменя се бедственото положение в Стражица"}
{"url": "http://epicenter.bg/article/Neno-Dimov--Napadkite-v-malkata-upravlyavashta-koalitsiya-ne-prechat-na-rabotata-na-pravitelstvoto/185527/2/0", "text": "Министърът на околната среда и водите Нено Димов, коментира в предаването \"Плюс-минус\" по Нова телевизия, отношенията в н.нар. малка управляваща коалиция и нападките, които си разменят лидерите на ВМРО и \"Атака\" Волен Сидеров и Красимир Каракачанов.  \"Това е въпрос към \"Обединени патритоти\" и лидерите на трите партии в коалицията. В рамките на кампанията за европейските избори, имаше обиден тип кампания от страна на \"Атака\", която им донесе слаб резултат. Ние от ВМРО си поставихме национални цели и вкарахме двама евродепутати. В политиката, личностните нападки не са водили никога до успех. Всички допускаме грешки, важно е да се учим от тях\", заяви Димов.  Министър Димов добави, че правителството работи доста добре и няма никакви проблеми.   \"Две са основните неща, които замърсяват атмосферния въздух и това са битовото отопление и транспорта, като тук не става дума само за отопление на дърва или въглища. За да бъде подобрено качеството на въздуха, който дишаме, е въведена програма, в която всяка община може да кандидатства и те са тези, които избират дали ще финансират изцяло проектите си или ще искат съфинансиране. Към края на тази година от ЕК ще бъдат отпуснати още 80 млн. евро по програмата за битово отопление, освен това имаме планове и транспортът да бъде подменет с електрически. Като цяло имаме заделени около 100 млн. лева за подпомагане на общините в борбата срещу замърсяването на атмосферния въздух. Така че която община поиска, може да кандидатства, като тя сама си избира инвестиционната програма, а ние я финансираме\", каза още министър Нено Димов.  Той увери, че към днешна дата всичките 51 язовира, определени като рискови, се следят денонощно и няма опасност да прелеят.  ", "date": "2019.06.12", "title": "Нено Димов: Нападките в малката управляваща коалиция не пречат на работата на правителството"}
{"url": "http://epicenter.bg/article/Prezidentat-Rumen-Radev-shte-otkrie-Shestiya-svetoven-kongres-na-informatsionnite-agentsii/185528/2/0", "text": "Президентът Румен Радев ще открие Шестия световен конгрес на информационните агенции, организиран в София от Българската телеграфна агенция и Световния съвет на информационните агенции, на 13 юни, четвъртък. Това съобщиха от прессекретариата на държавния глава.   Мотото на международния форум е \"Бъдещето на новините\" и в него ще участват 200 делегати от около 100 държави, сред които изтъкнати журналисти от влиятелните световни медии.   Тържественото откриване е от 10.00 часа в зала 3 на НДК. ", "date": "2019.06.12", "title": "Президентът Румен Радев ще открие Шестия световен конгрес на информационните агенции"}
{"url": "http://epicenter.bg/article/Prezidentat-zaminava-na-ofitsialno-poseshtenie-v-Ungariya/185531/2/0", "text": "Президентът Румен Радев ще бъде на официално посещение в Унгария по покана на президента на страната Янош Адер на 13 и 14 юни. Това съобщиха от прессекретариата на държавния глава.   Българският президент и неговата съпруга Десислава Радева ще бъдат посрещнати с официална церемония от президента Адер и съпругата му Анита Херцег. В президентския дворец двамата президенти ще проведат среща „на четири очи“ и ще ръководят пленарните разговори между официалните делегации на България и Унгария, след което ще дадат съвместна пресконференция.   Сред акцентите в разговорите на държавния глава в Будапеща ще бъдат актуални въпроси от регионалния, европейския и международен дневен ред, сътрудничеството в областта на отбраната и сигурността и миграцията, както и двустранните търговско-икономически отношения, инвестициите, туризма, културата и образованието. Президентите на България и Унгария ще обсъдят перспективите на държавите от Западните Балкани за интеграция в ЕС и НАТО.   Освен разговорите с унгарския президент Янош Адер са планирани и срещи с министър-председателя Виктор Орбан, както и с председателя на парламента Ласло Кьовер.   В Будапеща президентът и съпругата му ще проведат среща с представителите на българската общност в Унгария. ", "date": "2019.06.12", "title": "Президентът заминава на официално посещение в Унгария"}
{"url": "http://epicenter.bg/article/Tsvetlin-Yovchev--Radikalizatsiyata-vinagi-zapochva-s-nyakakva-lichna-kriza/185539/2/0", "text": "Трябва да започнем една задълбочена дискусия, какви са реалните заплахи от радикалния ислям у нас. Това обяви бившият вътрешен министър Цветлин Йовчев в предаването „Лице в лице“ по БТВ.  Той разкри, че е имало информация от партньорски служби преди години, които са предупредили, че много младежи се поддават на радикализация в цяла Европа.  „Радикализацията е един доста сложен процес, който винаги започва с някаква лична криза. Обикновено това са хора между 18 и 36 години. Личността започва да търси причини затова, че не може да се реализира и тя се търси в предпоставките извън себе си. Ислямът е идеология, която предлага лесно обяснение на света около нас и много кратък път, с който от неуспели, се превръщаме в успели. Това става чрез приемане на религиозните модели и следва джихад“, обясни бившият вътрешен министър.  „Вече има ясни критерии, които показват, че човек е бил оплетен“, разкри Йовчев. „За да се предотврати подобна радикализация могат да се направят няколко неща. На първо място да се следят източниците на информация и по-специално салафитския ислям. Подобни източници на информация трябва да се поставят под контрол“, подчерта Йовчев.  „Отговорност за противодействие на тероризма има ДАНС. В Закона за СРС има описани способи, които са били актуални преди няколко години. Сега службите не са в състояние да се справят, тъй като се изисква по-нов метод на работа. Трябва да има много сериозен механизъм за контрол, но трябва да се внимава да не се злоупотреби. Необходимо е държавата да инвестира в новите системи за контрол, които са изключително скъпи. Има технологии, които могат да забранят достъпа до такива сайтове от България“, подчерта Цветлин Йовчев.  По думите му са нужни три неща, за да се радикализира един човек: трябва да има радикална парадигма - социална мрежа - устойчиви социални връзки вътре. „Радикализацията в момента се извършва така, че не е нужен вербовчик. Това става чрез платформи в социалните мрежи, които дават достатьчно информация, че човек може сам да се радикализира. Ако човек реши да извърши атентат, се свързва с група и други хора“, обясни експертът.  ", "date": "2019.06.12", "title": "Цветлин Йовчев: Радикализацията винаги започва с някаква лична криза"}
{"url": "http://epicenter.bg/article/Genoveva-Petrova--Horata-ne-priemat-nito-subsidiya-ot-11-leva-na-glas--nito-nuleva/185540/2/0", "text": "„В поставянето на въпроса за промяната на партийните субсидии има един плюс - това, че започна да се води дебат по въпроса за финансирането на партиите“. Това каза пред БНР Геновева Петрова от агенция „Алфа рисърч“. Тя припомни, че през годините този въпрос винаги е бил поставян от представители в политиката, които са решили да играят ролята на антисистемни играчи или на играчи срещу политическия елит. „Един пропуск е, че сред хората има незапознатост с това как се финансират партиите, за какви цели имат те нужда от финансиране, за какви цели те изразходват тези средства, по какъв регламент става това. И това непознаване създава предпоставка за спекулации по темата“, коментира тя в предаването „Нещо повече“ по програма \"Хоризонт\". Според Петрова има още един пропуск в предложението за промяна на субсидиите: „Това се прави в ситуация, при която липсва предложение за друг механизъм, чрез който те да бъдат компенсирани. Всички държави, които даваме за пример като добре функциониращи демокрации, имат много ясно регламентирани модели на партийно финансиране, те са различни.“ По повод предложението на ДПС за отворено финансиране и нулева субсидия, Геновева Петрова каза, че транспонирането на американския модел в нашата политическа система не би имал положителен ефект. По думите ѝ промените трябва да се направят след обстоен анализ. Геновева Петрова коментира и експресното проучване, проведено от „Алфа рисърч“: „Хората не приемат както 11 лева за глас, така и нулева субсидия. ... Другият съществен извод е, че мнозинството от хората смятат, че намаляването на субсидията на 1 лев няма да спомогне за подобряване на дейността на партиите. Най-голямото очакване на обществото е, какъвто и модел на финансиране да се прилага, той да се прилага по начин, по който партиите работят добре и в интерес на обществото\". Петрова прогнозира, че между двете четения на закона, с който се намалява субсидията на 1 лев, партиите ще се опитат да намерят един по-приемлив вариант за субсидия за подаден глас за партия. Източник БНР", "date": "2019.06.12", "title": "Геновева Петрова: Хората не приемат нито субсидия от 11 лева на глас, нито нулева"}
{"url": "http://epicenter.bg/article/Dobro-vzaimodeystvie-pokazaha-uchastnitsite-v-uchenieto--Otveten-udar---2019-g--/185541/2/0", "text": "Много добро взаимодействие при изпълнение на задачи, характерни за отбранителна операция, демонстрираха днес, 12 юни, военнослужещи от България, САЩ, Албания, Северна Македония и Гърция на Учебен полигон „Ново село“, където се провежда учението „Ответен удар – 2019 г.“ Тактическите занятия наблюдаваха министър-председателят Бойко Борисов, министърът на отбраната Красимир Каракачанов, началникът на отбраната генерал Андрей Боцев и висши офицери от Българската армия, съобщиха от пресцентъра на МО.  „В тези занятия се създава бойно другарство и се повишава подготовката на отделните сили“, каза министър-председателят Бойко Борисов пред журналисти. Той поздрави участниците в учението и им пожела да тренират заедно, но никога да не влизат в битки; да създадат добро военно приятелство и да бъдат винаги готови за „ответен удар“.  В учението, което започна на 7 юни, участват над 600 военнослужещи от Сухопътните войски и Военновъздушните сили на Българската армия. Те са от състава на три механизирани батальона, самоходен артилерийски дивизион и обслужващи подразделения от 2-ра механизирана бригада, танкова рота от Центъра за подготовка на специалисти, както и екипажи и инженерен състав със средства за непосредствена авиационна поддръжка от авиобаза Крумово. В учението са включени също до 200 военнослужещи от Сухопътните сили на САЩ (една механизирана рота), Албания (един пехотен взвод), Северна Македония (един пехотен взвод) и Гърция (танков взвод и вертолети за непосредствена авиационна поддръжка).  На учебен полигон „Ново село“ днес участниците проведоха контраатака, операция по прочистване на населен пункт и занятие по огнева подготовка с бойна техника. В тактическите действия участваха българска рота, усилена с танков взвод от състава на 38-ми механизиран батальон, с командир капитан Асен Атанасов, и многонационална рота в състав български, северномакедонски и албански взвод, с командир капитан Росен Начев.  В рамките на учението командир на многонационалния батальон е подполковник Николай Николов, командир на 38-ми механизиран батальон от състава на 2-ра механизирана бригада. Стрелбите бяха изпълнени от военнослужещи от сформирания по време на учението многонационален батальон с танкове и бронетранспортьори (БТР-60 ПБ-МД1) на въоръжение в българските Сухопътни войски, танкове „Леопард“ от гръцките въоръжени сили и бронирани бойни машини „Брадли“ от Сухопътните войски на САЩ.  Офицер, планиращ националното учение с международно участие „Ответен удар – 2019 г.“, е командирът на Сухопътните войски генерал-майор Михаил Попов, офицер, провеждащ учението, е командирът на 2-ра механизирана бригада бригаден генерал Костадин Кузмов. Директор на учението е заместник-командирът на 2-ра механизирана бригада полковник Недялко Ников.  Пред журналисти министърът на отбраната Красимир Каракачанов заяви, че през последните две години правителството отделя средства за модернизация на армията и то не само за основните проекти – придобиване на нов тип боен самолет, многофункционални патрулни кораби и бойни машини на Сухопътните войски, но и за ремонта и поддръжката на техниката. В заводите на „Терем“ са ремонтирани вече 13 танка Т-72. „Военната техника е необходима, за да може да се обучава личният състав, да бъде боеспособен, и ако се наложи – да изпълни конституционните си задължения“, заяви министър Каракачанов.  В допълнение към думите на министъра на отбраната началникът на отбраната генерал Андрей Боцев заяви, че се предвиждат финансови средства не само за ремонт на танк Т-72, но и на артилерийските системи, основно на „ГРАД“. „Надяваме се до края на седмицата да тръгне проектът за бойна машина на Сухопътните войски, като изпратим поканите до фирмите и тази процедура да стартира“, каза още началникът на отбраната.   „Всички цели по модернизацията и ремонта на въоръжението и техниката засега се изпълняват“, категоричен беше началникът на отбраната Андрей Боцев.   ", "date": "2019.06.12", "title": "Добро взаимодействие показаха участниците в учението „Ответен удар – 2019 г.“ "}
