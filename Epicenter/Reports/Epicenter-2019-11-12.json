{"url": "http://epicenter.bg/article/Korneliya-Ninova--Sazhalyavam--che-GERB-ne-se-otzovaha-/198580/2/0", "text": "„И в тези избори имаше редица проблеми, които по мнението на различните политически сили изкривяват вота и не отразяват обективното гласуване на хората. Затова поканихме различните парламентарни групи, за да обсъдим промените в изборното законодателство и да гарантираме честността и прозрачността на изборите. Изразяваме общо съжаление, че колегите от ГЕРБ не се отзоваха. Оставаме отворени и ги каним да се присъединят към тези разговори”.   Това заяви председателят на БСП Корнелия Нинова в Народното събрание след организираната от БСП консултация с парламентарно представените партии. Тя обясни, че по време на срещата всяка от парламентарните групи е изложила своите конкретни предложения за подобряване на изборното законодателство. „Излизаме с конкретно предложение, то е и към ГЕРБ – заедно да излъчим свои представители и да се създаде временна комисия, която да разгледа предложенията на всички парламентарни групи. Нужно е към тази комисия да се включат и експерти, защото за машинното гласуване, за машинно преброяване, за изчистване на списъците е нужна голяма експертиза”, призова Нинова.   Тя обясни, че партиите са се обединили около това, че не бива да се променя сега действащата норма за 100 % машинно гласуване, като също така продължава да се търси вариант за машинно преброяване и начини за изчистване на списъците.   „Ще предложим и на ГЕРБ- заедно в тази комисия да решаваме проблемите, като целта е обща: гарантиране на честен и прозрачен вот, възможност българският гражданин да гласува свободно, спокойно и да изрази волята си, такава каквато е\", подчерта лидерът на БСП.   \"Целта е обща - гарантиране на честен и прозрачен вот и възможност българските граждани да гласуват свободно и да изразят волята си такава, каквато е\", обяви Нинова след срещата.   Зам.-председателят на парламентарната група на ДПС Йордан Цонев каза, че обединението е само около предложението да се променят изборните правила, като вариантът е това да се прави от временна комисия, което тепърва ще се гласува от групата му. По думите му има и различни предложения - ДПС предлага отпадане на уседналостта, а ВМРО и \"Воля\" - образователен ценз при гласуване.   Председателят на \"Воля\" Веселен Марешки каза, че всички искат честни и прозрачни избори.  ", "date": "2019.11.12", "title": " Нинова на кръглата маса за изборното законодателство: Съжалявам, че ГЕРБ не се отзоваха!"}
{"url": "http://epicenter.bg/article/Daniela-Daritkova--Tova-ne-e-otgovorno-povedenie-na-seriozna-politicheska-sila/198594/2/0", "text": "\"Разбирам, че г-жа Нинова е една амбициозна лидерка, която изпревари с тази среща даже президента Радев\", каза председателят на ПГ на ГЕРБ д-р Даниела Дариткова пред журналисти, предаде репортер на Агенция \"Фокус\".    \"По отношение на изборните правила, смятам, че не бива да се бърза само от желание да се обявиш за първи защитник на правилното изборно законодателство и провеждане на законни избори, а по-скоро да се търсят наистина решения, които са постигнати консенсуно и които във времето ще покажат устойчивост, защото сме имали другия пример досега\", каза още д-р Дариткова.    На въпрос как ГЕРБ ще реагира на идеята за разговор за партийните субсидии, Дариткова поясни, че ГЕРБ е обявила своята позиция и е дала отговор на българските граждани.  \"Ако колегите от опозицията започнат такъв разговор, ние сме готови да чуем техните нови аргументи\", коментира още д-р Дариткова.    Председателят на ПГ на ГЕРБ заяви, че отговорното поведение на политическите сили в парламента изисква да се заемат с ремонта на изборното законодателство без пристрастия и без прибързване.    Попитана защо не е дошла на инициирания от БСП дебат за проблемите в изборното законодателство, д-р Дариткова коментира, че трябва да се изчака докладът на ЦИК.    \"Това не е отговорно поведение на сериозна политическа сила. Ние трябва да търсим удобното и спокойното време, когато сме чули повтарям още веднъж докладите на ЦИК и анализи, които са достоверни и може да пристъпим към обсъждане на изборното законодателство\", уточни още д-р Дариткова.    Не смятам, че се налага да създаваме поредната анкетна комисия. Това каза председателят на ПГ на ГЕРБ д-р Даниела Дариткова пред журналисти в парламента във връзка с предложението за създаване на Временна анкетна комисия за проблемите в изборното законодателство, предаде Агенция \"Фокус\".    \"Има достатъчно правомощия Правна комисия и ние сме заявили нашата готовност да обсъждаме промени в изборното законодателство. Това може да се случи след като имаме официалните доклади на ЦИК за тези избори, за да може да се позовем на проблемите, които те са установили. Ние разчитаме на официалните избори. Все още има дела по отношение на законността на изборите в някои населени места. Смятам, че прибързаното поведение няма да бъде полезно за вземането на устойчиви и конструктивни решения в тази посока\", подчерта д-р Дариткова.", "date": "2019.11.12", "title": "Даниела Дариткова: Нинова избързва, това не е отговорно поведение на сериозна политическа сила"}
{"url": "http://epicenter.bg/article/Aneliya-Klisarova-napusna-parlamenta-za-da-stane-obshtinski-savetnik-/198622/2/0", "text": "Анелия Клисарова напусна парламента, за да заеме мястото си като общински съветник във Варна. Вчера, 11.11., на първото заседание на новия общински съвет, тя положи клетва заедно с новоизбраните членове и кмета Иван Портних.    Клисарова беше кандидат на левицата за кмет на Варна, но отпадна на първия тур на 27-и октомври. Тя беше и водач на листата за общински съветници и сега предпочете да остане в местната власт във Варна, напускайки Народното събрание.    Проф. Клисарова беше народен представител от БСП и член на парламентарната здравна комисия. На парламентарните избори през 2017-а БСП вкара 4-ма депутати от Варна. Проф. Клисарова беше 2-а след водача Стефан Данаилов.   Нейното място в парламента зае следващият в листата - Десислав Тасков.  ", "date": "2019.11.12", "title": "Анелия Клисарова напусна парламента, за да стане общински съветник във Варна "}
{"url": "http://epicenter.bg/article/Filip-Popov--Vatreshnata-kritika-v-BSP-naliva-voda-v-melnitsata-na-GERB/198627/2/0", "text": "Откакто бе избрано новото ръководство на партията, БСП постоянно отбелязва ръст в резултатите, заяви в предаването \"Плюс - минус\" по Нова телевизия депутатът от \"БСП за България\" Филип Попов.    \"Имаме 4 областни кметове и повече общински. Това е тенденция, на правилен път сме\", категоричен бе той.    Попов посочи, че БСП бележи успех във всички видове избори и отказа да се съгласи с критиките към партийното ръководство, отправени от Борислав Гуцанов, областният лидерът на социалистите във Варна.   Соцдепутатът коментира и задочната битка между президента на ПЕС Сергей Станишев и зам.-председателя на БСП Кирил Добрев от преди няколко дни. Депутатът изказа мнение, че постоянната критика по никакъв начин не помага за увеличаване ръста на партията, а \"налива вода в мелницата на ГЕРБ\".    \"Това разделение не е на ръководстовото на партията. Корнелия Нинова се стреми по всякакъв начин да обедини партията. И се стремим да разбием статуквото\", коментира Филип Попов.    Във връзка с желанието на БСП да има промени в изборното законодателство, депутатът посочи, че предлагат машинно гласуване на 100% и изчистване на избирателните списъци. БСП предлага промените да преминат през Правна комисия в Народното събрание или да се сформира Временна анкетна комисия, която да проучи темата със съдействието и на експерти в областта.    \"Не сме разговаряли за размера на субсидията. Нашето мнение е, че субсидията следва да запази такъв размер, че да позволи партията да бъде независима от частни интереси. Ние видяхме на тези избори как парите купуват общини. Аз бях свидетел, но е трудно доказуемо\", коментира Филип Попов.    \"Много пари, много натиск, дърва дори се раздаваха. Това е абсурдно\", добави още той.    И разкри, че в БСП е имало свиване на разходите, след като е била фиксирана партийна субсидия от 1 лв. Въпреки това даде да се разбере, че БСП се справя добре. Основната цел е - да се откъснат партиите от неограниченото външно финансиране.  ", "date": "2019.11.12", "title": "Филип Попов: Вътрешната критика в БСП налива вода в мелницата на ГЕРБ"}
{"url": "http://epicenter.bg/article/Ivo-Hristov-uchastva-vav-forum-za-endokrinnite-narushiteli--koito-kriyat-risk-za-nasheto-zdrave/198628/2/0", "text": "Българският евродепутат Иво Христов взе участие във форум относно ролята на ендокринните нарушители върху човешкото здраве, който се проведе в Европейския парламент, съобщиха от неговия офис.   Темата има широк европейски отзвук заради сериозните ефекти, които тези вещества имат върху човешкото здравето, включително върху хормонални нарушения, проблеми с репродуктивността, забавено развитие при подрастващи и др. Редица потребителски организации и сдружения работещи в интерес на общественото здраве в Европа изразиха притеснение от липсата на ясен политически ангажимент от страна на Европейската комисия и държавите членки. Ендокринните нарушители са химични вещества, които оказват негативно влияние върху човешкото здраве и това на животните. Направените тестове в няколко европейски държави показват, че тези вещества оказват влияние върху ендокринната система, ускоряват развитието на рак, диабет от тип 2, напълняване или хиперактивност и други здравословни проблеми. Източниците на излагане на такива вещества могат да бъдат различни видове продукти като например остатъци от пестициди или продукти за ежедневна употреба, в които те се срещат. Примери за ендокринни нарушители са парабен, бисфенол А, фталати, етоксилати и др. „Поразителен е мащабът на употреба в производството на вещества, за които има доказателства за негативния ефект върху здравето на възрастни и подрастващи. Дори използването на ежедневна козметика, слушалки за мобилен телефон или играта с детски плюшени играчки се оказва възможен сериозен риск за нашето здраве без ние да гo пoдозираме. Тези влияния често засягат децата още в утробите на майките им и се проявяват след време“ коментира българският евродепутат Иво Христов. През декември 1999 г. ЕС е приел Стратегия за ендокринните нарушители. Документът обаче вече има двадесетгодишна давност и много от европейското законодателство, което засяга редица видове продукти - потенциални носители на ендокринни нарушители, е било актуализирано. Необходима е нова стратегия. „През ноември 2018 г. Европейската комисия изготвя Комуникация относно ендокринните разрушители, но документът няма същия статут и е по-скоро констативен, отколкото стратегически и не може да окаже реално влияние върху процеса на взимане на решение в ЕС. Необходимо е Европейската комисия да вземе предвид сериозността на проблема и да направи възможно в най-кратки срокове предложения за законодателни изменения в интерес на общественото здраве на всички европейски граждани“ коментира още Иво Христов. \"За мен е важно темата да стигне и до българските граждани, защото осъзнаването на проблема е също стъпка към превенцията на заболяванията и създаване на обществени настроения за неговото решаване\", заяви още Иво Христов.  ", "date": "2019.11.12", "title": "Иво Христов участва във форум за ендокринните нарушители, които крият риск за нашето здраве"}
{"url": "http://epicenter.bg/article/Ninova--Paradoks--Pravitelstvoto-opredeli-prag-na-bednost-363-lv--i-minimalna-pensiya---234-lv-/198632/2/0", "text": "В парадоксалната ситуация сме правителството да определи праг на бедност от 363 лв. и минимална пенсия от 234 лв.   Това каза лидерът на БСП Корнелия Нинова по време на дебата по бюдета на ДОО за 2020 г., предаде репортер на Агенция „Фокус“. „Обсъждаме закон за бюджета на ДОО, който в частта си за пенсии касае 2 150 хил. българи. Сигурно тези хора имат различни партийни, политически убеждения и пристрастия и това е нормално. Общото между тях е, че са работили 20-30 и повече години. Т.е. дали са своя принос за изграждане на икономиката на България и своя осигурителен дан“, допълни Нинова.   „Общото между тях е, че почти всички те днес живеят трудно с размера на пенсиите, който им осигуряваме, дори и през закона за бюджета на ДОО. В парадоксалната ситуация сме, правителството да определи праг на бедност от 363 лв. за догодина и минимална пенсия от 234 лв. Замислете се какво означава това. Правителството казва: Не може да се живее с доходи под 363 лв“. В същото време казва на тези хора: Еми добре, ама вие трябва да го правите с 234 лв““, посочи още Нинова.   „Има ли изход от тази ситуация. Разбира се, г-н Адемов е прав дългосрочната визия за излизане е работни места, високи доходи, високи осигурителни вноски, но това изисква години усилия за осигуряване на икономически растеж и високи доходи и събираемост на приходите. Възрастните хора имат нужда сега, днес от тази актуализация. Едното не пречи на другото“, обясни още Нинова.   Тя припомни, че БСП години наред предлага преизчисляване на всички пенсии. Според нея няма изход за тези хора. Тя попита защо отново парите от концесията на летище „София“ не отиват в Сребърния фонд, а за покриване на дългове за БДЖ. „Защо, променете закона, ако не искате да отиват в Сребърния фонд?“, заяви Нинова. Според нея тихомълком законът си действа и те не го изпълняват. „Между първо и второ четене ще внесем всичко това – аргументирано и финансово обосновано и морално и справедливо изговорено. Въпросът не е само на скъпо или евтино, а на справедливост към възрастните хора, които са дали своя принос за изграждането на България и днес живеят мизерно. Не просто е скъпо да им помогнем, справедливо е да решим този въпрос“, посочи още лидерът на БСП.  ", "date": "2019.11.12", "title": "Нинова: Парадокс! Правителството определи праг на бедност 363 лв. и минимална пенсия - 234 лв.!"}
{"url": "http://epicenter.bg/article/Kardzhali-pochete-mekitsata-za-chetvarta-godina--VIDEO--/198633/2/0", "text": "Днес в Кърджалийското село Енчец за четвърта поредна година се състоя празникът на мекицата. В празника традиционно се включиха кулинарни майстори от над 10 села, които бяха приготвили мекици, бездурме и гьозлеме типични за района.   Събитието бе открито от кмета на Община Кърджали инж. Хасан Азис, след което му беше поискана прошка от директора на ДГ ”Снежанка”, Поля Стайкова, съобщи БНР. Освен кърджалийският градоначалник, гости на Празника на мекицата бяха зам. кметът Веселина Тихомирова, лидерът на КНСБ Иванка Караколева и синдикалисти, кметове на села от район Енчец, както и директорът на дирекция „Хуманитарни дейности” в общината Ширин Сюлейман.   Явно е желанието този празник да се разшири, като обхват. Надявам се следващата година и други райони да се присъединят към този празник. Благодаря за хубавата инициатива и възможността децата да излегнат извън рамките на градината, имайки свое послание към хората от региона, заяви Хасан Азис.    Празникът продължи с дегустация на подготвените изделия съпроводен с фолклорни изпълнения на деца от детските градини от близките села.   Празникът има конкурсен характер и след дегустация се определят победители в различните категории - най-вкусна мекица, най-голяма мекица и други. Поради трудния избор породен от наредената маса с вкусотии, накрая Поля Стойкова обяви всички участници за победители.   За малките малчугани имаше подаръци осигурени от кмета на община Кърджали, който ги зарадва и с торта по случай 34-тия рожден ден на градината. Гостите на събитието успяха да се насладят и на мекици, изпържени пред тях лично от кмета Хасан Азис.  ", "date": "2019.11.12", "title": "Кърджали отбеляза празника на мекицата за четвърта година (ВИДЕО) "}
{"url": "http://epicenter.bg/article/Georgi-Gyokov--Otnovo-shte-predlozhim-preizchislyavane-na-vsichki-pensii/198637/2/0", "text": "„Бюджетът на ДОО за 2020 г. и липсата на съществени промени не отговарят на очакванията на обществото за справедливост. Той не предлага нови политики, мерки и решения и е копи - пейст на предишните бюджети на управлението на Борисов от 10 години назад. Бюджетът на ДОО за 2020 година отхвърля всяка възможност за социалното развитие във възходящ аспект и ни отдалечава тотално от разбирането за социалната държава”.   Това заяви народният представител от ПГ на „БСП за България“ Георги Гьоков по време на дебата за бюджета за ДОО за 2020 г. Той обясни, че въпреки увеличението на доходите в последните години, благосъстоянието на българина не се променя значително: „Напротив – богатите стават все по-богати, а бедните по-бедни. Според статистиката у нас, само за една година, има 90 нови българи с влогове над 1 милион лева и милионерите са вече 916. Т.е. от всеки 7500 българи един е милионер, но за сметка на това пък 3500 са крайно бедни”.   Гьоков обясни, че характеристиката на обществото ни е нарастваща бедност и неравенства, неефективно здравеопазване, висока смъртност и най-ниска продължителност на живота, а този бюджет я затвърждава.  „Дефицитът във фонд „Пенсии“ не расте, но отново повдига въпроса за чия сметка е тази финансова стабилност? И отговорът е: за сметка на най-уязвимите групи от населението и лишаването им от права. За сметка на неадекватните и мизерни пенсии на нашите майки и бащи”, каза Гьоков. Социалистът подчерта, че от 1 януари 2020 г. линията на бедност ще е 363 лева и минималната пенсия остава под линията на бедност със 130 лв. „ Средната пенсия и след евентуалното й увеличаване с 30 лева, забележете - от 01 юли догодина, отново ще е съизмерима и опасно близко до линията на бедност в страната. Това е крайно неприемливо не само за БСП и ПГ на \"БСП за България\", а е крайно неприемливо и за българското общество като цяло”, заяви народният представител.  Той бе категоричен, че БСП смята, че тези символични 6,7% са крайно недостатъчни и не решават проблема с нарастващите разлики между „стари“ и „нови“ пенсии.  Гьоков изрази мнение, че социално-осигурителната система трябва да бъде организирана по такъв начин, че да осигурява стабилност и сигурност на доходите на бъдещите пенсионери, които днес са активни участници в осигурителния процес. „Системното пренебрегване на предложенията на БСП за преизчисляване на пенсиите са в синхрон с другите неадекватни действия на управляващите. Излишно е да казвам, че при представяне на нашия алтернативен Бюджет на ДОО отново ще предложим преизчисляване на всички пенсии на пенсионерите\", заключи Георги Гьоков. ", "date": "2019.11.12", "title": "Георги Гьоков: Отново ще предложим преизчисляване на всички пенсии"}
{"url": "http://epicenter.bg/article/Vlak-pomete-kola-na-prelez-v-mezhdugarieto-Krumovo---Asenovgrad--ima-raneni/198526/3/0", "text": "Тази сутрин около 7.00 часа в междугарието Крумово - Асеновград на прелез с ръчни бариери влак удря лек автомобил. Има пострадали. Това съобщиха от пресцентъра на НКЖИ.    Движението в междугарието е прекъснато, на място са органите на МВР и екипи на НКЖИ, които изясняват причините за инцидента.    Шофьорът и двамата му спътници са ранени, след като влак блъсна автомобила им на охраняем прелез в индустриалната зона на Асеновград тази сутрин, предаде БНР.   От Националната компания „Железопътна инфраструктура“ съобщиха, че бариерите на ръчноуправлявания прелез не са били спуснати и вероятната причина за сблъсъка е грешка на дежурния.    30-годишен мъж е с опасност за живота след инцидента, съобщи директорът на Областната дирекция на МВР в Пловдив старши комисар Йордан Рогачев.    Той уточни, че тежко пострадалият е пътувал на предната седалка в леката кола, управлявана от 32-годишен шофьор. Той и другият пътник в колата, на 25 години, са с леки наранявания. На шофьора е взета кръвна проба за алкохол.    51-годишният машинист на влака е тестван с дрегер, резултатът е отрицателен.    В районното управление е отведен 60-годишният кантонер, чиято алкохолна проба отчела положителен резултат над 1,5 промила. За случая е уведомена районната прокуратура.    Предстои да бъдат изяснени обстоятелствата и причините за възникване на катастрофата.   Районна прокуратура - Асеновград наблюдава разследването на влаковата катастрофа, причинена заради неспусната бариера. Това съобщиха от пресцентъра на Апелативна прокуратура - Пловдив.   Тримата мъже от колата са били откарани в болницата с наранявания.    По делото са извършени два огледа на местопроизшествие, разпитани са свидетели и др. Към момента няма повдигнати обвинения. За 24 часа по Закона за МВР е задържан К.М., на 60 г., дежурен кантонер. Той е тестван с техническо средство „Алкотест Дрегер“, който отчел наличие на 1.8 промила алкохол в издишания въздух. Тестът за алкохол на машиниста на влака е отрицателен. Разследването по случая продължава.", "date": "2019.11.12", "title": "Влак помете кола на прелез в междугарието Крумово - Асеновград, трима са ранени, кантонерът пиян"}
{"url": "http://epicenter.bg/article/-quot-Ikonomist-quot--prognozira-razpadane-na-upravlyavashtata-koalitsiya-v-Balgariya-/198535/4/0", "text": "Тази управляваща коалиция в България няма да издържи до следващите избори през май 2021 г. и предстои предсрочен парламентарен вот, най-вероятно след поканата за влизане в т.нар. чакалня на еврозоната.    Още по-голямото интегриране на страната в евроинституциите ще зависи от борбата с корупцията, напредъка в спазване върховенството на закона и провеждането на вътрешни реформи. Но прогресът в тази посока ще бъде бавен.    Постепенно ще се подобрява и качеството на администрацията и премахването на ненужните регулации. Това са част от прогнозите на \"Икономист интелиджънс юнит\" - анализаторското звено на групата \"Икономист\", за развитието на България до 2024 г., разпространени в края на октомври и цитирани от Associated Press.     Издателите периодично публикуват подобни национални доклади, които бизнесът и политици използват да се ориентират какво да очакват от съответната страна в икономически и политически план.    Дребнави и личностни конфликти между партиите в правителствената коалиция и особено враждебното отношение на \"Обединени патриоти\" към ЕС имат потенциал да забавят процеса на иначе продължаващи институционални и структурни реформи в периода 2020-2024 г.   Но това напрежение няма да постави под въпрос основни елементи като валутния борд, данъчната политика, развитието на инфраструктурата, финансовия надзор или опитите да се подобри образованието, казват авторите.    Според \"Икономист\"  България няма да въведе еврото до средата на следващото десетилетие. Те предупреждават, че икономиката на България вече изпитва някои проблеми още преди реално да е започнал очакваният период на продължителен бавен растеж в Европа.   Според \"Икономист интелиджънс юнит\" настоящата година ще завърши с доста добър растеж от 3.6% от БВП, но и обясняват, че той се дължи основно на вътрешното частно потребление, подкрепено от вдигането на номиналните заплати и солидните правителствени разходи (ръст от 3.9% за 2019 г.) на фона на намаляващи инвестиции.   Преките чуждестранни инвестиции няма да се подобрят чувствително - при прогнозни 1.5 млрд. долара за 2019 г. те ще са 1.3 млрд. догодина, 2 млрд. през 2021 г. и след това ще останат на ниво около 2.1 млрд. долара до края на 2024 г.    Повишаването на заплатите и цените на енергията и горивата в България са посочени сред основните причини за бързото увеличаване на инфлацията - до средно 2.4% за 2017-2018 г. след тригодишна дефлация през 2014-2016 г. Очакването е за инфлация от 2.9% за 2019 г. и задъпжане около това ниво (средно 2.8%) за 2020-2024 г. Причините са добре известни и посочвани и от други анализатори - относително бързото вдигане на заплати всяка година, трудното намиране на служители на вътрешния пазар и растящи цени на суровини на световните пазари.    Износът рязко се забави (-2.5% на годишна база) през второто тримесечие, основно заради слаб туристически сезон и затруднения в глобалната търговия. Инвестициите, на които се дължеше растежът през 2018 г., този път са по-малко, включително защото банките имат повишени нива на необслужвани кредити, а компаниите извън финансовия сектор са ограничени от високи нива на задлъжнялост.    Ето какви приоритети очават в \"Икономист\" за периода, който анализаторите разделят на две половини по 2 години:    2020-2021 г.    - няма да се развива приватизирането на комунални услуги и индустриални предприятия  - бавно ще се либерализира енергийният пазар  - ще има реформи в ръководството на държавните компании  - въпреки натиска от националистите, правителството активно ще опитва да привлича чуждестранни инвеститори, особено в автомобилния сектор  - увеличават се инвестициите в инфраструктура, икономиката продължава да расте  - ЕС сключва нови търговски споразумения  - България кандидатства за механизма ERM II, известен като чакалнята за еврото, страната се интегрира в европейския финансов апарат  - ще има още реформи на митниците и приходната агенция; данъчните процедури се облекчават  - едва ли ще има понижаване на данъчните ставки, ще се запазят плоският данък върху доходите и ниските нива на корпоративния данък  - наемането на работници остава евтино, но разходите за труд ще се повишават, включително защото перспективите за икономически растеж ще стимулират и вдигането на заплатите  - растящи разходи за образование и обучение с фокус върху професиите, необходими на пазара  - строителството на пътища остава приоритет, въвежда се тол система, летището на София се отдава на концесия  - интернет проникването се задълбочава, расте броят на абонатите на мобилен интернет; цифровизацията в бизнеса и използването на електронна търговия (макар и от ниски за ЕС равнища) се разрастват.    2022-2024 г.    - заради членството в ЕС ще се подобряват политиката за конкуренция и защита на частната собственост  - продължава либерализиране на енергийния пазар и намаляване на контрола над цените  - продължават опитите за привличане на чуждестранни инвестиции чрез административни стимули и процедурна гъвкавост  - намаляват пречките пред търговията, тъй като и съседните страни се придвижват към членство в ЕС; все пак Брекзит може да създаде известни проблеми в търговията  - подобряване събирането на данъци, реформирането в ЕС на облагането на дигиталните компании намалява избягването на плащане на данъци  - заради чуждестранното участие постепенно се подобрява ефективността на финансовите услуги, бавно расте и небанковото финансиране  - затрудненията в намирането на образован персонал води до ръст на заплатите в определени сегменти и намаляване на емиграцията на българите в чужбина  - още строителство на пътища, опити за модернизиране на железниците, макар и посрещнати със съпротива  - появяват се нови трансгранични газови връзки  - с помощта на средства от ЕС растат публичните разходи за изследователска работа и разработки.    Без да навлизат в подробности за структурата на частното потребление на глава от населението от \"Икономист\" посочват, че то ще расте (в доларово измерение) от 5790 през настоящата година на 6210 догодина и 6900 през 202 г.    Общият размер на личните разполагаеми приходи също ще се увеличава - от 71.9 млрд. лв сега на 76.5 млрд. лв през 2020 г. и 80.9 млрд. лв година по-късно. Но в анализа отново няма разбивка как се разпределя сред българите този ресурс.    \"Икономист интелиджънс юнит\" прави и оценка на това доколко вероятни са описаните сценарии в следващите 2 години и какво въздействие би имал всеки от тях върху правенето на бизнес в България.    - разпадането на управляващата коалиция е оценено като най-вероятно и с най-силен ефект  - пречките, създавани от ниското качество на администрацията също са определени като най-вероятни и с висока степен на въздействие върху деловата активност.  - тук се появява и вероятност за спиране на проекта за АЕЦ \"Белене\", което е оценено като с висока степен на вероятност, но с умерен ефект върху бизнеса  - увеличените разходи заради мудната е непрозрачна правораздавателна система са оценени като процес с умерена вероятност за реализиране, но висока степен на въздействие върху бизнеса ", "date": "2019.11.12", "title": "\"Икономист\" прогнозира разпадане на управляващата коалиция в България "}
{"url": "http://epicenter.bg/article/D-r-Dzhibrov--shef-na-protokola-pri-Zhivkov--Lukanov-i-Mladenov-byaha-pionki-na-rusnatsite/198511/11/0", "text": "        Това е част от интервю, което направихме малко преди той да почине през 2016 година.      - Не. Защото историята на неговото сваляне не е дело на българи. И Луканов, и Младенов бяха пионки. Руснаците използваха Луканов, те имаха пълна информация за това, какво става в България. Знаеха членовете на Политбюро кога ходят в тоалетната дори. Знаеха амбициите на Андрей. И ги подклаждаха. Цялата работа я завъртя Горбачов. Той не е това, за което го представят - той е заядлив, мразещ, ревнив, безволев, често пъти без да е в състояние да реши и да направи нещо. Горбачов беше маша в ръцете на жена си Раиса, която беше страшно властна. Раиса беше Наполеонката на Русия. Още преди Горбачов да дойде на власт в руснаците се бе създало настроение, че ние ги експлоатираме, което не беше далеч от истината. И ни завиждаха жестоко. Като идваха у нас, виждаха България, която им изглеждаше като Париж. Създаде се настроение, че ние живеем на техния гръб. Така си и беше. Ние получавахме от тях суров петрол без пари, преботвахме го и го изнасяхме. И печелехме страхотно. Омразата се прехвърли и върху Тодор Живков, който беше осигурил тези договори. Горбачов спря това кранче. И реши да се разправи с Живков. КГБ начерта сценария. Луканов и Младенов бяха само изпълнители.     - Не. Никой не можеше да свали Тодор Живков, защото нямаше кой. Нямаше такива герои. Имаше и страх естествено, а нямаше за какво.  Горбачов завидя на Тодор Живков и го махна. Той дойде в България и стана ясно, че дните на Живков са преброени.      - Живков жонглираше много умело, много хитро и ползуваше СССР максимално. Имаше интуитивни антени и се ориентираше с кого си има работа и как да действа. Умееше майсторски да контактува с Брежнев. Когато идваше в България му се устройваше лов. Живков пращаше с Брежнев ген. Кашев, защото аз не мога да гледам кръв, макар че съм доктор. Дори един счупен клон на дърво може да ме разплаче. Кашев получаваше нареждане: „Така ще направиш, че Брежнев веднъж да гръмне, три трофея да паднат. Ясно ли е? Става въпрос за България, за всеки един българин“. И трофеите падаха. Брежнев доволен, ухилен, връща се в София, готов да прегърне Живков. А той унил, унил, ще заплаче. „Ну, Тодоре, что случилось? Знаешь, большой успех“. Нашият стои като умрял, страхотен артист, и казва: Лошо. Без 10 милиона тона нефт, България е свършена“. „Ето не проблем. Давай...“ и подписва за нефта. После този нефт ние го продавахме. Така работеше и със шахиншаха на Иран, който нареди на министъра на петрола да продава по-евтин петрол на „приятеля му Живков“. Ами Кадафи? Каквото искаше Живков, това получаваше?      - Какво от това? Защо да не е хитрец? Въпросът е, тази хитрина в полза на кого е? Неговата хитрина беше в полза на България. Живков беше един българин. Държеше се като обикновен българин, беше в тон с останалите хора в страната и затова толкова дълго се задържа на власт.   -   - На Живков му идваше отвътре естественото поведение с хората, това е дар Божи. Той не хвърчеше в небесата. Политиката е театър и ако искат да успеят, политиците трябва да бъдат добри актьори. Целта е да ти вярват, което те прави водач; да те следват, което те прави лидер. Когато един Тодор Живков говори на народа във времето на лозунгите: “Тежко ми е, много ми е тежко, че това нямаме, онова нямаме, но ние ще го направим! Ще изградим петилетката в съкратени срокове!”, той всъщност дава перспектива, посочва кауза на този народ. Хората я приемат като своя и вече знаят за какво се борят. И го следват. Живков умееше това - да посочва пътя, да увлича.      - От огромното желание на Луканов да стане Първия в България, да заеме мястото на Живков. Тази негова борба за първенство във властта започва още от времето, когато е бил много млад. Спомням си, когато Андрей Луканов и Петър Младенов завършиха дипломатическата школа в Моска, дойдоха във Външно министерство и ми ги представиха. Беше края на 1962-ра, бях назначен вече от една година аташе във Външно, най-ниският ранг, а външен министър беше бащата на Андрей - Карло Луканов. Същите ниски стартови рангове предложиха на Адрей и на Петър. И двамата отказаха. Луканов първи заяви, че не приема този нисък пост и повлече след себе си и Младенов. А той бе податлив на влияние. Оттогава още Андрей води тази борба, подла и подмолна, срещу Живков, а публично падаше на колене пред него.     - Казвах на Андрей Луканов, че не може да управлява държава, че ако дойде някой при него и му каже, че е гладен, той няма да разбере за какво става въпрос. За Живков, каквото и да говорят, той не е крал, за разлика от много други. Луканов беше друго тесто. Луканов беше блюдолизец бетер Милко Балев, който беше най-явен и противен, особено когато стана член на Политбюро на ЦК на БКП. Ако Живков каже три думи, четвъртата ще бъде на Милко Балев: “Велико! Страхотно! Невероятно!”.    - Всеки се ласкае от такива думи. И Живков се е ласкаел, макар да не го е вярвал, абсолютно сигурен съм в това, но го е приемал, за да може то да влияе на останалите. Същото като при 12-те апостола. Като стане апостол Павел и каже: “Нашият Иисус Христос е единствен и неповторим”, Иисус Христос може да си мисли, че е апостол Павел е глупак, но го оставя да говори, за да кажат и другите апостоли: “Точно така!”. И става религия. Това Живков, без да го е изучавал, без дори да го е прочел, го прилага - вероятно природната му интуиция го е карала да го изтърпи в името на собствения си имидж. Защото имиджът се създава постепенно, бавно, устойчиво и той знае, че е много важен за всеки управленец. Живков имаше нюх за тези неща.      - Срамота е да се говори всичко това, имайки предвид привилегиите, които управниците след него си създадоха. Те, днешните, не си ли построиха апартаменти, дори по няколко, нямат ли вили като гимназии, не си ли измислят допълнителни възнаграждения, не участват ли в бордове, не взимат ли комисионни, не участват ли в приватизационни сделки, докато са на власт? Моля ви! Няма управник, който да е живял по-скромно от Живков! Той живееше много пестеливо, защото се е родил адски беден и е живял адски бедно. И винаги е бил гладен.    -   - Не, не се шегувам! Ходила сте в родната му къща в Правец, видяла сте огнището и леглото на пода и съжителството с воловете. Не ми вярвате, виждам, но Живков действително живееше много скромно. И до последния си ден беше все гладен. Следяха го да не напълнява, да няма холестерол и все го ограничаваха. Понякога ми казваше: “Абе, ти си доктор, защо така ме мъчат, защо не ме оставят поне един ден да се наям като нормален човек, колкото искам и каквото искам!”    -   - Естествено. То не бе страх, че ще си загубиш заплатата или работата, а по-скоро да не злепоставиш имиджа на службата.      - Да. От МВР и от УБО дължа много като професионални умения и като личност на ген. Гръбчев. Ако не беше той, да са ме разстреляли. Това е един голям мъж, идеалист до мозъка на костите. Носеше очила и като го погледне човек, ще си каже: „Какъв темерут!“, а носеше такава поетична душа. Шеф на УБО, генерал, зам.-председател на ДС, а пишеше стихове. Рецитираше, обичаше театъра, имаше навсякъде контакти, път на мухата правеше, абсолютен аскет... Запознахме се в началото на моята дейност и започна да ме води на различни мероприятия да „опознавам другарите“. Една вечер отиваме с него във Външно министерство /днешната сграда на Министерство на правосъдието/ на ул. „Аксаков“. Каза ми да стоя на входа и да насочвам „отговорните другари“ по стълбите нагоре. Минават, минават, аз казвам „заповядайте“ и идва Фердинанд Козовски, но с жена си. Кой дявол ме накара да му прошепна: „Другарю Козовски, станало е някакво недоразумение, всички другари са без съпруги, а вие...“ И недоизрекъл още това, той ме хвана за реверите, напсува ме на майка, и вече не помня какво е станало. Когато дойдох на себе си, гледам пред мен едно червено лице, което аз душа, и женски писък. Реакцията ми дошла от псувнята на майка. Веднага го пуснах и се дръпнах. В това време отгоре по стълбите тича ген. Гръбчев, хване ме и ме вкара в тоалетната. Нареди ми да не излизам оттам. След 15 минути „пуснал“ мероприятието и ме изведе навън. Едва тогава осъзнах какво съм направил – за такова нещо гърмят, посягам не на кой да е, и то публично. Ген. Гръбчев ме поведе по „Аксаков“ - обяснява ми, че и той е бил млад, неориентиран, но ми каза едно да помня: „Грешат хората, грешат и отговорните другари, но Партията никога!“... И до края на живота си той не ме изпусна от поглед, иначе щяха да ме изядат. Кашев дойде много по-късно, и то след като ген. Гръбчев го посочи за свой наследник. Другият от МВР когото познавах, беше генерал Григор Шопов. Запознах се с него на път за Индия, когато трябваше да подготвим посещението на Тодор Живков там. Много внимателно се държеше с мен. И той беше идеалист, убеден до мозъка на костите си в идеята. Умерен, тих, но всъщност държеше всички под контрол. От тяхната система обаче аз не се интересувах.      -   Вероятно си спомняте за писмото на Петър Младенов срещу Живков, писано според мен под чужда диктовка, което Младенов дълго време се чудеше как да го депозира.   Защо руснаците избират Младенов? Да не мислите, че е някакъв голям бунтар. Не. Просто Младенов беше зависим, алкохолно зависим. Но все пак беше мек в отношенията с хората. Не така агресивен, страхлив и хитър като Андрей. Той никога не се буташе на първа линия. Все още не се знаят детайли как точно стана заговора, каква бе връзката с Горбачов, как руснаците контролираха дори петолъчките у нас. Живков знаеше всичко за заговорниците. Една седмица преди пленума ме извика по някакъв повод в ЦК и между другото ми каза:  ” Това ми каза.    - Сконфузих се. Излязох и нищо не му отговорих. После са почнали разговори между него, Младенов и Луканов, и останалите от групата как точно Живков да се оттегли.     - Когато човек няма собствени постижения, той почва да си прави някакъв имидж и авторитет на гърба на друг. И Луканов, и Младенов трябваше да си напишат новата биография на гърба на Живков. И го направиха с цялата злоба, на коята бяха способни.   - Че не намери човек, който да го замести, затова и реално неговите заместници не си бяха на място.  ", "date": "2019.11.12", "title": "Д-р Джибров: Горбачов се разправи с Живков. КГБ начерта сценария, Младенов и Луканов го изпълниха"}
{"url": "http://epicenter.bg/article/-Zhelezniyat-kantsler--i-Iztochniyat-vapros/198537/6/0", "text": "Книгата на акад. Константин Косев „Бисмарк, Източният въпрос и Българското освобождение 1858 – 1878“ е първото цялостно монографическо изследване в българската, а и в чуждестранната историография за участието на Прусия, по-късно Германия в развитието и развръзката на Източния въпрос. Монографията е издание на „Захарий Стоянов“ и ще бъде представена на 14 ноември (четвъртък) от 18 ч. в големия салон на БАН.   Книгата е в три части. От първата научаваме каква е концепцията на Бисмарк по Източния въпрос и как се формират основните й принципи. Втората част се нарича: „Политиката на Прусия по Източния въпрос във връзка с войните за обединение на Германия (1856-1871)“. Тази политика е пречупена през дипломатическото обезпечаване на войните срещу Дания и Австрия, а така също е свързана и с Френско-пруската война. Третата част разкрива ролята на бисмарковата дипломация в Източната криза (1875-1878), като е показано отношението на германското правителство към Руско-турската война и участието на Бисмарк в мирните преговори от края на войната до Берлинския договор.  В този уникален исторически труд, плод на проучване на извори, документи, историографски произведения от цял свят, авторът си е поставил задачата да разкрие каква роля е играла политиката на Бисмарк в Източния въпрос, доколко и тя е повлияла на делото на Българското освобождение. Политиката на немския канцлер оказва, в известна степен, благоприятно въздействие за разгръщане на българската освободителна борба. И тъй като Бисмарковата дипломация действа против запазването на целостта на Османската империя и помага на Русия в борбата й срещу Високата порта, тя се превръща в благоприятен външен фактор за българската революция.   Постоянният стремеж на Бисмарк да „разпалва“ Източния въпрос с цел да предизвика военнната намеса на Русия, фактически съзпада с целите и интересите на българското освободително движение. Вестта за жестокото потушаване на Априлското въстание дава повод на „железния канцлер“ да присъедини гласа си към европейското обществено мнение в защита на българите. Германия поддържа Одринското споразумение и Санстефанския договор, така че може да се приеме, че в хода на развитието на събитията по Източния въпрос за разлика от другите западни държави, Германия има в общи черти положителна роля във връзка с Българското освобождение.", "date": "2019.11.12", "title": "„Железният канцлер“ и разпалването Източния въпрос"}
{"url": "http://epicenter.bg/article/Lechkov-poiska-vednaga-da-oglavi-BFS--Ne-sam-se-otkazval--ima-zakoni-/198643/8/0", "text": "Първият вицепрезидент на БФС Йордан Лечков е подал жалба в съда срещу новия бос на футболния съюз Михаил Касабов. За това призна и самият той пред Sportal.bg.    “По закон първият вицепрезидент заема поста на президента. Аз не съм подавал оставка, нито писмено съм се отказал. Законите трябва да се спазват.”, каза Йордан Лечков пред Sportal.bg.    \"Повече не мога да коментирам. Ще говорим след няколко дни. Сега имаме много работа покрай националния отбор\", допълни Лечков пред нашата медия.    Така се заформя сериозен казус с наследника на Борислав Михайлов, тъй като Михаил Касабов вече бе вписан в Търговския регистър като президент на БФС. Законът обаче е категоричен, че заместник на Михайлов трябва да е първият вицепрезидент на футболнию съюз, а това е именно Йордан Лечков.   Жалбата на Лечков е внесена в срок в Софийски градски съд. Неговото желание е вписването на Касабов да бъде обявено за нелигитимно.   По устав до свикването на конгрес на мястото на Михайлов трябваше да застане първият вицепрезидент - в случая Лечков, но той беше кандидат за кмет на Сливен.   На 18 октомври след заседанието на изпълнителния комитет Лечков участва в пресконференция заедно с Касабов и другия вицепрезидент Атанас Фурнаджиев. На нея беше съобщено, че Лечков се отказва от правото си да ръководи БФС до свикването на извънреден конгрес и че тази роля ще заеме Касабов. Тогава Лечков не показа несъгласие, но си запази правото \"да не си разкрива картите\" по въпроса дали би се кандидатирал за президент на БФС.   Президентът на \"Славия\" и член на изпълнителния комитет Венцислав Стефанов посочи, че тъкмо Лечков е предложил Касабов.", "date": "2019.11.12", "title": "Нов скандал във футбола! Лечков поиска веднага да оглави БФС. Пусна жалба в съда срещу Касабов"}
{"url": "http://epicenter.bg/article/Kralitsa-Elizabet-Vtora-chistela-kralskite-diamanti-s-dzhin-/198533/10/0", "text": "Кралицата на Великобритания използвала джин, за да чисти кралските бижута, пише списание Пийпъл, предаде БГНЕС.    Личният гардеробиер на Елизабет Втора написа книга и това е една от любопитните подробности в нея.    Анджела Кели твърди, че Елизабет Втора използвала джин и малко вода, за да придаде на диамантите допълнителен блясък.    “Диамантите понякога се зацапват от спрея за коса. Малко джин с вода премахва следите.”, пише Кели.    Гардеробиерката, чиято официална позиция е Личен съветник и куратор отговаря за облеклото, бижутата и комбинирането им.    Тя работи за Елизабет Втора от 1994 г. и е отговорна за някои от най-зпомнящите се тоалети на кралицата.    “Когато се налага, кралицата дава диамантите за основно почистване на бижутери. Номерът с джина е само временно решение в бързината.”, казва Кели.", "date": "2019.11.12", "title": "Елизабет Втора чистела кралските диаманти с джин "}
{"url": "http://epicenter.bg/article/Hilariya-i-Alek-Bolduin-izgubiha-bebeto-si/198543/10/100", "text": "За огромно съжаление актьорът Алек Болдуин и съпругата му са изгубили петото си дете в четвъртия месец от бременността на Хилария. Това сподели самата тя с видео в своя Инстаграм профил.   , гласи посланието на Хилария В края тя моли папараците да не притесняват нея и семейството ѝ.   Алек Болдуин и съпругата му имат четири деца - Ромео Алехандро Давид на 17 месеца, Леонардо Ейнджъл Чарлс - на 3 години, Рафаел Томас - на 4 и дъщеря Кармен Габриела на 6 години. 61-годишният Алек Болдуин има и 23-годишна дъщеря - Айлънд Болдуин, от първата си съпруга Ким Бейсингър.   Двойката разкри, че очаква петото си дете през септември с видео в Инстаграм и скоро след това тогава щастливата Хилария публикува снимки с малко бременно коремче.   Загубата на това бебе е наистина ужасна за Хилария, тъй като 35-годишната жена преживя спонтанен аборт само преди седем месеца.   Източник: Дир.бг", "date": "2019.11.12", "title": "Хилария и Алек Болдуин изгубиха бебето си"}
{"url": "http://epicenter.bg/article/Rashidov-za-Manolovaa--Kato-vidya-agresivna-zhena--mustatsite-mi-se-smalyavat/198524/2/0", "text": "Странно ми е, че изборите продължават да се коментират. Явно някои не са разбрали, че изборите приключиха и сега спечелилите трябва да започват да работят. Това не са парламентарни избори, където може да си говорим дълго. Сега е време кметовете да започват да работят, защото градовете са жив организъм.    Това заяви в сутрешния блок на БТВ депутатът от ГЕРБ Вежди Рашидов, който коментира отминалите местни избори.   \"Ясно е, че ГЕРБ са победители на тези избори. Няма какво да коментираме по тази тема. Добре, че Йорданка Фандъкова днес дава клетва и започва да работи. Аз подкрепих Фандъкова, защото тя ясно заяви какво ще направи за града.   Явно Мая Манолова не е разбрала, че изборите са свършили. Не искам да я нападам, но изпитвам ужас от агресивни жени. Аз съм 100-процентов мъж, но като видя агресивна жена и мустаците ми се смаляват. Какво направи Мая Манолова? Не спря да говори и нищо друго. Тя не е засадила една дърво и не свършила никаква реална работа. Само говорене. Тя направи нещо много сбъркано. Нейният комитет беше един миш-маш от политически разнородни хора, един башибозук! Какво щяха да направят те? Да плячкосват и грабят. Те искаха само властта. Аз не чух веднъж от тях думата култура. Има нещо сбъркано в цялата тази работа\", категоричен бе Рашидов.    \"За мен Бойко Борисов е феномен. Той е жив, емоционален и устойчив. Той има право да се радва, да се сърди и да плаче. На главата му лежат много отговорности и ресори. Нека да му дадем възможността понякога да се ядосва. Напрежението е голямо. Аз влязох здрав и прав, а излязох с рак от властта. За мен Бойко Борисов и Виктор Орбан са най-адекватните европейски политици в момента. Двамата казват най-ясно и точно нещата\", категоричен бе Вежди Рашидов.  ", "date": "2019.11.12", "title": "Вежди Рашидов за Мая Манолова: Като видя агресивна жена и мустаците ми се смаляват"}
{"url": "http://epicenter.bg/article/TsIK--Sadat-reshava-za-zhalbata-na-Manolova--Nyama-tezhki-narusheniya--koito-da-oporochat-izborite/198525/2/0", "text": "Административният съд трябва да реши дали внесените от Мая Манолова жалби и доказателства към тях са достатъчни за касирането на вота в София.    Това каза в сутрешния блок на БТВ говорителят на ЦИК Александър Андреев.   Той обясни, че ЦИК не е запозната с представените документи, тъй като те се предават към съда от Общинската избирателна комисия.   „Няма информация за тежки нарушения, които биха могли да опорочат изборния процес или да са незаконосъобразни”, допълни още Андреев.   По думите му разминаването в някои от изборните протоколи от изминалите местни избори може да се дължи на това, че при прехвърлянето на данните от черновата на оригиналния протокол, цифрите не са били правилно записани.    Освен това подчерта, че там, където има поправки в протокола, той би следвало да бъде подписан от членовете на СИК. „Ако поправките са толкова съществени, че не може да бъде правилно отчетен резултатът, то има т.нар сгрешен протокол, който се връща на ОИК и се предоставя втори протокол, който да бъде попълнен”, изтъкна Андреев.    Говорителят на ЦИК заяви, че ако данните от действителните бюлетини бъдат обобщени, то процентът недействителни гласове не е толкова висок. Въпреки това смята, че е въпрос на анализ е да се установят причините, довели до недействителните бюлетини. Според Андреев има проблем с преференциите, тъй като или не са отчетени правилно, или са отбелязани грешно.    Той обясни, че ако ЦИК ще участва в обсъждане на изборите и изборния кодекс ако бъде поканена. Експертът подчерта, че е важно да се разграничават някои от проблемите в изборния процес спрямо компетентността на избирателните комисии.   Като пример даде купуването на гласове, което е извън правомощията на ЦИК или ОИК. По думите му организацията на местните избори е била на ниво.", "date": "2019.11.12", "title": "ЦИК: Съдът решава за жалбата на Манолова. Няма тежки нарушения, които да опорочат изборите"}
{"url": "http://epicenter.bg/article/Fandakova-kam-obshtinskiya-savet--Sofiya-nyama-vreme-za-gubene-v-partiyni-borichkaniya-i-haotichni-dvizheniya-/198558/2/0", "text": "  Това заяви новоизбраният кмет на София Йорданка Фандъкова на първата сесия на Столичния общински съвет, съобщиха от Столична община. Тя се закле като кмет на столицата.     ВАШЕ ПРЕОСВЕЩЕНСТВО,    УВАЖАЕМИ ГОСПОЖИ И ГОСПОДА ОБЩИНСКИ СЪВЕТНИЦИ,    КМЕТОВЕ НА РАЙОНИ И КМЕТОВЕ НА КМЕТСТВА,    УВАЖАЕМИ ПРЕДСТАВИТЕЛИ НА АДМИНИСТРАЦИЯТА, Г-Н ОБЛАСТЕН УПРАВИТЕЛ,    УВАЖАЕМИ ЖУРНАЛИСТИ И ГРАЖДАНИ,    Всеки от нас е в тази зала, защото е получил доверието на граждани на София. Днес подписваме клетвения лист и нашата първа отговорност е тази към хората на София, независимо от това за кого са гласували, нашата партийна принадлежност отстъпва крачка назад, защото решенията, които ще взимаме, са решения за града.    Живеенето заедно е най-естествената форма на човешкото битие и едновременно с това най-трудната задача, защото изграждането на общност става с приемането на общи цели, с пътя заедно, с общите каузи. А те не се намират в постоянното делене. Деленето е лесният път, той често дава известност и слава, но не ни води никъде като град и като общност.    Минахме през тежка кампания, в която се казаха много неща – и истини, и лъжи. Едно обещание обаче ни обединяваше и това е обещанието за промяна. Промяна не за един или за друг, а промяна за града. А промяната за София е единствено в развитието, в реалната работа. Защото промяната не е лозунг, а посока и цел. За нея е нужна смелост и ясен поглед над злободневието на деня, над дребните сметки, над евтината популярност. Промяната не е в позата, не е в обещанието, а в решението. Именно решения са това, което очакват софиянци от нас – затова е техният глас и тяхното доверие.    С много от вас сме работили заедно, с други - това предстои.  Бъдещето на този град е по-важно от рейтинга, на която и да е партия, на която и да е персона. Казвам го и от позицията на човек, който 10 години е бил кмет -   Знам какво означава да си сбъркал, знам и какво означава да си бил прав, но ако не си намерил решение, ако не си преместил колелото напред, нищо от това че си бил, няма да остане.    Затова аз ще разчитам на всеки от вас за промените, които ще предложа и за решенията, които ще взимаме. . Затова предлагам и нови ресори – строителство, дигитализация и инвестиции, транспорт – това са големите мотори на промяната за София и това е начинът да увеличим скоростта на развитие.    Единственият начин да отговорим на очакванията за повече ред и бързина е в работата. Затова ще използвам и опита, и силата, които имам, за да гарантирам проектите на София. Някой беше казал, че човек или е част от проблема, или е част от решението. Това, което аз ви предлагам, е    Очаквам от новия общински съвет да се структурира бързо и да заработи с темпото, което гражданите очакват от нас. София няма време за губене в партийни боричкания и хаотични движения.    Аз гарантирам открит диалог за проектите и в работата с общинския съвет.    Пожелавам след 4 години всеки от нас да се гордее с това, което е направил, с решенията, които е предложил, с проектите, които е защитил, мислейки за града днес и за града отвъд тези 4 години.      Фандъкова обеща още утре заедно с главния архитект на София да внесе в Министерството на регионалното развитие и благоустройството предложения за промени в Закона за устройство на територията, в Закона за устройство и застрояване на Столичната община и в някои наредби на министерството с цел борба срещу презастрояването. Фандъкова обяви, че подготвя и промяна в Общия устройствен план на София, която ще е по-дългосрочна.  ", "date": "2019.11.12", "title": "Фандъкова към общинския съвет: София няма време за губене в партийни боричкания и хаотични движения!"}
{"url": "http://epicenter.bg/article/Elen-Gerdzhikov-ot-grupata-na-GERB-e-izbran-za-predsedatel-na-Stolichen-obshtinski-savet-/198582/2/0", "text": "Елен Герджиков от групата на ГЕРБ е избран за председател на Столичен общински съвет, предаде Агенция „Фокус“.   Елен Герджиков бе избран с 33 гласа „за“, а \"недействителни\" нула. Милка Христова от групата на БСП е с 15 гласа \"за\", а Методи Лалов от ДБ е взел 12 гласа \"за\".   За заместник-председатели на СОС бяха избрани проф. Иво Петров, Милка Христова и Борислав Игнатов.    Проф. Иво Петров от групата на ГЕРБ/СДС е с 60 гласа „за“. Милка Христова от „БСП за България“ също 60 гласа „за“, а Борислав Игнатов от ДБ – 59 гласа „за“ и един „въздържал се“.  ", "date": "2019.11.12", "title": "Елен Герджиков от ГЕРБ за трети път ще ръководи Столичния общински съвет"}
{"url": "http://epicenter.bg/article/Petima-narodni-predstaviteli-polozhiha-kletva-v-parlamenta/198583/2/0", "text": "Петима народни представители положиха клетва в парламента, предаде репортер на Агенция \"Фокус\".    Новите лица ще заемат мястото на депутатите, избрани за кметове. Всички те запълват състава на парламентарната група на \"БСП за България\".    Заклеха се Полина Шишкова, Добрин Данев, Мартин Обрешков, Евдокия Асенова и Десислав Тасков. Шишкова заема мястото на Йордан Младенов, който бе избран за кмет на Пещера.    Добрин Данев ще заеме мястото в парламента на Пенчо Милков от 19-ти Многомандатен избирателен район - Русе. Обрешков става народен представител от 18-ти Многомандатен изборен район на мястото на Денчо Бояджиев, който стана кмет на Разград.  Асенова заема мястото в 44-ото Народно събрание на Станислав Владимиров, който бе избран за кмет на Перник. Тасков заема мястото на подалата оставка проф. Анелия Клисарова от 3-ти Мнгомандатен избирателен район - Варна.", "date": "2019.11.12", "title": "Петима народни представители положиха клетва в парламента"}
{"url": "http://epicenter.bg/article/Karayancheva-otnovo-na-rabota--otkri-izvanrednoto-zasedanie-na-parlamenta-/198585/2/0", "text": "На днешното извънредно заседание председателката на Народното събрание Цвета Караянчева за първи път се появи в парламента след пътния инцидент, който претърпя, съобщи  .    Тя седна на мястото си и откри пленарното заседание, на което днес депутатите ще разгледат на първо четене бюджетите на Държавното обществено осигуряване /ДОО/ и на Здравната каса.    Припомняме, че в средата на септември Цвета Караянчева претърпя пътен инцидент на връщане от Силистра, край Шумен, при който 31-годишна шофьорка се блъсна в колата от кортежа на председателя на НС.    Най-тежко пострада Караянчева, която получи травма в областта на рамото и нараняване в областта на гръбначния стълб.    След инцидента тя бе откарана с хеликоптер в бившата правителствена болница, където беше оперирана.    Основната версия за пътния инцидент е отнемане на предимство.", "date": "2019.11.12", "title": "Караянчева отново на работа, откри извънредното заседание на парламента "}
{"url": "http://epicenter.bg/article/MVnR-preporachva--Ne-patuvayte-do-Izrael-zaradi-uslozhnenata-obstanovka/198589/2/0", "text": "Поради усложнената на 12 ноември 2019 г. обстановка препоръчваме временно да не се пътува в Израел, а всички български граждани на територията на страната трябва да имат предвид, че са изключително непрепоръчителни посещенията на места на териториите на Западния бряг, Източен Ерусалим, в близост до границата с Ивицата Газа, Голанските възвишения. Това съобщиха от Министерството на външните работи.   Препоръчваме при пристигане в местата за настаняване в Израел всички туристи да се поинтересуват за наличието на бомбоубежища в района. В случай на задействани звукови сирени за въздушно нападение (ракетна атака), хората следва да се отправят по най – краткия път до бомбоубежище и да чакат спиране на сигнала за опасност.    В случай, че няма укритие или не може да се стигне до него навреме, лицата следва да се прикрият до най – близката стена или преграда, което би могло да ги предпази от потенциален взрив или осколки от шрапнели. При всички случаи следва да се спазват инструкциите, давани в такива случаи от органите на обществения ред и/или на военни части.    Във връзка с усложнената обстановка посолството на България в Тел Авив е затворено за клиенти. ", "date": "2019.11.12", "title": "МВнР препоръчва: Не пътувайте до Израел заради  усложнената обстановка"}
{"url": "http://epicenter.bg/article/Elen-Gerdzhikov--Vyarvam--che-SOS-mozhe-da-raboti-po-pretsizno--po-otkrito--po-korektno/198593/2/0", "text": "Наистина вярвам, че Столичният общински съвет може да работи по-прецизно, по-открито, по-коректно. Това каза новоизбраният председател на СОС Елен Герджиков, предаде Агенция „Фокус“.   „Преди всичко искам да благодаря на всички общински съветници, които ме подкрепиха в този избор, за това, че отново ми гласуват доверие. На тези, които не го направиха, очевидно имайки резерви към моята досегашна работа. Първите искам да уверя, че ще направя всичко възможно да оправдая това доверие. А вторите, че ще направя всичко възможно да променя тяхното мнение и да покажа, че наистина вярвам, че Столичния общински съвет може да работи по-прецизно, по-открито, по-коректно“, подчерта той.   „В крайна сметка да върши повече работа за София. Столичният общински съвет е политически орган. Тук се представят политически сили и много често разговорите, споровете, които се водят, са политически. Но в същото време Общинският съвет има много конкретна работа по приемането на различни предложения и доклади. По приемането на бюджета на Столична община и доклади, които се отнасят до по-малък брой хора, не до целия град. Всеки един от доклад е важен. Всяко едно решение, което взима общинския съвет е важно“, допълни Герджиков.   „Затова на мен ми се иска след като отминат страстите от изборите да се захванем за работа и по-малко да говорим за политика. Аз знам, че политическата идентификация е много важна за всяка една политическа формация. Това е мястото, където тази политическа идентификация трябва да се показва на избирателите защо сме тук“, допълни той.   „Политическата идентификация може да се показва по два начина. Единият като се участва активно в работата Вторият начин – това е отричането на всичко, критикуването на всяко едно предложение с цел да запазиш идентификацията си на опозиция. Силно се надявам, че ние ще изберем първия начин и ще продължим да бъдем политици с предложения и с аргументи и участвайки в дискусиите и дебатите, но ще го направим през градивната работа“, каза още Герджиков.", "date": "2019.11.12", "title": "Елен Герджиков: Вярвам, че СОС може да работи по-прецизно, по-открито, по-коректно"}
{"url": "http://epicenter.bg/article/D-r-Dzhafer--Byudzhetat-na-NZOK-za-2020-g--e-na-kupenoto-vreme-i-spokoystvie-ot-upravlyavashtite/198598/2/0", "text": "Бюджетът на НЗОК за 2020 г. е на купеното време и спокойствие от управляващите, на безхаберието и на отдалечаващата се реформа. Това каза зам.-председателят на Народното събрание и депутат от ДПС д-р Нигяр Джафер по време на дебата за бюджета на НЗОК за 2020 г, предаде репортер на Агенция \"Фокус\".   Д-р Джафер посочи, че се увеличава тенденцията пациентите в България да бъдат най-доплащащите и късно диагностицирани поради липса на определени мерки. \"Утвърждава се тенденцията общинските болници да бъдат без перспектива и без да има надежда за укрепване на областните лечебни заведения. Утвърждава се и следващата тенденция надлимитната дейност да не бъде заплащана и в момента касата да бъде поставена в ситуация да разсъждава как да плаща лихвите по съдебните дела, които болниците спечелиха. Утвърждава се още една тенденция и тя е устойчива.   Повишаването на средствата, които се неразплатени, които дължим на чужди лечебни заведения. Да, бюджетът е устойчив с тези устойчиви тенденции. Отново се натъкваме на едно дежавю. Нов бюджет, стари затлачени проблеми и няма надежди през тази година те да бъдат решени. Могат да бъдат използвани много названия на този бюджет. Бюджет на отдалечаващата се реформа, на безхаберието и нарастващите разходи. Бюджет на купеното време на спокойствие от управляващите\", каза Джафер.  Колкото и милиона да е увеличен бюджета на НЗОК - не могат здравните специалисти да бъдат адекватно заплатени. Това каза проф. Георги Михайлов от ПГ на \"БСП за България\" по време на дебата за бюджета на НЗОК за 2020 г.   Проф. Михайлов разкритикува рязкото намаляване на средствата за координационните програми между държавите от ЕС и поясни, че става въпрос за възможността български граждани да отиват за лечение в чужбина, при положение, че има тенденция за увеличаване на гражданите за лечение в чужбина. Проф. Михайлов обърна внимание на един проблем, който е сериозен. \"Направихте поредна наредба, но вие много добре знаете и аз го знам като бивш изпълнителен директор, когато пред вас стоят контрагентите вие имате сериозни задължения, няколко стотин милиона лева, то вие няма как и тезата, че в лечебните заведения над 50 % трябва да отидат за възнаграждения е абсолютно неиздържана\", каза още проф. Михайлов.   По думите му ПГ на \"БСП за България\" няма как да подкрепи бюджета на НЗОК.", "date": "2019.11.12", "title": "Д-р Джафер: Бюджетът на НЗОК за 2020 г. е на купеното време и спокойствие от управляващите"}
{"url": "http://epicenter.bg/article/Noviyat-kmet-na-Pernik-vrashta-predlozhenieto-za-voden-rezhim-za-prerazglezhdane/198599/2/0", "text": "Новият кмет на Перник Станислав Владимиров ще върне предложението на управителя на \"ВиК\" Иван Витанов за въвеждане на режим на водата като недостатъчно обосновано. Това съобщават от Novini.bg.   Това е първото нещо, което Владимиров ще направи, поемайки управлението на Перник, заяви той веднага след встъпването си в длъжност. По думите му ситуацията е спешна, затова ще изиска до утре нови, достатъчно мотивирани варианти за въвеждане на режим, за да се избегне бъдеща криза и да не е толкова драстична ограничителната мярка.    Предложението на \"ВиК\" предвиждаше въвеждане на режим на водата от 18 ноември, като чешмите на перничани ще текат само от 16.00ч. до 22.00ч.    Владимиров подчерта, че ще вземе решение за въвеждане на режим, след като разгледа няколко варианта за ограничения на потреблението, подробно разчетени и аргументирани.    Водният обем на единствения питеен водоизточник на Перник - язовир \"Студена\" продължава да намалява и в момента е 5 261 000 куб.м при капацитет 25 519 100 куб.м.", "date": "2019.11.12", "title": "Новият кмет на Перник връща предложението за воден режим за преразглеждане"}
{"url": "http://epicenter.bg/article/Parlamentat-prie-byudzheta-na-NZOK-za-2020-g--na-parvo-chetene/198604/2/0", "text": "Парламентът прие бюджета на НЗОК за 2020 г. на първо четене, предаде репортер на Агенция \"Фокус\".   \"За\" бюджета на Касата гласуваха 120 народни представители, \"против\" - 88 и \"въздържали се\" - 0, с което бе приет. В бюджета на Здравната каса за 2020 г. са предвидени 4 744 704,9 хил. лв. приходи и трансфери. Здравноосигурителните приходи са в размер на 4 640 733,7 хил. лв., от които 3 107 134,2 хил. лв. са приходи от здравноосигурителни вноски и 1 533 599,0 хил. лв. са трансфери за здравно осигуряване. Разчетените средства за здравноосигурителни вноски са в размер на 3 107 134,2 хил. лв., което представлява увеличение с 264 880,0 хил. лв. в сравнение със същите през 2019 г.   Малко преди гласуването министърът на здравеопазването Кирил Ананиев заяви, че няма никакви различия по отношение на това, че профилактиката, ранната диагностика, лекуването в доболничната помощ, долекуването трябва да бъдат приоритет. В това нямаме никакво различие\", каза Ананиев. Той посочи,че всяко едно по-рязко движение би довело да хаос и объркване в системата.", "date": "2019.11.12", "title": "Парламентът прие бюджета на НЗОК за 2020 г. на първо четене"}
{"url": "http://epicenter.bg/article/Ekaterina-Zaharieva-zaminava-na-ofitsialno-poseshtenie-v-Afrika-/198608/2/0", "text": "Вицепремиерът и министър на външните работи Екатерина Захариева заминава на официално посещение в Ангола и Намибия в периода 13-15 ноември 2019 г. Това съобщиха от пресцентъра на Министерството на външните работи.   В рамките на визитата на 13 ноември Екатерина Захариева ще се срещне с президента на Република Намибия Хадж Джайнгъб, както и със заместник министър-председателя и министър на външните работи Нетумбо Нанди-Ндаитва. В Ангола на 15 ноември министър Захариева ще бъде приета от министъра на външните работи Мануел Домингош Аугушто за разговор на четири очи и пленарни разговори между делегациите.    Основна цел на посещението е да се придаде нов тласък на отношенията и сътрудничеството на България с държавите от Африка на юг от Сахара. България има традиционно добри връзки със страните от Африка, като възобновяването и развитието на отношенията с тях са един от основните външнополитически приоритети на страната ни.    За първата половина на 2019 г. взаимната търговия с Намибия включва само български износ – медни руди и техни концентрати, електрически акумулатори, биологични продукти, на обща стойност 84,3 млн. долара. За първите 6 месеца на 2019 г. българският износ за Ангола възлиза на 0,8 млн. долара, а вносът – 3,8 млн. долара. В момента България внася от Ангола рафинирана мед и необработени медни сплави, а изнася продукти от химическата, автомобилната, леката промишленост.    Външнотърговските отношения на България с региона са част от общата търговска политика и политиката за сътрудничество за развитие на ЕС спрямо държавите от Африка на юг от Сахара, в чието формиране страната ни участва активно. ", "date": "2019.11.12", "title": "Екатерина Захариева заминава на официално посещение в Африка "}
{"url": "http://epicenter.bg/article/Desetki-hilyadi-se-stekoha-na-natsionalisticheskiya-parad-v-Polsha/198521/7/0", "text": "Крайнодесните в Полша привлякоха десетки хиляди на марша във Варшава по повод Денят на независимостта на страната, пише АФП.    Маршът дойде само няколко седмици, след като десните отбелязаха силен резултат на проведените парламентарни избори.    11 ноември 1918 г. не само слага край на Първата световна война, но прекратява и 123-годишната окупация на Полша от царска Русия, Прусия и Австро-Унгарската империя.    Тазгодишният марш дойде месец, след като новата крайнодясна коалиция Полска конфедерация спечели 9 места в парламента.    Стотици полицаи следяха марша, който се проведе в присъствието на лидерите на крайнодесните, но също така с участието на много граждани, които казаха, че искат да демонстрират патриотизма си, развявайки полски флагове и скандирайки “Бог, чест и родина”.    “Това е най-големият антиглобалистки, патриотичен и политически некоректен марш в Европа.”, написа в Туитър избраният наскоро за депутат на крайнодесните Кшищоф Босак.    Някои от участниците в марша скандираха антикомунистически и хомофобски призиви.    На палатка беше изписан слоган, който критикува евреите, че искат репарации за геноцида срещу тях.    В палатката имаше подписка срещу закон, приет в САЩ, който нарежда на Държавния департамент да следи прогреса в няколко държави, сред които и Полша, за реституирането на собственост на евреи, конфискувана през Втората световна война.    Също във Варшава имаше контрапротест, на който се стекоха около 12 000 антифашисти, активисти за граждански права и защитници на правата на хомосексуалните, които носеха знамето на дъгата./БГНЕС  ", "date": "2019.11.12", "title": "Десетки хиляди се стекоха на националистическия парад в Полша"}
{"url": "http://epicenter.bg/article/Boliviyskiyat-eksprezident-Evo-Morales-prie-ubezhishte-v-Meksiko-/198531/7/0", "text": "Боливийският президент Ево Моралес, който подаде оставка под натиск от военните в страната, замина със самолет за Мексико - държавата, която обяви, че ще му предостави убежище.    Това стана след като Мексико изпрати летателната машина до Боливия, за да го прибере.    По-рано външният министър на Мексико Марсело Ебрард съобщи, че в телефонен разговор Моралес е приел предложението му за предоставяне на убежище и е подал и официално искане за това. Ебрард уточни, че решението е взето по хуманитарни съображения.    Вътрешният министър на Мексико Олга Санчес Кордеро посочи, че животът и физическата безопасност на Моралес са застрашени, съобщи Франс прес.    Бившият президент на Боливия бе принуден да подаде оставка от въоръжените сили на страната след триседмични протести, отбелязва БНР.    Междувременно, командирът на въоръжените сили Уилямс Калиман каза, че е наредил да се осъществяват съвместни операции с полицията. По думите му това се налага заради „групи от вандали“ в Боливия.    Столицата Ла Пас се готви за сблъсъци с хиляди поддръжници на Моралес, които се приближават към града, посочва Ройтерс.    „Братя и сестри, аз излитам за Мексико с благодарност за безкористността на тази братска страна, която ни предложи убежище, за да спаси нашите животи, - написа Моралес в Туитър. - Боли ме, че напускам страната по политически причини. Но аз винаги ще мисля за вас. Ще се върна скоро с нови сили и енергия.“", "date": "2019.11.12", "title": "Боливийският експрезидент Ево Моралес прие убежище в Мексико "}
{"url": "http://epicenter.bg/article/Kralyat-i-kralitsata-na-Ispaniya-zapochnaha-darzhavnoto-si-poseshtenie-v-Kuba/198538/7/0", "text": "Испанският крал Фелипе Шести и кралица Летисия пристигнаха в Куба на първо държавно посещение в островната карибска страна от испански монарх, предаде Асошиейтед прес, цитира Новини.бг   Двамата кацнаха в Хавана късно снощи в началото на 3-дневната си визита, чието официално начало ще бъде днес. Те ще посетят исторически забележителности през седмицата, в която столицата Хавана ще празнува 500-годишнината от своето основаване, но ще напуснат страната преди фактическия юбилеен ден в събота.  Кралската двойка ще се срещне с дейци на културата, творци и бизнесмени, но ще избягва контакти с представители на нелегалната кубинска опозиция.    Тяхната визита предизвика критики сред десни испански политици, а консервативни вестници публикуваха остри статии срещу визитата, на която се гледа като на стъпка към нормализиране на отношенията между Мадрид и неговата бивша колония, която днес е еднопартийна комунистическа държава, разправяща се сурово с дисидентите си.", "date": "2019.11.12", "title": "Кралят и кралицата на Испания започнаха държавното си посещение в Куба"}
{"url": "http://epicenter.bg/article/Okolo-50-raketi-sa-izstrelyani-kam-Izrael-ot-Ivitsata-Gaza-/198544/7/0", "text": "Около 50 ракети са изстреляни в посока израелска територия от Ивицата Газа. Това съобщава руската информационна агенция TACC, като се позовава на информация от израелската армия.    Съгласно представените данни, 20 от снарядите са прихванати от ПВО на Израел.    \"Около 50 ракети бяха изстреляни от Ивицата Газа в Израел в 09:10 тази сутрин (местно време). Системата за противовъздушна отбрана прихвана около 20 от тях\", се казва в изявление, разпространено от военните.    На сутринта на 12 ноември на няколко пъти в Тел Авив, Ришон Лезион, Бат Ям и Холон, както и в големите градове Ашдод и Ашкелон в южната част на Израел и районите, съседни на ивицата Газа, бяха задействани сирени за опасност от въздушни нападения. Според израелското държавно радио Kan, една от многото ракети, изстреляни от Газа, е поразила жилищна сграда в южната част на страната. Няма постъпила информация за жертви, но сградата е повредена.    В нощта на 12 ноември Израел нападна командващия радикалната палестинска групировка \"Ислямски джихад\" Баха Абу ал-Ата. Според радио Kan Ал-Ата е убит, а още трима са ранени.   \"Ние започнахме операция срещу терористите в палестински земи\", съобщи към 12 часа българско време ЦАХАЛ.     ", "date": "2019.11.12", "title": "Около 50 ракети са изстреляни към Израел от Ивицата Газа, ЦАХАЛ отвърна "}
{"url": "http://epicenter.bg/article/Krasimir-Karakachanov--Treta-poredna-godina-byudzhetat-za-otbrana-narastva/198527/2/0", "text": "Трета поредна година бюджетът за отбрана и въоръжени сили нараства. Това заяви в Сутрешния блок на БНТ министърът на отбраната Красимир Каракачанов. Вицепремиерът каза, че ако се гласува от парламента, увеличението ще бъде 2 041 000 000 лв. и това нарастване се дължи на факта не само на решението на Министерския съвет за достигане на тези 2% от БВП, както са изискванията на НАТО, а и защото в последните 30 години отбраната е била нещо подценявано.  \"Години наред се правеха съкращения, унищожаваше се техника, разпродаваха се военни имоти и имущество и стигаме до премахването на наборната военна служба. Армията стана по-малка, нито по-добре въоръжена, нито по-модерна, нито по-заплатена. И това изоставане в годините доведе до демотивацията на хората да служат в армията\", посочи Каракачанов в ефира на БНТ.  Каракачанов обясни за трите проекта за модернизация на армията - първият, от които приключи със сключването на сделката за купуването на изтребителите F-16 от САЩ.    \"Освен това има още два проекта - за модернизация на флота, до няколко дни ще са готови офертите, които ще получим, третият проект за бронирана машина за пехотата, също е в ход. Идеята е да модернизираме нашите военни сили, за да бъдат способни да защитават страната не само заради това, че НАТО го изисква. Преди да разчитаме някой друг да ни помогне, трябва да разчитаме на нашата армия\", посочи Красимир Каракачанов.   Министърът каза, че са предвидени средства и за възстановяване на сградния фонд, а също и ремонти на съществуващата техника. Според него този бюджет е малък, но няма как да бъдат преодолени всички пропуснати години.    Красимир Каракачанов заяви още: \"Нека хората, които пазят страната, да имат самочувствието, че служат в една модерна армия. Когато станах министър преди три години, заплатата на един военнослужещ беше 806 лв. Сега нещата се променят, с 30% ще се увеличат възнагражденията. Върви и кампанията \"Бъди войник\" за популяризиране на армията пред обществото. Проведохме около 36-37 събития предимно в областни градове\".  Каракачанов каза още, че никога няма да се откаже от наборната военна служба.    Красимир Каракачанов посочи в ефира на БНТ: \"Мисля, че обществото все повече узрява за това да има наборна военна служба. Цялата кампания за премахването ѝ беше тотална грешка. Ние сме го планирали, да въведем доброволна военна служба - на първи етап тези, които желаят да получат военна подготовка, в рамките на 3,6 или 9 месеца могат да я получат. В следващия етап вече може да се мисли за връщане на наборната военна служба\".  ", "date": "2019.11.12", "title": "Красимир Каракачанов: Трета поредна година бюджетът за отбрана нараства"}
{"url": "http://epicenter.bg/article/Maykata-na-pochinaloto-9-godishno-dete-v-Kardam--Za-men-e-lekarska-greshka-/198529/2/0", "text": "Петте деца от многодетното семейство в Кардам бяха изписани от болницата. Три от тях вече посещават училище, а останалите две – детска градина.   Децата вече са добре. Ходят на училище. Нямам представа защо се случи този инцидент. За мен е лекарска грешка. Не може да говорим за никакво отравяне. Това и в болницата го казаха. Не е имало и никакви химически препарати вкъщи. Нямам думи и не мога да си го обясня.    Това каза пред камерата на БТВ Росица Маринова, майка на починалото 9-годишно дете в Кардам. Към момента все още няма данни за причината за смъртта на детето. От прокуратурата все още изчакват резултатите от всички експертизи, за да обяват окончателната причина за инцидента.   \"Не мога да си обясня какво стана. Аз бях с другите три деца в болницата в Добрич. Имаха някакви малки точици и на сутринта всичко беше наред. Кръвта им беше чиста. Нямам думи и обяснение. Не може да се говори за никакво отравяне и склоняване към самоубийство\", разкри бабата на децата.  \"В момента имаме нужда само от пари. Ще помоля всички, които ни пращата дрехи, да спрат, защото вече няма къде да ги слагаме. Благодаря на всички\", добави майката.", "date": "2019.11.12", "title": "Майката на починалото 9-годишно дете в Кардам: За мен е лекарска грешка "}
{"url": "http://epicenter.bg/article/Lilyana-Pavlova--Sredstvata-za-Balgariya-po-kohezionnata-politika-nyama-da-badat-namalyavani-/198532/2/0", "text": "Средствата за България по кохезионната и аграрната политика няма да бъдат намалявани през следващия седемгодишен период. Това заяви вицепрезидентът на Европейската инвестиционна банка Лиляна Павлова, предаде БНР.    „За България не се предвижда намаляване на фондовете на кохезионната политика. За България даже в някои случаи ще имаме частично увеличение на част от фондовете. В проектопредложението за момента България също е от държавите, за която не очакваме намаление на земеделската политика, което не е така за всички останали държави. За България рискът от намаляване на средствата не стои, ако рамката бъде одобрена такава, каквато е“, каза Павлова.", "date": "2019.11.12", "title": "Лиляна Павлова: Средствата за България по кохезионната политика няма да бъдат намалявани "}
{"url": "http://epicenter.bg/article/D-r-Nigyar-Dzhafer--Vsyaka-godina-uvelichavame-byudzheta-na-NZOK--no-problemite-ostavat-/198540/2/0", "text": "Балансът в бюджета на Здравната каса трябва да се промени, заяви пред БНР д-р Нигяр Джафер - зам.-председател на здравната комисия в парламента. По думите ѝ значително повече средства трябва да бъдат отделени за профилактика, ранна диагностика и доболнично лечение.    Осигуряването на повече пари не води до подобряване на системата, а до спокойствие на правителството и затлачване на проблемите, категорична е Джафер.    „При старта на Здравната каса, отделяният ресурс е 800 млн. - това е 2000 г. 2010 г. парите са 2 млрд. и 500 млн., а 2020 г. ще бъдат 4 млрд. и 800 млн. Възниква въпросът – какво пациентите са усетили от увеличението на този ресурс“, каза Нигяр Джафер в предаването „Преди всички“ на програма „Хоризонт“.        “За съжаление толкова устойчив бюджет утвърждава устойчиво следните тенденции, които не са никак лицеприятни. На първо място нископлатени медицински специалисти, които протестират, някои от тях вече година. Говоря за медицинските сестри, акушерки, лаборантки. На второ място се утвърждава тенденцията българският пациент да е най-доплащащият в ЕС. Защото дори да е здравноосигурен, той продължава да вади от джоба си още пари за доплащане и този процент на доплащане стига 50% - най-много в Европа, при положение, че в Европа пациентите доплащат също, но не повече от 20-ина процента“.    “Общинските болници продължават да бъдат без перспектива. Областните болници са в безнадеждно състояние. Ето ви един предвидим резултат отново при този устойчив бюджет“, каза д-р Джафер.        “Парите се оказва, че потъват наистина в някаква бездънна яма без съществен ефект за пациентите, както се оказа и за медицинските специалисти и тяхното заплащане. Първо трябва да се променят параметрите, да се промени този дисбаланс вътре в бюджета. Много експерти, които наблюдават системата, заявяват това от много време. България продължава да дава за болнична помощ близо 50% от средствата. В ЕС това е около 30%, защото в другите страни дават много повече за извънболнична помощ, за профилактика,“ обяснява Нигяр Джафер.  ", "date": "2019.11.12", "title": "Д-р Нигяр Джафер: Всяка година увеличаваме бюджета на НЗОК, но проблемите остават "}
{"url": "http://epicenter.bg/article/D-r-Nenkov--Za-da-lazhesh-za-zdraveto-si--neshto-ne-tryabva-da-si-nared/198541/2/0", "text": "И аз пия хапчета за високо кръвно, имам наднормено тегло, а мога да кажа, че ме боли и кръстът. Така вече имам 50% нетрудоспособност. Това заяви бившият здравен министър д-р Мирослав Ненков в сутрешния блок на БНТ. Коментарът му бе по повод 82% нетрудоспособност, според ТЕЛК решение, на директора на пазарджишката болница - д-р Васил Вълчев.    \"Опитът да се извадят напред болести и страдания е наша национална черта. 1 млрд. лв се дават годишно след ТЕЛК решения. Това дава възможност за злоупотреби. Знаят се хората с ТЕЛК решения. Ако даден човек заяви, че е болен, нека той да бъде прегледан например във ВМА, от лекари, а не от ТЕЛК комисия. Така направиха в Гърция. Много лесно ще се установи дали и колко болести имат\", разкри още той.   Комисиите, удостоверяващи нетрудоспособността на дадени хора, работят по документи. Тези документи ги изготвят други хора. Системата, бидейки много \"социална\", позволява на хора със заболявания, които не ограничават нито физическия, нито интелектуалния капацитет, да ползват облекченията на хората с непълна трудоспособност.   \"Увеличават се парите за здравеопазване. Ще видим как ще бъдат разпределени средствата. За мен разкъсването на НЗОК не е добра идея, има много въпросителни\", смята още той.    За да лъжеш за здравето си, трябва нещо да не ти е наред в главата, заяви Ненков по повод хората, които фиктивно получават пенсии. Не е добре структуриран начинът за диагностициране на един тежко болен пациент, коментира бившият здравен министър.   \"Това, което се разказва за ваксините са \"бабини деветини\". Това са лекарства - те изкореняват и държат под контрол опасните болести. Неваксинирането на децата е престъпление срещу обществото\", каза д-р Мирослав Ненков.", "date": "2019.11.12", "title": "Д-р Ненков: За да лъжеш за здравето си, трябва нещо да не ти е наред в главата"}
{"url": "http://epicenter.bg/article/Bobi-Bobev--Edin--quot-mini-Shengen-quot--ne-mozhe-da-bade-zamestitel-na-evrochlenstvoto/198546/2/0", "text": "\"Моят страх идва от факта, че една идея, която би трябвало да обединява държавите от региона, може да доведе до възникване на нови разделителни линии. На първо място, резервираното отношение на Черна гора и Босна и Херцеговина. Най-остра беше реакцията в Косово. Както президентът Хашим Тачи, така и други лидери се опасяват от създаването на нова Югославия. В самата Албания имаше много остра реакция от страна на опозицията. Страховете са, че всъщност с най-голяма площ и численост на населението Сърбия ще бъде страната, която ще доминира и тя ще използва тази инициатива, за да придобие лидерска позиция. На 21 декември в Албания ще се проведе следващата среща\".  Това заяви Боби Бобев, бивш посланик на България в Албания и Косово пред БНТ.   Дипломатът каза, че един \"мини Шенген\" не може да бъде заместител на пълноправното еврочленство и че и тримата държавни ръководители са заявили, че членството в ЕС остава водеща тяхна задача. Според Бобев едва ли България има основания да възразява срещу усилването на сътрудничеството между съседни нам страни.   Относно поканата за започване на преговори за членство на Северна Македония и Албания в ЕС бившият посланик заяви, че е трудно да се фиксира начална дата за подобно решение.    \"Разчитаме на това, че още предварително Хърватия беше заявила, че по време на своето председателство ще постави отново темата за Западните Балкани и се очаква напролет да имаме някакво раздвижване по този въпрос, но зависи до каква степен ще бъде преодоляна съпротивата на френския президент Макрон\", коментира Боби Бобев.", "date": "2019.11.12", "title": "Дипломатът Боби Бобев: Един \"мини Шенген\" не може да бъде заместител на еврочленството"}
{"url": "http://epicenter.bg/article/Novite-obshtinski-savetnitsi-kam-stolichniya-obshtinski-savet-polozhiha-kletva/198547/2/0", "text": "Новите общински съветници към столичния общински съвет положиха клетва, предаде Агенция „Фокус“.   Общият брой на съветниците е 61.  Най-голяма е групата на ГЕРБ - 27. БСП е с 15 съветници, обединение \"Демократична България\" - с 12, ВМРО-БНД - с 4, \"Атака\" - с 2, и независимият Борис Бонев от \"Спаси София\".   Те могат да сформират политически групи, като минималният им брой трябва да е поне от 5 души, както изисква Правилникът за организацията и дейността на СОС. Заседанието е открито и се ръководи от най-възрастния общински съветник - Грети Стефанова от \"Демократична България\".    Клетвата, коато общинските съветници произнасят, гласи: \"Заклевам се в името на Република България да спазвам конституцията и законите на страната и във всичките си действия да се ръководя от интересите на гражданите от Столична община и да работя за тяхното благоденствие.\"    \"Пожелавам на новите общински съветници да оправдаят доверието на гражданите, които са ги избрали\", каза председателят на Общинската избирателна комисия Полина Витанова на откриването на заседанието на новия общински съвет.    „Като председател на Общинска избирателна комисия за мен е чест и привилегия да ви поздравя като ви пожелавам да оправдаете доверието на гражданите, които са ви избрали“, каза тя.    „Да работите компетентно и упорито в полза на всички тях. Да вземате правилните решения като загърбите личните си интереси и политически пристрастия. Да изграждате доверие и да получавате подкрепа. Пожелавам ви много успехи, бъдете здрави и приемайте с мъдрост и търпение предизвикателствата в ежедневието. Успешен мандат на всички вас!“, пожела Витанова.   Кой кой е в новия СОС   Икономист и юрист - това са най-често срещаните професии сред новите общински съветници в София. Избраните 61 души, които положиха  клетва днес заедно със спечелилата четвърти кметски мандат Йорданка Фандъкова, районните кметове и кметовете на кметства. В новия СОС жените са само 13, с 10 по-малко от предишния. Има четирима лекари и всички те са от групата на ГЕРБ - националните консултанти проф. Иво Петров и проф. Асен Николов, хирургът Антон Койчев и д-р Веселин Милев, пише \"24 часа\". Иначе в най-голямата група - тази на ГЕРБ, ще има 27 души. В нея са архитектът от “Група град” Ивайло Петков, адвокатът и преподавател в СУ Георги Георгиев, икономистът Радослав Влахов, който бе шеф на общинското дружество “Пазари Изток” и в ръководството на АПИ, и шефът на ЦГМ Христиан Петров. Радиоводещият Симеон Колев и Димитър Вучев от тв “Европа” пък са двамата журналисти в групата. В нея са още: мениджърът Борис Петров и директорът на 119-о училище Диян Стаматов, който е и бивш зам.-образователен министър. От ГЕРБ вече обявиха, че ще номинират за трети мандат като председател на СОС политолога Елен Герджиков. Начело на групата отново ще е биологът Малина Едрева, която отговаря и за комисията по култура и образование. Част от групата на ГЕРБ са досегашният зам.-председател на СОС - икономистът Николай Стойнев, транспортният експерт Зафир Зарков и председателката на транспортния синдикат на КНСБ Екатерина Йорданова, досегашните шефки на екокомисията Лорита Радева и на тази по архитектура Силвия Христова. В групата на ГЕРБ ще са съветниците Стефан Марков и Прошко Прошков, които досега бяха представители на Реформаторския блок. В нея са и трима от СДС, които и досега бяха в СОС - археологът Борислав Бориславов, д-р Койчев и филологът Радослав Абрашев. Нов мандат с ГЕРБ получиха и педагожката Татяна Георгиева, химичката Анна Стойкова, икономистката Ваня Тагарева и юристът Ботьо Ботев. В групата на ГЕРБ има и най-много жени - 7. Борис Бонев ще е първият независим член на СОС. Преди месеци той обяви, че се посвещава изцяло на каузата \"Спаси София\". Той е завършил Сорбоната и 5 г. е работил в Париж за международни компании. Откакто е в София, 3 г. е в екипа на най-големия български производител и дистрибутор на биопродукти. Във втората по големина група - на БСП от 15 души само 3 са жени. В нея са управителят на “Дума” Иван Пешев, адвокатът Васко Тодоров, експертът по сигурност Иван Виделов, специалистът по строителен надзор Николай Велчев, кредитният анализатор Петко Димитров, който оглавява софийските млади социалисти, и бившата областна на София-град Диана Тонова. При БСП има четирима юристи и трима експерти по сигурност. Начело на групата е лидерът на градската организация на БСП Калоян Паргов. В нея е и досегашният зам.-шеф на СОС Милка Христова, която е юрист. Групата допълват: досегашните съветници Иван Таков, Альоша Даков и Николай Николов. Таков е син на Янчо Таков и внук на члена на ЦК на БКП Пеко Таков. Даков е син на партизанина и виден политик от БКП Мако Даков. Представители на БСП са и юристът Владимир Данев, експертът по публична администрация Михаил Ставрев, ген. Иван Мечков и психологът Албена Кръстева. Актьорът Веселин Калановски ще съчетава театъра с ангажиментите си в СОС. Той е част от 12-членната група на “Демократична България”. В нея са бившият съдия Методи Лалов, финансистът Владислав Панев, програмистът Михаил Паргов, докторът по математика от Минно-геоложкия университет Любомир Георгиев, политологът Яна Тодоранова и Симеон Ставрев - собственик на IT компания. Останалият 3-и кандидат-кмет арх. Борислав Игнатов също влиза в СОС, както и Тома Белев. Мандат в СОС повтарят досегашните съветници Марта Георгиева и Иво Божков. Там след един мандат прекъсване се завръща Грети Стефанова, която ще води първото заседание днес като най-възрастния съветник. Лидерът на ВМРО за Софийска област Владимир Митов е сред 4-мата съветници на партията. Нов мандат получават Карлос Контрера и каменоделецът Димитър Антов, които и досега бяха в СОС. Четвъртият е шефът на Националния младежки комитет на ВМРО Михаил Петров, който е адвокат. Волен Сидеров сменя парламента с “Московска” 33. Освен лидера на “Атака” в СОС влиза и Борислав Иванов, който бе кандидат за кмет на “Люлин”.", "date": "2019.11.12", "title": "Кметовете на София и столичните общински съветници положиха клетва"}
{"url": "http://epicenter.bg/article/Bolnitsata-v-Pazardzhik-veche-e-s-nov-direktor--poema-ya-d-r-Krasimir-Temnilov/198551/2/0", "text": "Временно ръководството на пазарджишката Многопрофилна болница се поема от д-р Красимир Темнилов. Досегашният директор д-р Васил Вълчев остава в Борда на директорите до провеждането на общо събрание за избор на ново ръководство, съобщи БНР.   Информацията за отстраняване на директора на пазарджишката многопрофилна болница заради твърдения за източване на Здравната каса чрез фалшиви ТЕЛК-решения доведе до напрежение в лечебното заведение. Лекарите в Пазарджик настояват за среща с премиера Бойко Борисов.    Свикването на общото събрание ще се проведе след като приключи прокурорската проверка, която трябва да установи има ли данни за престъпление с фалшиви ТЕЛК решения, от които са се облагодетелствали лекари. До провеждането на общото събрание, което окончателно ще определи кой ще управлява пазарджишката болница, колективни лекарски оставки няма да има, каза д-р Милко Петров:    „Помолиха ни засега да не предприемаме груби действия, но мисля, че всичко е опит да бъде замазано, защото явно, че нещата не вървят на добре. Те ни поставиха в това положение, ще си берат плодовете“.    Според лекарите премиерът Бойко Борисов е подведен: „Искаме среща с министър-председателя и с министъра на здравеопазването, защото това са вече крайни мерки. Чакаме да свършат проверките и след това ще наддадем як вой“.", "date": "2019.11.12", "title": "Болницата в Пазарджик вече е с нов директор, поема я д-р Красимир Темнилов"}
{"url": "http://epicenter.bg/article/Filip-Popov--BSP-organizira-debat-za-nedeystvitelnite-byuletini-i-martvite-dushi/198554/2/0", "text": "ПГ на \"БСП за България\" организира дебат с другите парламентарни групи за недействителните бюлетини и мъртвите души.   \"Ние изпратихме покана до всички парламентарни групи. Надяваме се да дойдат на срещата, да чуят нашите аргументи и да проявят отговорност.\" Това каза депутатът от БСП Филип Попов пред БНР. \"Проблемите на изборния процес сме ги говорили още преди самите избори - за недействителните бюлетини, за машинното гласуване, за разчистването на избирателните списъци. Тогава не бяхме чути. Надяваме се сега, като има доказателства -над 600 хил. невалидни бюлетини, огромен брой за страната - да се вслушат и да направим необходимите стъпки\", каза още той. Според народния представител ЦИК постоянно издава указания коя бюлетина е действителна, но някои секционни комисии взимат абсурдни решения- като определянето на удебелен знак \"Х\" за недействителен глас. Филип Попов каза още, че БСП винаги прави обучения на своите членове на секционните избирателни комисии, такива са правени и от ЦИК. За него всичко това е следствие на промените в Изборния кодекс, когато от управляващото мнозинство от ГЕРБ са приели решенията на секционните комисии да се приемат с обикновено мнозинство. \"Така се приемат едни безумни решения - като за удебеления \"Х\". В по-малките общини това се оказва решаващо\", каза още Попов. \"Има и много други идеи, които биха довели до един по-добър изборен процес, но се съмнявам те да бъдат реализирани с това мнозинство в парламента. Всички идеи, които ние дадохме, не бяха възприети, въпреки всички данни и факти, показващи, че законодателството трябва да се промени. Действията на управляващите са алогични и резултатите ги виждаме след изборите\", допълни Попов.  Народният представител се надява инциираната от БСП среща на парламентрарните групи да е продуктивна, защото хората се отказват да гласуват. \" Хората не намират смисъл да гласуват, защото виждат, че процесът е опорочен. Това трябва да е знак за управляващите, че тази промяна трябва да се направи. Тя е необходима\", завърши Филип Попов.     ", "date": "2019.11.12", "title": "Филип Попов: БСП организира дебат за недействителните бюлетини и мъртвите души"}
{"url": "http://epicenter.bg/article/Hasan-Ademov-za-skandala-s-TELK-Pazardzhik--Spored-zakona-nyama-konflikt-na-interesi/198555/2/0", "text": "Според Закона за здравето няма конфликт на интереси на членовете на ТЕЛК – Пазарджик, които са освидетелствали председателите си и директора на болницата. Това обясни в предаването „Здравей, България” бившият социален министър и настоящ председател на социалната комисия в парламента д-р Хасан Адемов.  По думите му има 4 хипотези, които позволяват на лекарите в тези комисии да си направят отвод. Те обаче не могат да откажат да направят експертиза на свои колеги или на председателите.    Адемов обясни, че по закон ТЕЛК-овете са структури към лечебни заведения и членовете им са в трудово-правни отношения с директорите им. „В момента в България работят 74 ТЕЛК-ове, които са към държавни и общински болници. В тези комисии работят хора с призната лекарска специалност и с минимум 5 години стаж. Всеки ТЕЛК има председател и поне двама членове”, обясни д-р Адемов.    Хората, които искат да се явят на ТЕЛК в определен град, трябва да имат постоянен или настоящ адрес в региона от 3 месеца. Освен това трябва да подготвят набор от документи, които да представят в регионалната картотека по медицинска експертиза към РЗИ, обясни още бившият социален министър.   Дупка в закона за здравето е дал възможност за злоупотребата с ТЕЛК-ове в Пазарджишката болница, намекна бившият социален министър. Затова трябва да бъдет направени корекции в нормативния акт и те могат да бъдат предложени от здравното министерство или депутатите, допълни той.   „Ако някой си е позволил да нарушава текстовете в закона и ако има документи с невярно съдържание, има съответните състави, пред които да отговаря. Всички възможни проверки ще бъдат извършени по отношение на болницата в Пазарджик\", допълни депутатът. За да се прекратят порочните практики, може да се приемат и промени в закона. „Възможно е към 4-те хипотези да се добавят и тези, които станаха актуални. Всеки един народен представител може да ги внесе. Министерството на здравеопазването е в правото си да направи тези промени”, заключи Хасан Адемов.", "date": "2019.11.12", "title": "Хасан Адемов за скандала с ТЕЛК-Пазарджик: Според закона няма конфликт на интереси"}
{"url": "http://epicenter.bg/article/Krasimir-Karakachanov--Obshtestvoto-vse-poveche-uzryava-za-nabornata-sluzhba/198556/2/0", "text": "Трети ден планински спасители издирват изгубена жена в Рила, съобщи Нова телевизия, позовавайки се на Планинската спасителна служба. Сигналът за изчезването на 64-годишната жена е подаден в неделя вечерта.    Тя е предприела сама преход в Мальовишкия дял на планината, но от следобедните часове нейните близки са загубили контакт.    След получаване на сигнала екип на Планинската спасителна служба е посетил хижа \"Мальовица\", където изчезналата е забелязана за последен път. Издирването обаче не дало резултат.    В понеделник сутринта спасителите подновили акцията в разширен състав - включили се още петима спасители от Самоков и двама доброволци. Те направили обход и претърсване на всички маркирани по-вероятни трасета, но без резултат.    По данни от нейните близки, жената е с тъмни дрехи, които се сливат с каменистия терен.    От централата на ПСС са поискали хеликоптер от авиобаза Крумово за облитане и оглеждане на по-голям район. Военните са предоставили вертолета и планинските спасители са готови да излетят във всеки един момент. Но поради рязкото влошаване на времето и появилия се силен вятър полетът е задържан.    Издирването продължава и днес, като към спасителите от Самоков се присъединиха и доброволци от София и Пловдив с две кучета.", "date": "2019.11.12", "title": "Трети ден издирват изгубена жена в Рила"}
{"url": "http://epicenter.bg/article/Georgi-Mihaylov--Nuzhen-e-seriozen-razgovor-za-provezhdaneto-na-izborite-v-Balgariya/198557/2/0", "text": "\"Доволни сме от изборните резултати – имаме четири областни града, в сравнение с нула на последните избори. Препотвърдихме влиянието си и в знакови градове като Гоце Делчев и Пещера. Месеци преди изборите бяха извършени няколко законови промени, които притиснаха до стената повечето политически партии – лишени бяха от нормални партийни субсидии, беше внезапно отменено машинното гласуване, а то се прилага в Калифорния, например - щат с 40 милиона граждани, прилага се и в огромни държави, в които няма проблем с неграмотността. Ако не бяха отменили машинното гласуване, нямаше да има 600 хиляди невалидни бюлетини”. ова заяви народният представител от ПГ на „БСП за България” Георги Михайлов пред БНТ.  Той коментира, че настояването за касиране на изборите не е само в София – по думите му има съмнения за нарушения и в 3 от районите на града, където също има желание за процедура по касиране на изборите, както и в град Шумен. „Изборите не са приключили за българските граждани. Те са приключили на един етап, но явно, че има съмнения – при всичките сигнали, които сме получили за нарушения”, коментира още проф. Михайлов. Неродният представител коментира и репресиите на властта срещу кандидатите на БСП след изборите, като изтъкна случая с Радина Банкова в Ловеч, чиито сметки бяха запорирани, въпреки липсата на задължения, както и запалването на недвижим имот на общински съветник от БСП. „Това трябва да приключи, нужен е сериозен разговор за начина на провеждане на изборите в България”, категоричен бе проф. Михайлов.    Относно думите на Сергей Станишев, Михайлов коментира: „БСП е много демократична партия, след като отделни нейни членове си позволяват официално да критикуват настоящото ръководство. Не искам да коментирам нито действията на Станишев, нито цифрите от изборите през последните 20 години, които внимателно съм проверил. Партията, която наследи г-жа Корнелия Нинова беше маргинализирана – с 36 депутати и 0 областни градове. Тя я прекара през спечелени президентски избори, през увеличаване на броя народни представители и евродепутати - в парламентарни и съответно европейски избори, както и през спечелването на 4 знакови областни града. Трябва да си много субективен или да имаш специално политическо желание да компрометираш лидера и ръководството на БСП, за да твърдиш всичко това”.    Относно бюджета на НЗОК, който предстои да бъде гласуван на първо четене, народният представител от левицата коментира: „Бюджетът не дава нищо ново. Нито Стопапанската камара, нито Асоциациацията на българските работодатели подкрепят този бюджет. България дава от своите публични разходи 4.5 процента за здравеопазване. Всички европейски държави – между 6 и 11. Както и да се говори, че има приоритет към здравеопазването – той не се изпълнява в Бюджета”. По думите му 50 процента от публичните средства отиват за болничо здравеопазване в България, за разлика от ЕС, където те са 30 %. За доболнична помощ – по –малко от 20 процента у нас, а в ЕС – много над 20 %. „ЕС прави нормалното – опитва да изравни средствата за болнична и доболнична помощ – при нас този дисбаланс е огромен”, коментира още Михайлов. „Задавам си въпроса – дали е мислено как този бюджет ще бъде изпълнен догодина”, завърши народният представител и уточни, че всички предложения на левицата ще бъдат направени в пленарна зала. ", "date": "2019.11.12", "title": "Георги Михайлов: Нужен е сериозен разговор за провеждането на изборите в България"}
{"url": "http://epicenter.bg/article/Politicheskiyat-savet-na-koalitsiya--quot-BSP-za-Balgariya-quot--otsenyava-kato-mnogo-dobro-predstavyaneto-na-izborite/198559/2/0", "text": "Политическият съвет на коалиция \"БСП за България\" проведе заседание, на което обсъди участието на коалиционните партньори на БСП в местните избори и резултатите от вота.   ПК \"Екогласност\", ПК \"Тракия\", КПБ и \"Нова Зора\" оцениха като много добро представянето на \"БСП за България\" на местните избори. Те отчетоха увеличаването на подкрепата със 150 000 гласа, както и увеличаването на броя кметове и общински съветници и победата в четири областни центрове. Политическият съвет взе следните решения:  1. Подкрепя водената от БСП и ръководството ѝ политика.  2. Предлага на парламентарната група на \"БСП за България\" да започне консултации за подобряване на изборното законодателство, с цел премахване възможността за манипулиране на изборните резултати и подмяна на вота.  3. Предлага парламентарната група на \"БСП за България\" да инициира диалог за размера на партийната субсидия, който да позволява нормалното функциониране на партиите и да прекъсне зависимостите от бизнес интереси.  4. Отправя препоръка, поради възникнали разногласия в някои общини при подреждане на листите, въпросите за коалиционната политика да се централизират в НС на БСП и политическия съвет на коалицията.", "date": "2019.11.12", "title": "Политическият съвет на коалиция \"БСП за България\" оценява като много добро представянето на изборите"}
{"url": "http://epicenter.bg/article/Proektat-za-F-16--SASht-vpechatleni-ot-pilotite-ni--na-red-e-infrastrukturata-/198561/2/0", "text": "В края октомври военни от САЩ бяха на среща с българските Военновъздушни сили (ВВС) по проекта за новия изтребител. Били са обсъдени възможностите за тренировка на летците. Тези дни се очаква американски специалисти да огледат и летище „Граф Игнатиево“, за да посочат и нужните дейности заради базирането на 8-те машини, предаде БНР.    Групата, която е обсъдила тренировъчната програма за пилотите и поддръжката за изтребителите Ф-16, бил впечатлена от програмите, които България вече има, за да тренира своите пилоти, казва майор Александър Апосъл, който отговаря за сътрудничеството в областта на отбраната към американското посолство.    Според него съществуващите програми доста успешно може да бъдат преобразувани, независимо че сега българските пилоти летят на руски машини.    „Разбира се, трябва да се направят промени, когато се премине към новия изтребител. Но като цяло американската група беше впечатлен от начина, по който се тренира и сега. Ще има големи промени. Но купуването на изцяло нова платформа е голяма стъпка за българските военновъздушни сили. Самият изтребител ще дава големи бойни способности. Тренировъчната програма определено ще е доста трудна. И затова българските ВВС ги очаква доста интензивен избор на онези, които ще управляват новите изтребители. И онези, които ще ги поддържат. Знаете, че придобиването на изтребителя Ф-16 ще се случва в продължение на няколко години. Затова сме заедно, за да се уверим че той ще бъде успешен. Програмата за обучение в момента се разработва. Един от елементите е да се направи график на тренировките“, каза м-р Апосъл.        Изказвания от представители на фирмата-производител посочват, че обучението на пилотите, техниците и инженерите може да започне през 2021 г. и да приключи през 2023 г., за да е сигурно, че българските ВВС ще са готови да използват самолетите от самото им пристигане малко след това.    Майор Александър Апосъл обаче не посочи дали тези срокове са били дискутирани при сегашното посещение на групата от ВВС на САЩ.    „Бяха дискутирани разбира се и различните критерии, което трябва да се имат предвид когато се избират пилотите и поддържащия персонал. Българските ВВС могат да кажат най-добре кого ще изберат. От една страна ще има нужда от пилоти, които са по-млади, от друга и такива, които вече имат известен опит. Ако говорим кой ще е знакът за старта на обучителната програма - това било най-очевидно, когато първите пилоти заминат за Съединените щати, за да започнат своето обучение. Обучението на пилотите ще започне преди обучението на поддържащия персонал. Не всички пилоти ще започнат по едно и също време. По време на посещението на групата беше отбелязано, че българските ВВС използват стандартите на НАТО за много от техните операции. Също така използват английски. Групата беше впечатлена от нивото на знание на английски. Особено сред пилотите. Това беше мисля, че една от първите препоръки - да се продължи да се използва английски възможно най-често в дневните операции. Това ще помогне на пилотите, които заминат за САЩ. Там може да управляват реален Ф-16. А целта е да натрупат достатъчно опит, за да може да управляват тези изтребители и в България. България ще използва Ф-16 в продължение на много години, така че младите пилоти имат тази възможност да се присъединят във времето, когато българските военновъздушни сили ще ползват най-новия си самолет.\"    От командването на ВВС запазиха мълчание по разговорите.    Погледите са насочени към другото посещение. Това за пистите. То ще бъде вероятно тези дни. Консултациите трябва да изяснят нужните промени. И колко ще струват. По договор - изграждането на необходимата инфраструктура не е включена в цената от близо 2 милиарда и 200 милиона за новите машини.        Още при подписването на договора от Министерството на отбраната съобщиха, че Държавният департамент на САЩ е предприел действия за намаляване на общата цена с до 60 млн. долара. Пари, които трябва да бъдат използвани за доизграждане на земната инфраструктура в авиобаза „Граф Игнатиево“.    Пред комисията по отбрана зам.-военният министър Анатолий Величков обяви, че за изграждане на съоръжения догодина ще има 100 млн. лева. А средносрочната рамка предвижда по още сто милиона лева допълнително в следващите две години. Парите не са в бюджета за отбрана, а са планирани като разходи в централния бюджет, уточнява Анатолий Величков. Без да посочва колко е общата сума.    До януари трябва да има яснота колко ще струва инфраструктурата за новия самолет, казва Величков, успокоявайки депутати от комисията, че няма точно число.    Очакваният тези дни оглед на съоръженията обаче вече е платен. Още с договора за купуването на самолетите зам. началникът на отбраната вицеадмирал Емил Ефтимов коментира:    „Не започваме от нулата, тъй като на „Граф Игнатиево“ и „Безмер“ многократно са кацали натовски самолетни Ф-16. Имаме, но искаме заедно с американската страна да огледаме всички аспекти на инфраструктурата, за да може да излезем с един план за изграждане на необходимата инфраструктура, за да може да се почне проектиране…“.    Преди близо месец премиерът Бойко Борисов и представители на американската фирма производител също обсъдиха Програмата за индустриалното партньорство. Самолетите ще бъдат поддържани и ремонтирани в България от български специалисти. Очаква се първите самолети да бъдат доставени до средата на 2023 г., 4 бойни самолета ще бъдат доставени до края на 2023 г., а последните – в началото на 2024 г.  ", "date": "2019.11.12", "title": "Проектът за Ф-16: САЩ впечатлени от пилотите ни, на ред е инфраструктурата "}
{"url": "http://epicenter.bg/article/Prezidentat-Rumen-Radev-provede-rabotna-sreshta-s-Hero-Mustafa/198562/2/0", "text": "Президентът Румен Радев проведе днес работна среща на „Дондуков“ 2 с посланика на САЩ в България Херо Мустафа. Това съобщиха от прессекретариата на държавния глава.    В срещата се включиха и ръководните екипи на двете институции.    По време на разговора бяха обсъдени актуални теми от взаимен интерес в сферите на енергетиката, икономиката, върховенството на закона, сигурността, търговия, инвестиционни програми и образование.  ", "date": "2019.11.12", "title": "Президентът Румен Радев проведе работна среща с Херо Мустафа"}
{"url": "http://epicenter.bg/article/Ministar-Marinov-obeshta-uvelichavane-na-zaplashtaneto-v-MVR-/198565/2/0", "text": "Според министърът на вътрешните работи Младен Маринов проектобюджетът на МВР за следващата година ще даде възможност за увеличаване на нощния труд на служителите на 1 лев на час.    По думите му това е най-големият бюджет за държавно ведомство, но, за съжаление, 90 процента от средствата отиват за заплащане на заплати. С проектобюджета се гарантира от 1 януари 2020 г. 10-процентно увеличение на основната заплата на служителите на МВР.    \"През годината предприехме с професионално ръководство мерки по оптимизиране на работата. Нашата идея беше да вкараме полагането на извънреден труд в рамки, защото и то струва пари и голяма част от парите за персонал отиваха за извънреден труд. С това редуциране се надявам с преразпределение и от парите, които са отпуснати в новия бюджет, да успеем да повишим заплащането на нощния труд, да направим една стъпка, която на този етап да даде нормално заплащане на този труд\", заяви пред журналисти в Ловеч вътрешният министър.    Той добави, че нощният труд на полицаите, освен че се полага през тъмната част на денонощието, е свързан и с повишени рискове на база на дейност и правомощия, които прилагат.", "date": "2019.11.12", "title": "Младен Маринов обеща увеличаване на заплащането в МВР!"}
{"url": "http://epicenter.bg/article/Ochakva-ni-slanchev--topal-den-/198519/2/0", "text": "Днес до обяд на много места в котловините и низините ще е мъгливо. След обяд мъглата ще се разсее и над по-голямата част от страната ще е предимно слънчево, с разкъсана висока облачност. Ще духа слаб, в Източна България – умерен югоизточен вятър. По-късно през деня над югозападните райони от страната облачността ще се увеличи и вплътни, но само на изолирани места там ще превали краткотрен дъжд. Максималните температури ще са предимно между 17° и 22°. Атмосферното налягане ще се понижава и ще е по-ниско от средното за месеца.   Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ). Преди обяд по Черноморието ще е мъгливо или с ниска слоеста облачност. След обяд видимостта ще се подобри и ще е предимно слънчево, с разкъсана висока облачност. Ще духа умерен югоизточен вятър. Максималните температури ще са 17°-18°. Температурата на морската вода е 17-18°. Вълнението на морето ще е 1-2 бала, сбед обяд по северното крайбрежие ще се увеличи. В планините ще бъде предимно слънчево, но ветровито. Ще духа силен, по високите и открити части - до бурен южен вятър. Привечер над масивите от Западна България облачността ще се увеличи и на места там ще превали. Максималната температура на височина 1200 метра ще е около 13°, на 2000 метра - около 7°.  ", "date": "2019.11.12", "title": "Очаква ни слънчев, топъл ден!"}
{"url": "http://epicenter.bg/article/Novite-savetnitsi-i-kmetove-v-Sofiya-polagat-kletva/198520/2/0", "text": "На тържествено заседание в Столичния общински съвет новоизбраните общински съветници, районни кметове и кметове на кметства ще положат клетва, предаде репортер на БГНЕС.   Със своя заповед областният управител на София свика първото заседание на Съвета във вторник. На заседанието председателят на Общинската избирателна комисия ще представи и резултатите от изборите за общински съветници, както и окончателно избраните кметове и съветници.    По традиция най-възрастният общински съветник в новия СОС ще открие заседанието. Това е Грети Стефанова от Демократична България.    На заседанието ще станат ясни политическите групи в СОС. Ще се състои и гласуването за председател на СОС, което е тайно и се прави в два кръга. В интегрална бюлетина в първия кръг се подреждат всички заявени от политическите групи предложения, гласува се и ако никой не е събрал повече от половината гласове на общинските съветници се провежда втори кръг с първите двама, които са се класирали.   След това се прави процедура за избор на зам.-председатели на общинския съвет, като всяка политическа група има право да даде свое предложение.   Гласуването е явно, необходими са 31 гласа, тоест половината от общия брой на общинските съветници. Ако за някое предложение не се съберат толкова гласове, то политическата група има право да предложи същия или друг кандидат и се провежда второ гласуване.    Малина Едрева вече е избрана за председател на политическата група на ГЕРБ-СДС, за зам.-председател е избран д-р Антон Койчев, който е председател на градската организация на СДС.    Най-вероятно от групата на ГЕРБ отново ще предложат Елен Герджиков за председател на Общинския съвет.   Водач на групата на БСП отново е лидерът на столичните социалисти Калоян Паргов. Левицата има двойно повече съветници - 15.   На заседанието ще ставе ясен и съставът на новите общински комисии. Предвижда се питанията на общинските съветници и отговорите към тях да бъдат публикувани на интернет-страницата на общината, както и показване на поименното гласуване по време на сесиите на СОС.  ", "date": "2019.11.12", "title": "Новите съветници и кметове в София полагат клетва"}
{"url": "http://epicenter.bg/article/Ina-Lulcheva--/198522/2/0", "text": "Ситуацията е безпрецедентна по няколко начина. Моят клиент няма да напусне и да избяга от страната. Няма и кой да го отвлече по време на заклеването в Общинския съвет. Това с белезниците е явно демонстрация на охраната. Това каза в сутрешния блок на БТВ Ина Лулчева, адвокат на задържания кмет на Несебър Николай Димитров, който е обвинен за участие в престъпна група за купуване на гласове.   \"Не мога да кажа колко време ще остане г-н Димитров в ареста, защото неговото задържане е незаконно. Доказателствата срещу него са само думите на един човек. Извън тези думи няма нито едно друго доказателство. Този човек е свидетел по делото. Преди време той е работил в общинска фирма в Несебър. Бил е уволнен, но не по разпореждане на кмета. Николай Димитров не си е общувал по абсолютно никакъв начин с него. От прокуратурата казват, че Николай Димитров е виден човек и има опасност да извърши ново престъпление. В този случай драстичността е в задържането на моя клиент. Това става три дни преди изборите и за мен това е опит за намеса в изборите\", категорична бе Лулчева.   \"Въпросът с отстраняването на Николай Димитров ме озадачава много. Прокуратурата може да отстрани някого заради длъжността му и ако в качеството му на тази длъжност, възпрепятства разследването. В този случай Николай Димитров не може да бъде отстранен, защото той не е обвинен за престъпление по служба, а за нещо съвсем друго\", разкри адвокат Лулчева.    ", "date": "2019.11.12", "title": "Ина Лулчева: Задържането на кмета на Несебър е безпрецедентна демонстрация на сила"}
{"url": "http://epicenter.bg/article/Deputatite-glasuvat-izvanredno-dnes-parite-za-pensii-i-za-Zdravnata-kasa-/198523/2/0", "text": "Народното събрание ще заседава извънредно днес, за да гласува проектобюджетите за 2020 г. на Националната здравноосигурителна каса (НЗОК) и държавното обществено осигуряване (ДОО) на първо четене.   В приходната част на бюджета се очаква да постъпят общо приходи и трансфери в размер на 4,744 млрд. лева, с 445,1 млн. повече от 2019 г. Милиард и 243 милиона ще отидат за лекарства и медицински изделия. 2,247 млрд. са заложените средства за болнична медицинска помощ. И по двете пера има увеличения - съответно със 126 млн. лева и с 245,8 млн. лева. За дентална помощ са предложени 179,8 млн. лв., с 12,8 млн. повече, отколкото през 2019 г.   Бюджетът е палиативен и поддържащ жизнените функции, но не и креативен - коментира председателят на Националното сдружение на общопрактикуващите лекари д-р Любомир Киров при представянето на проекта на съвместното заседание на здравната и бюджетната комисия в НС. Според председателя на Асоциацията на индустриалния капитал в България Васил Велев проектобюджетът задълбочава диспропорциите в разходите за болнична помощ и медикаменти, от една страна, и тези за здравна превенция. Сега съотношението е 8:1. Средното в ЕС е 2:1. С настоящия проектобюджет тази диспропорция се задълбочава, като разходите за болници и лекарства се увеличават с 12%, а за здравна превенция - средно със 7%.   От Българската търговско-промишлена палата също не подкрепиха проекта заради липсата на увеличен контрол при разходването на публичните средства и на електронно здравеопазване - две неща, за които настояват от Палатата.   От БСП също се обявиха против проекта с мотиви, сред които: не е налице намаляване на доплащанията; не е налице остойностяване на медицинските дейности, нито на труда на медицинските специалисти. Нигяр Джафер (ДПС) отбеляза, че липсва устойчиво решение на проблеми, като ниското заплащане на медицинските специалисти, липсата на перспектива пред общинските болници и рискът от фалита им. Тя заключи, че бюджет 2020 отново е бюджет на отдалечаваща се реформа.   Принципно подкрепят бюджета от зъболекарския съюз, които са доволни от увеличението на парите - въпросните 12,8 млн. лева отгоре ще позволят получаването на безплатни протези от пациентите над 65 г. От БЗС обаче искат по-адекватен бюджет 2021 г. по отношение лечението на пациентите над 18 г. Подкрепиха бюджета и от ПГ \"Обединени патриоти\".   12,455 милиарда е бюджетът за държавното обществено осигуряване през 2020 г. 10,577 млрд. от тях (85%) ще отидат за изплащане на пенсии.   Бюджетът за догодина предвижда увеличение с 6,7% на пенсиите, отпуснати до 31 декември 2019 г., считано от 1 юли. Също оттогава и със същия процент се повишава минималната пенсия за стаж и възраст и социалната пенсия. Запазва се таванът на пенсиите на 1200 лв., както и минималният и максималният размер на обезщетението за безработица (от 9 лв. до 74,29 лв.).   Очаква се броят на пенсионерите през 2020 г. у нас да е около 2,137 млн. души. Средната пенсия ще достигне 412,28 лв. Номиналното нарастване е 8% при очакван среден размер на пенсията за 2019 г. от 381,74 лв.   Почти всички фондове на държавното обществено осигуряване остават на дефицит. Най-големият е във фонд \"Пенсии\" - 3,918 млрд. лева. Остава нерешен един от системните проблеми на социалното осигуряване - всички фондове, с изключения на малкия \"Трудова злополука и професионално заболяване\", са на дефицит, изтъкна Хасан Адемов (ДПС), който по тази причина отказа да подкрепи проектобюджета. Според него не са видими резултатите от реформата, започнала през 2016 г.", "date": "2019.11.12", "title": "Депутатите гласуват извънредно днес парите за пенсии и за Здравната каса "}
{"url": "http://epicenter.bg/article/Rumen-Gechev--Byudzhet-2020-ni-garantira-stabilno-izostavane-ot-ostanalite-strani-v-ES-/198528/2/0", "text": "Нашата критика е, че бюджетът не е обвързан с икономическия растеж на страната. Ние не виждаме фонд за публично- частно партньорство. Делът на инвестициите у нас е в пъти по-малко от тези на Румъния. Този бюджет ни гарантира стабилно изоставане от останалите страни членки на ЕС. Това коментира в студиото на Нова ТВ депутатът от БСП проф.Румен Гечев.    Политика, която води нашето правителство, е обратна на страните членки на ЕС – на поддържане на бюджетните приходи да са около 45% от БВП. Българският кабинет е заложил този дял да бъде около 35%. А що се отнася до това кога ще ги настигнем европейците – при тази бюджетна политика и числа, никога няма да настигне европейците. За разлика от нас Румъния поддържа растеж над 5%, а при нас е над 3%. А за 2020 г. министър Горанов е заложил икономически растеж от под 3%, а Румънците – над 5%, как тогава ще ги стигнем, риторично попита Гечев.    Той изрази учудване къде виждат управляващите своите успехи, след като копаем дъното в ЕС. Наливат се пари в нереформирани системи. А българският бюджет е безпомощен при евентуална икономическа криза, продължи с критичния си прочит на бюджета червеният експерт.   Заедно с него в студиото беше Александър Иванов от ГЕРБ, който отбеляза Първенци сме в ръста на доходите в Европа и по средна работна заплата. Надявам се с този ускорен растеж да успеем да ги догоним по доходи.  По думите му правителството си е поставило за цел в края на мандата през 2021 година, средната работна заплата да достигне 1500 лева.   Покупателната ни спобосност е над средното ниво за Европа. Ако ни удари криза, има буфери в бюджета, каза Александър Иванов. Почти половината от БВП минава през бюджета. Българското правителство е заложило този дял да слезе на около 35%. Това означава, че влизат около 12 милиарда лева по-малко в бюджета, отколкото е европейският стандарт, подчерта Гечев. По думите му делът на инвестициите в Румъния е в пъти по-голям от България.    ", "date": "2019.11.12", "title": "Румен Гечев: Бюджет' 2020 ни гарантира стабилно изоставане от останалите страни в ЕС "}
{"url": "http://epicenter.bg/article/Ukazat-na-prezidenta-za-vrashtaneto-izbora-na-Ivan-Geshev-za-glaven-prokuror-izleze-v-Darzhaven-vestnik/198566/2/0", "text": "Указът на президента за връщането избора на Иван Гешев за главен прокурор бе публикуван в Държавен вестник. Това става ден, след като Висшия съдебен съвет (ВСС) избърза да насрочи ново заседание за четвъртък, на което да прегласува кандидатурата.    Подписаният от президента указа е с номер 253 и гласи:   \"На основание чл. 129, ал. 2 от Конституцията на Република България ПОСТАНОВЯВАМ: Връщам на Висшия съдебен съвет предложението за назначаване на Иван Стоименов Гешев за главен прокурор на Република България за повторно предложение. Издаден в София на 7 ноември 2019 г. Πpeзидeнт нa Peпyблиĸaтa: Pyмeн Paдeв  Πoдпeчaтaн c дъpжaвния пeчaт.  Mиниcтъp нa пpaвocъдиeтo: Дaнaил Kиpилoв\" Румен Радев даде специално изявление за връщането на избора на Гешев. Той обаче не мотивира решението си, коментирайки, че Конституцията не го задължава. Стана ясно обаче, че президентът взима предвид недоволството, че Иван Гешев е единствен кандидат за поста. \"Главният прокурор трябва да се ползва с широка обществена и гражданска подкрепа\", коментира преди седмица Румен Радев.    На свой ред Иван Гешев заяви, че уважава правото на президента и му благодари, че е спазил процедурата в срок.   Припомняме, че за първи път Петър Стоянов върна нзначаването на Бойко Рашков за главен прокурор през 1998 г., сега и Румен Радев направи това с Иван Гешев. Това е конституционно право на президента, което той обаче може да упражни само веднъж.    B чeтвъpтъĸ, нa 14 нoeмвpи, oт 10 чaca e cвиĸaн Πлeнyм нa BCC, днeвният peд e лaĸoничeн: „Πoвтopнo глacyвaнe нa ĸaндидaтa зa глaвeн пpoĸypop нa Peпyблиĸa Бългapия“.     ", "date": "2019.11.12", "title": "Указът на президента за връщане на избора на Гешев за главен прокурор излезе в Държавен вестник"}
{"url": "http://epicenter.bg/article/Biser-Petkov--Parvite-pensii-ot-fondove-shte-badat-polucheni-prez-esenta-na-2021-g--/198574/2/0", "text": "Социалният министър Бисер Петков представи на дискусия със синдикати и експерти разработен проект за изплащането от универсалните пенсионни фондове, предаде репортер на БГНЕС.     Според новите текстове гарантираният размер на допълнителната пенсия не може да бъде по-малък от брутния размер на преведените от НАП осигурителни вноски за дадения човек. Тя не може да бъде по-малка и от 20% от минималната пенсия за осигурителен стаж и възраст.     По текстовете работна група работи от август 2017 година. Предложенията нямат законодателен характер. Мотивите да се сформира групата са породени от факта, че действащото законодателство не е пълно и има пропуски и противоречиви моменти по отношение на изплащането на средства от пенсионните фондове. Така че прилагането му в настоящия вид би създало проблем, смята министърът.    Работната група е разработила пенсионни продукти, които са универсални за всички държави-членки в ЕС – пожизнена пенсия за старост и разсрочено плащане на натрупаните средства от индивидуалната партида. „В случай, че средствата в партидата не стигат за отпускане на пожизнена пенсия за старост в размер на 15% от минималната пенсия за осигурителен стаж и възраст, лицето има право да избере в какъв срок и в какъв размер ще получава натрупаните средства“, уточни Петков. Според новите текстове, гарантираният размер на допълнителната пенсия не може да бъде по-малък от брутния размер на преведените от НАП осигурителни вноски за дадения човек.   Прието е също, че пенсионните фондове ще са задължени да дават всеки път информация за натрупаните средства по партидата на осигуряваното лице.    В законодателството са залегнали и регламенти кой има право и кой няма да получава средствата от пенсионните фондове след смъртта на титуляра.    „Съгласно разписаното в Кодекса на труда увеличение на възрастта за пенсиониране, нашите оценки са, че през есента на 2021 година първите жени, осигуряващи се от универсални пенсионни фондове, родени след 31 декември 1959 година, ще придобият право на пенсия“, подчерта Петков. Според него обсъжданите промени в законодателството засягат интересите на над 3,7 млн. осигурени лица по данни на Комисията за финансов надзор.    „Нашите очаквания са, че лица, които са се осигурявали редовно за този 20-годишен период с осигурителен доход над средния за страната ще имат това право и възможност да получават пожизнена пенсия от фонд, каза Бисер Петков.", "date": "2019.11.12", "title": "Бисер Петков: Първите пенсии от фондове ще бъдат получени през есента на 2021 г. "}
{"url": "http://epicenter.bg/article/Psihar-napraska-detsa-sas-soda-kaustik-v-detska-gradina-v-Kitay-/198548/7/0", "text": "Над 50 души, повечето деца, пострадаха, след като мъж нахлу в детска градина и в Югозападен Китай и ги напръска със сода каустик, предаде АФП, позовавайки се на местните власти.    Заподозреният - 23-годишен мъж с фамилия Кун, влязъл в детското учебно заведение, като изкачил стената му, преди да започне да пръска жертвите с натриев хидроксид (сода каустик) в град Кайюан, провинция Юнан.    Инцидентът станал в понеделник следобед, съобщиха властите.    Трима учители и 51 деца са приети в болница за лечение.    Полицията е задържала Кун по-малко от час след атаката. Смята се, че той страдал от умствено разстройство заради развод на родителите му, когато бил дете.    Насилието срещу ученици не е необичайно в Китай, който е свидетел на на смъртоносни инциденти през последните години, обикновено с използване на ножове.    През април 2018 г. 28-годишен мъж уби две ученички, които се връщали вкъщи, в една от най-смъртоносните атаки през последните години.    Нападателят, който бил тормозен в същото училище в провинция Шанси, когато бил дете, бе екзекутиран през септември миналата година.  ", "date": "2019.11.12", "title": "Психар напръска деца със сода каустик в детска градина в Китай "}
{"url": "http://epicenter.bg/article/Ursula-fon-der-Layen--Makron-otvori-vratata-na-Rusiya-kam-Zapadnite-Balkani/198549/7/0", "text": "Държавният глава на Франция Еманюел Макрон отвори вратата на Русия към Западните Балкани след блокирането на преговорите за членство в Европейския съюз за Албания и Северна Македония. Това предупреди новоизбраният председател на Европейската комисия Урсула фон дер Лайен, предава косовската RTK, цитирана от Агенция \"Фокус\".   Новоизбраният председател на EK предупреди лидерите на Блока да започнат преговори за членство незабавно. Тя твърди, че Русия или Китай могат да запълнят тази празнота, освен ако ЕС не се утвърди в региона. Миналия месец президентът на Франция Еманюел Макрон блокира процеса на преговори за членство от самото начало на срещата на върха на лидерите на Европейския съюз. В изявление по случай 30 години от падането на Берлинската стена Урсула фон дер Лайен заяви, че Европа „поиска много от Северна Македония и Албания и те изпълниха всичко“.  „Сега ние трябва да застанем зад своите думи и да започнем преговори за присъединяване“. Съгласно думите й, лидерите на ЕС забавят преспективата за членство за страните от Западните Балкани още от 2003 година. „Целта сега е да се утвърди европейската идея за мир в региона, който преди 20 години беше нарушен от кървав инцидент“, добави тя.  „И историята на ЕС от 1989 година доказа, че си струва, когато Съюзът ни отвори сърцето си“. Германският политик предупреди, че ако Брюксел не предложи европейската перспектива за Западните Балкани, „други ще запълнят тази празнина - Китай, Русия, Турция или Саудитска Арабия“.  Еманюел Макрон беше единственият лидер на ЕС, който блокира преговорите за Северна Македония и Албания на последната среща на Европейския съвет. Той също успя да убеди Нидерландия и Дания да блокират преговорите за присъединяване на Албания.", "date": "2019.11.12", "title": "Урсула фон дер Лайен: Макрон отвори вратата на Русия към Западните Балкани"}
{"url": "http://epicenter.bg/article/Dzhimi-Kartar-e-v-bolnitsa-za-mozachna-operatsiya/198550/7/0", "text": "Бившият президент на САЩ Джими Картър е в болница, където ще претърпи мозъчна операция, пише Би Би Си, цитира Канал 3.   Лекарите искат да намалят налягането в черепа на Картър. То се повиши след кръвоизлив, предизвикан от няколко падания на 96-годишния бивш президент.   Процедурата е предвидена за днес сутринта местно време в университетската болница Емори в Атланта.   Джими Картър е най-възрастният бивш президент. Той управлява САЩ между 1977 и 1981 година като 39-я президент на страната. При опита му да спечели втори мандат беше победен на изборите от Роналд Рейгън. След напускането на Белия дом Джими Картър остана активен в обществото и подкрепяше редица хуманитарни инициативи чрез основания от него Център Картър.   През 2002 г. Джими Картър получи Нобелова награда за мир за работата си в хуманитарната сфера.   През май бившият президент беше опериран, след като счупи бедрена кост при падане у дома.   През октомври той се появи на публично място с тежко насинено око, предизвикано от ново падане у дома.", "date": "2019.11.12", "title": "Джими Картър е в болница за мозъчна операция"}
{"url": "http://epicenter.bg/article/-quot-Huavey-quot--udvoi-oktomvriyskite-zaplati-za-okazana-ot-personala--quot-samootverzhena-quot--saprotiva-sreshtu-SASht-/198552/7/0", "text": "\"Хуавей\" (Huawei Technologies) реши да награди персонала си с богати бонуси за показана \"преданост\" при отблъскване на натиска върху китайската компания, идващ от САЩ, съобщи във вторник агенция Nikkei Asian Review, след като тя успя да се сдобие с информация за вътрешната комуникация между служителите на технологичния гигант.    Високи бонуси към заплатите в \"Хуавей\" ще бъдат дадени на всеки от 194-те хиляди служители с рейтинг на резултатите над \"C\" и които са без нарушения на сигурността на информацията в 170 страни по света, където оперира технологичният гигант.    \"През 2019-а година компанията и всичките ѝ служители бяха изправени пред извънредни външни предизвикателства. След одобрение от президента на компанията ще бъде изплатена специални парични награда за преданост и самоотверженост\", се казва във вътрешно съобщение на \"Хуавей\", изпратено до служителите на компанията.    Според китайските медии инженерите в технологичния гигант ще получат допълнителен бонус от 2000 долара. Междувременно \"Хуавей\" се обърна към чуждестранни видни журналисти, предлагайки им пакет за заплата от 200 000 долара за поемане на ролята на връзки с обществеността в опит да се подобри имиджа на компанията в световен мащаб, предаде БНР.", "date": "2019.11.12", "title": "\"Хуавей\" удвои октомврийските заплати за оказана от персонала \"самоотвержена\" съпротива срещу САЩ "}
{"url": "http://epicenter.bg/article/Globalnoto-zatoplyane-razhda-yadren-Apokalipsis-/198564/7/0", "text": "За опасност от ядрен апокалипсис предупреди американското издание Вайс, цитирано от Новини.бг.    САЩ са използвали тихоокеанския архипелаг Маршалови острови за ядрен полигон по време на Студената война (1947 – 1991 г.). Там през този период са били проведени 67 опита с ядрено оръжие, а по-късно арсеналите са били погребани под бетонни саркофази. От началото на 90-те островите са станали депо и за неизползвани биологични оръжия. Отровните вещества са проникнали във водите и почвата. Една от последиците на замърсяването е била, че две от всеки три жени са раждали деца с вродени малформации.    Глобалното затопляне обаче може да предизвика нова опасност, която да засегне цялото човечество. Нивото на водите на Тихия океан в района на Маршаловите острови от 1993 г. до днешна дата се е повишавало с 2,4 сантиметра на година, докато средното световно ниво на повишаване на океаните е било под един сантиметър на година.    Повишаването на налягането, предизвикано от натрупването на водната маса, може да разруши и без това неособено сигурните бетонни конструкции, под които са погребани ядрените и биологичните арсенали. Последиците ще са ужасни - направо апокалиптични. Съществува реална опасност всички тези отровни веществена да се излеят първо в Тихия, а след това и в Световния океан. Нещо по-страшно от Чернобил, посочи още изданието. ", "date": "2019.11.12", "title": "Глобалното затопляне ражда ядрен Апокалипсис?"}
{"url": "http://epicenter.bg/article/Erdogan--Turtsiya-mozhe-da-prekrati-pregovorite-za-chlenstvo-v-ES/198567/7/0", "text": "Турция може да прекрати процеса на присъединяване към ЕС, ако Брюксел продължи я притиска и заплашва със санкции заради ситуацията в Кипър, заяви турският президент Тайип Ердоган, цитиран от РИА Новости.   През 1963 г. Турция подписа споразумение за асоцииране с ЕС, а през 1987 г. подаде заявление за членство в съюза. Преговорите за присъединяване обаче започнаха едва през 2005 г. и многократно бяха спирани поради разногласия. Сега 16 от 35-те глави на преговорното досие са отворени. През март 2016 г. Брюксел засили преговорите в замяна на съгласието на Турция да помогне за намаляване на потока от мигранти.   “Ние имаме права на страна-гарант в този регион, те съществуват и в икономическата зона (Средиземно море). Държавите, които нямат тези права, идват и извършват работа, и ни казват, че не можем да влезем тук, в противен случай над Турция ще има санкции. Непрекъснато проточвате времето, заплашвате със санкции, давате ни обещания много пъти, но не ги спазвате. Фактът, че вие и аз сме на масата за преговори, не ни обвързва. Преговорите могат изведнъж да приключат”, каза Ердоган в Анкара. Той добави, че Турция няма да позволи на ЕС да упражнява натиск върху нея поради ситуацията в Кипър.   Кипър де факто е разделен от 1974 г. Турция се позовава на международните договори за независимост на Кипър, които предвиждат право на трите страни-гаранти да се намесят във вътрешните работи на Кипър и да разположат малки военни контингенти на острова.   Отношенията между Гърция и Турция рязко се влошиха през последните месеци поради решението на Анкара да започне сондажи и проучване на находищата на въглеводороди в изключителната икономическа зона на Кипър. Турция също поставя под въпрос правото на Гърция да разработва находища близо до източните си острови. В средата на октомври външните министри на ЕС се съгласиха в Люксембург да наложат санкции срещу Турция и инструктираха да се подготвят мерки срещу съучастниците в тази дейност. В понеделник Съветът на ЕС одобри законодателна рамка, която ще позволи прилагането на санкции срещу физически или юридически лица, участващи в сондажните операции в кипърския шелф.   Източник: БГНЕС  ", "date": "2019.11.12", "title": "Ердоган: Турция може да прекрати преговорите за членство в ЕС"}
{"url": "http://epicenter.bg/article/Soros-plashta--za-da-svali-Dzhonsan-i-da-spre--Brekzit-/198578/7/0", "text": "Торите призовават избирателната комисия спешно да провери дейността на представителите на Сорос във Великобритания. Американската милиардер Джордж Сорос е изправен пред възможно разследване в Обединеното кралство. Според „Дейли Мейл“ той е заподозрян в опит да осуети Брекзит и за финансиране на кампания, целяща „сваляне“ на британския премиер Борис Джонсън.    Представители на Консервативната партия призовават избирателната комисия спешно да провери дейността на представителите на Сорос във Великобритания, твърдейки че фондация \"Отворено общество\", чрез своя лондонски офис, спонсорира проевропейската група „Бест фор Бритън“, заобикаляйки забраната за чуждестранно финансиране за политически организации.    Чрез кампанията, за която Сорос е отпуснал три милиона лири, избирателите биват насърчавани да „гласуват тактически“ за противниците на „Брекзит”. Ако те надделеят, Джонсън ще бъде лишен от всякаква надежда за спечелването на мнозинство в парламента.    По-рано либералдемократите, зелените и уелската партия подписаха споразумение, което предвижда, че няма да оспорват 60 места в парламента, за да увеличат шансовете за победа за кандидатите, които се противопоставят на излизането на Великобритания от Европейския съюз. А „Бест фор Бритън“ се обяви в подкрепа на този съюз срещу „Брекзит“.  От 2017 г. насам организацията е получила 2,7 милиона паунда от Сорос. Сумата е видима от финансовите доклади на лондонското представителство на американската фондация, което се намира в същата сграда като други организации, противопоставящи се на „Брекзит“, включително „Отворена Великобритания“ и „Европейско движение“. И двете организации играят ключова роля в кампанията „Народен вот“ за втори референдум.  Много е вероятно социалната мрежа „Фейсбук“ да се превърне в основното бойно поле на британските избори. Затова „Бест фор Бритън“ активно инвестира в реклама на тази платформа. Само през последните 30 дни групата е похарчила 137 хиляди паунда за 165 различни реклами.  „Призовавам избирателната комисия да разследва възможно най-скоро за нарушение на правото на финансиране“, подчерта Андрю Пърси от торите.    ", "date": "2019.11.12", "title": "Сорос плащал, за да свали Джонсън и да спре Брекзит"}
{"url": "http://epicenter.bg/article/-quot-Gugal-quot--sabirali-zdravni-danni-ot-milioni-amerikantsi/198588/7/0", "text": "Таен проект на „Гугъл” в партньорство със здравна компания е събирал здравни данни от милиони американци. Това съобщи „Уолстрийт джърнъл”, цитиран от Ройтерс.   Технологичният гигант е започнал операцията, наречена „Проект Славей”, миналата година с базираната в Сейнт Луис, щата Мисури компания „Асеншън”, уточнява изданието, като се позовава на вътрешни документи и на хора, запознати с проекта.   Въпросните данни включвали лабораторни резултати, лекарски диагнози и болнични досиета. Те съставлявали цялостна здравна история, в която били упоменати имената на пациентите и датите им на раждане, съобщава още американското издание. „Гугъл” и компанията не бяха открити за коментар.   Източник: бТВ", "date": "2019.11.12", "title": "\"Гугъл\" събирали здравни данни от милиони американци"}
{"url": "http://epicenter.bg/article/Semeystvoto-na-Asad-pritezhava-19-superluksozni-imota-v-nay-skapite-kompleksi-na-Moskva/198592/7/0", "text": "Семейството на сирийския президент Башар Асад е купило най-малко 19 суперлуксозни апартамента  в най-скъпия жилищен комплекс в Мосва, съобщава Financial Times като се позовава на документи. 18 от апартаментите са разположени в комплекса \"Градът на Столиците\", още един се намира в най-скъпия в момента комплекс - кулата \"Федерация\".   Жилищата са оценени на 40 млн. долара. Съгласно документите имотите са закупени от семейството на Асад между 2013 и 2019 година. За сделките са използвани офшорни фирми. \"Докато в Сирия загиват хора, те се крият в Москва и се наслаждават на разкошен живот\", коментира Изобел Кошив от антикорупционната организация Global Witness. Превод: Faktor.bg", "date": "2019.11.12", "title": "Семейството на Асад притежава 19 суперлуксозни имота в най-скъпите комплекси на Москва"}
{"url": "http://epicenter.bg/article/Britanskite-leybaristi-sa-udareni-ot--mashtabna-kiberataka--/198595/7/0", "text": "Британската Лейбъристка партия съобщи за „много прецизна и широкомащабна кибератака“ срещу дигиталните платформи на партията, която води активна кампания преди общите избори на 12 декември. Говорителка на лейбъристите обаче отбеляза, че кибератаката се е провалила, заради много надеждната защитна система, с която разполага партията, предаде БНР.    Говорителката на партията каза, че за инцидента и бил информиран незабавно Центъра за национална киберсигурност. От Лейбъристката партия не уточниха точно кои платформи са станали обект на кибератака, но акаунтите им на основния партиен сайт, във Фейсбук и Туитър не са пострадали.    Въпреки оскъдната информация за инцидента, дадена от лагера на лейбъристите и за това кой може да стои зад него, има сведения, че много от използваните системи в предизборна кампания „работят или много бавно или е ограничена функционалността ми“.    Партийната говорителка допълни иначе, че лейбъристите са очаквали подобно кибернападение и то не е успяло благодарение на надеждната защита на дигиталните платформи. Източник от Лейбъристката партия, цитиран от Би Би Си, е заявил, че са засечени десетки милиони кибернападения с произход предимно от Бразилия и Русия.    Всичко това става след като бившият американски държавен секретар Хилари Клинтън критикува британското правителство, че отказва да публикува доклад за намесата на Русия в британската политика, защото хората трябва да знаят какво се казва този доклад преди изборите.  ", "date": "2019.11.12", "title": "Британските лейбъристи са ударени от „мащабна кибератака“ "}
{"url": "http://epicenter.bg/article/Blizo-300-dushi-arestuvani-pri-bezreditsite-v-Honkong/198596/7/0", "text": "През изминалото денонощие правоохранителните органи в Хонконг са задържали 287 участници в улични безредици, сред които деца и 187 студенти, съобщава БГНЕС.   Арестувани са 206 мъже и 81 жени на възраст от 12 до 82 години. Те са обвинени за участие в незаконно събиране, притежание на оръжие и нанасяне щети на собствеността.   От полицията изразяват загриженост, че в „метежните действия са въвлечени все по-млади хора”. Над 60% от задържаните са студенти. Говорителят на полицията изрази безпокойството си от действието на радикално настроените граждани, които са хвърляли обемисти предмети върху релсите на влаковете, и са разпилели шипове за пробиване на гуми по пътното платно. Протестиращите с маските не само са парализирали транспорта, но са създали хаос на територията на няколко университета едновременно.   Около Хонконгския университет протестиращите са хвърляли столове на пътя от пешеходния мост, като са ударили преминаващ мотоциклетист. В Китайския университет на Хонконг протестиращите студенти, въоръжени с лъкове и стрели, са хвърляли по полицаите камъни и бутилки със запалителна течност. Безредици е имало и в Политехническия университет. Полицията беше принудена да използва сълзотворен газ, за да разпръсне група радикали, барикадирали няколко улици в центъра на града.   В началото на лятото в Хонконг избухнаха масови протести заради решението на властите да приемат закон за екстрадицията, който позволява нарушителите да бъдат предавани на континенталната част на Китай. Въпреки оттеглянето на законопроекта, младежите - привърженици на опозицията заявиха готовност да продължат с безредиците.", "date": "2019.11.12", "title": "Близо 300 души арестувани при безредиците в Хонконг"}
{"url": "http://epicenter.bg/article/Karakachanov--Srokat-za-predostavyane-na-oferti-za-novite-korabi-e-udalzhen-s-dve-sedmitsi/198610/2/0", "text": "С две седмици е удължен срокът за предоставяне на оферти за новите кораби. Това каза министърът на отбраната Красимир Каракачанов, съобщи БНР. Искането е дошло от две от фирмите, но имената им не бяха съобщени от министъра:    \"На шести декември трябва да представят своите актуализирани оферти. Длъжни сме, за да няма утре коментари, че сме бързали умишлено, за да облагодетелстваме някой за сметка на други. Така че две седмици не ни бъркат, важното е всички участници да са добре подготвени да могат да мотивират своите предложения и от там нататък да пристъпим към оценка на офертите им\".    Проектът е на стойност около милиард лева, а в конкурса участват българска, германска и италианска фирма.     Гласуваният за догодина бюджет за отбрана надхвърля 2 млрд. лева и ще покрие нуждите в сектора, каза Каракачанов. Заплатите на военнослужещите отново ще се увеличат с 10 процента.", "date": "2019.11.12", "title": "Каракачанов: Срокът за предоставяне на оферти за новите кораби е удължен с две седмици"}
{"url": "http://epicenter.bg/article/Mihaylov-za-Byudzheta-na-NZOK--Natsiyata-ne-poluchava-reshenie-na-problemite-v-zdraveopazvaneto/198614/2/0", "text": "„Уважаеми господин министър, преди две години обявихте, че системата ни е болна – че се нуждае от сериозно реформиране, нуждае се от нов начин на работа и че ще предложите такъв. Две години по-късно, г-жа Менда Стоянова заяви, че „получаваме повече от същото“. Това в никакъв случай не удовлетворява ПГ на „БСП за България“, тъй като този бюджет няма да реши няколко основни въпроса“.   Това заяви народният представител от ПГ на „БСП за България“ проф. Георги Михайлов по време на първо четене на Бюджета на НЗОК. По думите му България отделя 4,5 процента от БВП за здравеопазване - те са далеч по-ниски в сравнение с между 6 и 11 % в ЕС. „На второ място, има проблем с държавното участие в бюджета на НЗОК, който е парадоксален. За хора, които се намират в трудови отношения – 80 лева здраво осигуряване; за деца, пенсионери, учащи – отделят се 30 лева“, изтъкна проф. Михайлов. „В България 50% от публичните средства за здравеопазване отиват за болнично здравеопазване, при най-висок брой хоспитализации в ЕС на глава на населението – именно в България. Във всички страни от ЕС тенденцията е средствата за болнична помощ да не надхвърлят 30 %“, коментира още проф. Михайлов. Той обърна внимание, че съществува същият парадокс в доболничната помощ - във всички страни от ЕС тя е в рамките на 25-30 %, в България – далеч под 20. „Това е устойчива тенденция в рамките на сегашния мандат на правителството – тя не решава проблемите на здравеопазването“, категоричен бе Михайлов.  „Имаме предложение между първо и второ четене на бюджета – редките заболявания, както и синдромът на придобитата имунна недостатъчност, туберкулозата, да преминат под контрола на държавата“, заяви проф. Михайлов. Той коментира още рязкото намаляване на средствата за координационните програми между държавите в ЕС – възможността на български граждани да се лекуват в чужбина. „Намаляването на този бюджет е над 50 %, което ще създаде изключително сериозно напрежение при решаването на всеки отделен казус“, изрази мнение професорът. Депутатът от левицата обърна внимание и на друг проблем: „С това увеличение на средствата, при сегашната структура на системата - търговски дружества, финансиране чрез клинични пътеки, не може да осигурите адекватно заплащане за специалистите по здравни грижи.“ „ПГ на „БСП за България“ няма как да подкрепи този бюджет – ще внесем свои конкретни решения между първо и второ четене. Моля да се съобразите с тях – в противен случай проблемите на здравеопазването през следващата година няма да бъдат решени. Оставаме натъжени от това, че нацията не получава решението на един от най-важните проблеми за нея - здравеопазването“, завърши Михайлов.   „Този бюджет е двадесет и първи от създаването на НЗОК. Правят се едни и същи грешки - въпреки численото нарастване на разходите за здравеопазването. Ние не знаем какви са потребностите от медицинска помощ на гражданите. Това е така, защото липсва здравно-информационна система. Без нея стигнахме дотам, че клиничните пътеки наложиха шаблон върху заболяванията на хората. Те вече не отчитат заболявания на пациента, а се отчита алгоритъмът на клиничната пътека, която Здравната каса следва да заплати. Затова е нужно да бъде изградена съвременна Здравно-информационна система. Без нея всички други усилия ще бъдат напразни. След толкова години отлагане вече подозирам, че тя нарочно не се изгражда. Защото така ще се види реалното състояние на българското здравеопазване“. Това заяви народният представител от ПГ на „БСП за България“ Георги Йорданов в дискусията за Бюджета на НЗОК. „Въпреки увеличението на парите за здраве с близо 400 милиона лева, парите изтичат в една нереформирана система. Решението е коренна промяна в модела на управление на системата. Уважаеми колеги, уважаеми г-н министър, в този бюджет липсва основният фактор, заради който съществува системата – това е пациентът. Той ще продължи да си плаща от джоба 50 % от стойността на здравната услуга. Този бюджет няма да е в полза на пациентите и затова ние няма да го подкрепим“. Това коментира народният представител от левицата Илиян Тимчев по време на дебатите.   „Между първо и второ гласуване ще направим някои предложения, които ще касаят и работата на НЗОК - с цел оптимизиране на нейните функции“. Това коментира народният представител от ПГ на „БСП за България“. По думите й е недопустимо НЗОК да продължава да плаща на НАП за това, че събира здравноосигурителни вноски, а Министерството на здравеопазването да не плаща за администриране на дейности.  Анна Славова : Оставаме още поне година в дълг към нашите деца  \"В 21 век болни деца се пренасят в студ и сняг по улиците в колички, за да им бъде направено необходимото изследване в съседната болница, защото Детската педиатрична болница няма апаратура за образна диагностика. За съжаление начинът, по който стартира и процедурата, и идеята за нова болница, е обречена на провал. Оставаме още поне година в дълг към нашите деца\". Това коментира народният представител от левицата Анна Славова.", "date": "2019.11.12", "title": "Михайлов за Бюджета на НЗОК: Нацията не получава решение на проблемите в здравеопазването"}
{"url": "http://epicenter.bg/article/Sadat-othvarli-iskaneto-na-BSP-za-spirane-na-reshenieto-na-OIK-za-izbora-na-kmet-na-Shumen-/198617/2/0", "text": "Административен съд – Шумен отхвърли искането на Коалиция „БСП за България“ за спиране на изпълнението на решение на Общинската избирателна комисия (ОИК), с което е обявен за избран за кмет на Община Шумен кандидат, издигнат от ПП ГЕРБ.    Припомняме, че на втория тур на местните избори Любомир Христов от ГЕРБ получи 12 538 гласа, а съперникът му от БСП Венцислав Венков - 12 461, или със 77 гласа по-малко. Пред Административен съд – Шумен Коалиция „БСП за България“ е оспорила Решение № 294/03.11.2019г. на ОИК – Шумен, по повод което е образувано административно дело № 549/2019 г.    Съдебният състав е посочил, че решението на ОИК е административен акт, чието оспорване по съдебен ред не спира изпълнението му и по силата на Изборния кодекс актът подлежи на предварително изпълнение. Съдът е приел, че за да бъде уважено искането за спиране на изпълнението, молителят следва да докаже, че то би му причинило значителна или трудно поправима вреда и сериозно би засегнало негови права и законни интереси, равни или противопоставими на защитените с допуснатото предварително изпълнение.    Съобразявайки изложеното в жалбата, решаващият състав е счел, че в нея не се сочат конкретни факти и основания, съобразно посочените законови критерии за спиране изпълнението на акта и при липсата на посочени аргументи за вреди, които могат да настъпят от предварителното изпълнение, не е налице обезпечителна нужда за жалбоподателя.    В мотивите си съдът посочва още, че в жалбата и обективираното в нея искане за спиране изпълнението на решението на ОИК не се установява интерес, който по степен на важност да е противопоставим на обществения интерес, защитен от законодателя с допуснатото предварително изпълнение.    Наред с това, съдът намира, че неосъществяването на предварителното изпълнение на атакуваното решение би накърнило обществените интереси, тъй като се касае за проведен избор за конституиране на териториален орган на местна власт, какъвто е кметът на общината.    Ето защо предварителното изпълнение на оспорения пред съда административен акт несъмнено е в обществен интерес.    По тези съображения искането на Коалиция „БСП за България“ за спиране изпълнението на решението на ОИК – Шумен е възприето за неоснователно и недоказано, и е отхвърлено.    Определението на съда подлежи на обжалване пред Върховния административен съд на Република България.  ", "date": "2019.11.12", "title": "Съдът отхвърли искането на БСП за спиране на решението на ОИК за избора на кмет на Шумен "}
{"url": "http://epicenter.bg/article/Karakachanov--Otbranitelnite-sposobnosti-na-Vaorazhenite-sili-tryabva-da-se-izgrazhdat-v-sinhron-/198618/2/0", "text": "Министърът на отбраната Красимир Каракачанов откри международната научна конференция „Дългосрочни перспективи за развитие на средата за сигурност и изграждане на способности на Въоръжените сили“, която се провежда във Военна академия „Г. С. Раковски“.    На откриването присъстваха заместник-началникът на отбраната вицеадмирал Емил Ефтимов, председателят на парламентарната комисия по отбрана Константин Попов, висши военни, дипломати и учени, съобщиха от МО.    В словото си министър Каракачанов подчерта, че темата на конференцията е важна и актуална заради провеждания Стратегически преглед на системата за национална сигурност, основан на оценка на средата за сигурност и на задълбочен анализ на способностите на държавата за противодействие на рисковете и заплахите. „Главните рискове и заплахи пред националната и съюзната сигурност като тероризмът, миграционните вълни, дейността на организираната престъпност и хибридните въздействия ще се запазят, като в същото време ще се задълбочат процесите на промяна на глобалната архитектура на сигурността“, посочи министърът на отбраната.   „Конфликтите, в които ще се използват въоръжените сили, ще са с бързо адаптиращ се противник, използващ комбинация от високо технологични решения и от нови, постоянно променящи се методи за постигане на целите. Бъдещите конфликти ще се водят във всички домейни на операциите – по суша, вода , въздух, в космическото пространство и в киберпространството. Това поставя по-високи изисквания към способностите на въоръжените сили, които ще взаимодействат със силите на съюзниците от Алианса“, отбеляза министър Каракачанов.   „Отбранителните способности на българските Въоръжени сили трябва да бъдат изграждани в синхрон с развитието на останалите инструменти на националната мощ в политическата, дипломатическата, икономическата и информационната сфера“, категоричен беше министърът на отбраната.    По време на форума заместник-началникът на отбраната вицеадмирал Емил Ефтимов представи доклад на тема „Ролята на науката при планирането на отбраната и Въоръжените сили“. Той посочи, че сложността на процеса налага въвеждането на научния подход при осъществяването на Стратегическия преглед на отбраната в периода 2019-2020 г.   „Използването на този подход е предпоставка за осигуряването на обективност и прозрачност, така че направените изводи от анализите да са солиден аргумент за доминиране над политическата целесъобразност и конюнктура“, заяви вицеадмирал Ефтимов.", "date": "2019.11.12", "title": "Каракачанов: Отбранителните способности на Въоръжените сили трябва да се изграждат в синхрон "}
{"url": "http://epicenter.bg/article/-Pargov--Kmetat-Fandakova-da-zapochva-izpalnenieto-na-obeshtaniyata-vednaga--nyama-nuzhda-ot-100-dni/198619/2/0", "text": "Кметът Йорданка Фандъкова да започва изпълнението на обещанията си веднага, няма нужда от 100 дни.   Това призова лидерът на БСП - София и председател на групата на социалистите в СОС Калоян Паргов по време на изказването си на първото заседание от новия мандат на Столичния общински съвет.   На него всички съветници, както и избраните кметове - на София, на райони и на кметства - положиха клетва. Лидерът на столичните социалисти изрази разочарование от факта, че кметът Фандъкова не представи новия си обновен екип, за който говореше по време на кампанията за местните избори и изразяваше готовност да го покаже веднага.   \"По смисъла на вота на софиянци групата на \"БСП за България\" ще бъде единствената опозиция, както беше и в миналия мандат, каза Калоян Паргов. - Ще бъдем конструктивна, предлагаща решения опозиция. Председателят на групата на ГЕРБ Малина Едрева побърза да заяви, че не вижда допирни точки с БСП, но аз се надявам нашите предложения за решения, които ще даваме на заседанията на комисиите, да бъдат разчетени правилно. Защото те са за доброто на софиянци\".   Калоян Паргов добави, че за БСП е важно бързо да започне реалното решаване на проблемите в града.   \"Имам предвид преодоляването на дисбалансите между различните райони в София, каза той. - Надявам се твърдението на кмета, че влиза в кварталите, да не остане само на думи, а ще го претвори в реална дейност. Проблемите ги знаем всички - с чистотата на въздуха, с трафика и паркирането, с инфраструктурата в кварталите - улици, тротоари и осветление, с недостига на места в детските градини и ясли. Ние имаме наши предложения за решаването на тези проблеми и ще се радвам, ако бъдат приети за доброто на софиянци. Мисля, че те спокойно може да залегнат в бюджета на Столична община за 2020 година\".   Калоян Паргов добави, че работата по общия устрайствен план на София и нормативните промени не търпи отлагане. \"Нужна е само воля. Ние ще държим всичко, което се решава в Столична община да става пред очите на гражданите, които са ни изпратили в СОС да работим за тях, коментира лидерът на БСП - София. - Проблемът с презастрояването беше ключова тема за последните две години от миналия мандат.   Решаването му го дължим на всички онези граждани от различни квартали на София, които излизаха да протестират, за да защитят жизнената си среда\".   Според председателя на групата на социалистите за гарантирането на прозрачност при взимане на решенията са нужни промени в правилника за дейността на СОС.   \"Това е една от първите задачи, с които трябва да се заемем, заяви Калоян Паргов. - Времето на обещанията вече отмина, сега трябва да започне изпълнението им. Надеждите, които кметът Фандъкова даде на софиянци, трябва да бъдат незабавно материализирани. Днес се заклехме да се ръководим от интереса на гражданите на София и да работим за тяхното благоденствие. Нека да бъде така!\".", "date": "2019.11.12", "title": " Паргов: Кметът Фандъкова да започва изпълнението на обещанията веднага, няма нужда от 100 дни"}
{"url": "http://epicenter.bg/article/Donchev--Otmina-vremeto-za-karane-na-dokumenti-s-bus--neobhodima-e-samo-flashka-i-kompyutar/198620/2/0", "text": "България е една от страните в Европа, която има добре функционираща система за управление на средствата от ЕС – ИСУН. Това заяви в Министерския съвет вицепремиерът Томислав Дончев, който представи обновения модул на системата eufunds.bg, предаде БГНЕС.    Преди около 10 години като кмет трябваше да кандидатствам по един голям проект. Документацията тежеше 200 килограма, карахме я до Управляващия орган с бус. Днес това няма как да се случи – никой вече не подава по този начин документи“, спомни си Дончев и направи паралел,че днес е необходимо само флашка и компютър на бенефициента.    Вицепремиерът отбеляза, че за 10 години са направени много важни стъпки. През следващите 1-2 години системата предстои още да се усъвършенства.    Към настоящия момент има нов публичен модул, който прозрачно отразява усвоените средства от Европейския съюз. В обхвата на системата попадат 20 програми, има над 70 000 потребители.    За разлика от предишната версия от 2013 година, която е имала предимно деловодни функции, настоящата дава възможност да се кандидатства по електронен път.    Към момента са постъпили над 31 000 проекти предложения. Оценката на проектните предложения е изцяло електронна от възложителя.    Системата има и екологична функция- спасени са над 15 000 дървета, които трябваше да бъдат отсечени за хартия.    От сайта става още ясно, че през следващата година по програмите, съфинансирани от Европейските структурни и инвестиционни фондове ще бъдат обявени 22 процедури за набиране на проектни предложения на обща стойност над 315 млн. лева. Към края на октомври нивото на договаряне е над 78% от бюджетите на програмите, а плащанията към бенефициентите са над 38%.", "date": "2019.11.12", "title": "Дончев: Отмина времето за каране на документи с бус, необходими са само флашка и компютър"}
{"url": "http://epicenter.bg/article/Nina-Dobrev-izpadna-v-anafilaktichen-shok/198545/10/100", "text": "Актрисата Нина Добрев е била приета в спешното отделение на болница в анафилактичен шок, пише И! онлайн, цитира Канал 3.   Добрев получила силна алергична реакция и приятелката й, певицата Джулиан Хъф се притекла на помощ, като я закарала в лечебното заведение.   Хъф, която е един от съдиите в реалитито \"Америка има талант\" качи снимки в Instagram от вечерта, прекарана в болницата.   Нина Добрев се вижда с кислородна маска и слънчеви очила в болнично легло.     И! нюз пише, че Нина Добрев е добре и преживяването не било ново за нея.  казва Нина Добрев.     Добрев благодари на приятелката си Джулиан Хъф и на лекарите в болницата, които нарече \"удивителни\".   , каза още Нина Добрев.", "date": "2019.11.12", "title": "Нина Добрев изпадна в анафилактичен шок (Снимка)"}
{"url": "http://epicenter.bg/article/Saprugata-na-Mihael-Shumaher-narushi-malchanieto-si/198553/10/0", "text": ". В интервюто Корина разкрива страстта на семейството към конете и как тя им помага да преодолеят трагедията. За 10-тата годишнина от сватбата им Михаел купува ранчо в швейцарската провинция Гривинс. Сега фамилията притежава 40 расови коня, които отглежда в стопанства в Швейцария и Тексас. \" , тогава Михаел ме заведе в Дубай. Там той поръча да огледаме няколко арабски коня\", спомня си тя. \"Няма да забравя кой ми вдъхна тази страст към конете.  \", споделя още Корина.   Дъщеря му Джина Мария, която е професионален ездач и европейски шампион разказа какъв съвет й е дал баща й за конете, когато е решила да се занимава с езда. , казал Михаел на дъщеря си.   В интервюто Корина и Джина Мария Шумахер не дават никаква информация за състоянието на седемкратния шампион във Формула 1. Последните новини за състоянието на Шумахер, които семейството даде бяха през януари, когато то излезе с изявление по случай 50-годишния му юбилей. Тогава те обясниха, че състоянието му се пази в тайна по негова молба и че той е в добри ръце.  Междувременно бившият мениджър на Шумахер Вили Вебер коментира състоянието му пред немското издание \"Експерс\", съобщава Новини.бг , заяви 77-годишният Вебер.. ", "date": "2019.11.12", "title": "Съпругата на Михаел Шумахер наруши мълчанието си: Той е в добри ръце"}
{"url": "http://epicenter.bg/article/Dzheyn-Fonda-poluchi--quot-Zhena-na-godinata-quot--ot-imeto-na-Greta-Tunberg/198560/10/100", "text": "Джейн Фонда с класически стилна визия на наградите на Glamour в Ню Йорк. В последно време тя стана известна с култовото си червено палто, което носи по време на протестите срещу климатичните промени и на които бе неколкократно арестувана. Но в понеделник вечер Джейн Фонда бе шармантна в черно по време на наградите на Glamour в Ню Йорк.   81-годишната актриса и активистка бе в бляскав костюм със сако тип спокинг и разкроен панталон.   Двукратната носителка на \"Оскар\" не бе заложила на никакви аксесоари, а гримът ѝ бе лек с черна спирала, очна линия и матово червило.   Тя прие наградата \"Жена на годината\" от името на Грета Тунберг, която продължава да обикаля САЩ, за да привлече внимание върху климатичните промени. Фонда произнесе страстна реч, в която каза:   Фонда е част от протестите срещу климатичните промени, вдъхновени от тийнейджърката. Наскоро тя каза, че червеното палто е последната дреха, която си купува.   Източник: Дир.бг", "date": "2019.11.12", "title": "Джейн Фонда получи \"Жена на годината\" от името на Грета Тунберг"}
{"url": "http://epicenter.bg/article/UniBIT-na-gosti-v-Evropeyskiya-parlament/198590/10/0", "text": "По покана на евродепутата Цветелина Пенкова от Групата на  социалистите и демократите, 30 души от различни краища на България посетиха Европейския парламент (ЕП) в Брюксел.   Сред поканените бяха и преподаватели от Университета по библиотекознание и информационни технологии (УниБИТ).   На 6 ноември 2019 г. беше представена лекция за структурата, функциите и правомощията на Европейския парламент и на останалите европейски институтции, с които гостите бяха запознати. Беше предвидено и реализирано посещение на пленарната зала, където на място им бяха разяснени ролята и задачите на Председателя на ЕП и на различните парламентарни групи.   По-късно се състоя сърдечна среща с г-жа Цветелина Пенкова, която запозна присъстващите със своята парламентарна дейност, работата си в комисиите на ЕП и актуалните задачи пред българските парламентаристи, свързани с темата за двойните стандарти на храните и отношенията ЕС-Сърбия и Западните Балкани.   Последва среща с представител на Великобритания от Лейбъристката партия, по време на която бяха дискутирани актуални теми, свързани с Брекзит.   На 7 ноември всички гости посетиха Дома на Европейската история – съвременен музей, в който с помощта на интерактивни подходи и новите информационни технологии е представена историята на Европа от възникването й до наши дни.   Всички участници изказаха своите адмирации към инициативата на г-жа Пенкова да покани своите гости, благодариха за отличната логистика и отправиха своите поздравления към целия екип на евродепутата и по-специално към г-н Михаел Михов и г-н Никола Митов, които отговаряха за изпращането, посрещането и придружаването на гостите от заминаването им от летище София до изпращането им на летището в Брюксел.   Създадоха се предпоставки за бъдещо сътрудничество между г-жа Пенкова и УниБИТ, както и за реализиране на съвместни инициативи в бъдеще.", "date": "2019.11.12", "title": "УниБИТ на гости в Европейския парламент"}
{"url": "http://epicenter.bg/article/Svetlana-Pochenkova--Problem-vav-vatreshnite-organi-se-otrazyava-varhu-grabnachniya-stalb-ili-stavite/198651/10/0", "text": "Светлана Поченкова е основател и ректор на Института по естетична медицина. Тя проведе обучителен семинар в България.   Прочутият остеопат предаде уменията си в два мастер класа по нашумелите в целия свят мануални техники за лекуване, възстановяване и поддържане на двигателна, мускулна и цялостна телесна кондиция.    Червенокосата дама е натрупала знания в редица страни, сред които Китай, Полша, Франция. Това й дава възможност да изгради успешна кариера в рефлексо- и мануалните терапии и остеопатията, на които е посветила 20 години от живота си.   Преди 6 години Светлана Поченкова основава и Института по естетична медицина в Москва, а някои от първите му курсисти вече са преподаватели и лектори в същото учебно заведение, както и по целия свят.     В Института по естетична медицина се практикуват и преподават най-ефективните техники, систематизирани и превърнати в ефективен курс за профилактика и лечение на доста проблемни заболявания. Не малка част от терапиите са патентовани като лично изобретение на Поченкова.   Нейните принципи, които преподава на авторските си семинари, са „Красота чрез здраве“ и „Човекът е единно цяло“. Като правило те са не толкова теоретични знания, колкото огромен практически опит за лечение с ръце.   Светлана споделя: “Още Хипократ е казал „Болестта като такава не съществува, трябва да излекуваме самият човек“. Той също така твърди „Винаги трябва да търсим причината и дори причината за причината“. Т.е. ако в един орган възникват изменения, това задължително ще предизвика изменения в други органи и системи. Та нали човекът е единно цяло!   Човекът чувства болка. Това и сигнал за тревога, подаден от вашето тяло. Не бива да казвате, че ви боли отделен орган – глава, кръст, коляно… Не, боли ви тялото в тази област. То се жалва, моли да разбере. Ние му даваме хапче и мислим, че сме решили проблема. Използвайки лекарството, ние намаляваме болката, но не виждаме причината.   А целта на моето лечение винаги е била да се отстрани причината, предизвикваща болестта и да активизирам защитните сили на организма“.     Светлана Поченкова на база на дългогодишния си опит прилага методи от висцерална терапия, постизометрична релаксация на мускулите, масаж Гуаша, хирудотерапия.   Точно тези техники тя представи на семинара си в София. И бе любезна да отговори на няколко въпроса.   -         Не, в България обучавам в година и половина.   -          -         Да, така е. Аз много внимателно наблюдавам българите и забелязвам, че у вас обръщат много малко внимание на стойката на децата. Днес прегледах млади пациенти – на 11 и на 17 години. И двамата са обременени с диагноза Сколиоза. И двамата имат проблеми с вътрешните органи. Също така и двамата имат изпуснат, нелекуван рахит до едногодишна възраст, на който никой не е обърнал внимание. И когато попитах майката как се е получило това нещо, тя отговори, че всички лекари са й казвали, че всичко е наред.    А децата имат деформация, вдлъбнатина на гръдния кош, което е явен признак за рахит, нелекуван навреме.            Затова бих искала да обърна специално внимание на детската методика, на техниките при подрастващите.   -          -         С голямо удоволствие споделям опита си.   -          -         Аз много обичам студентите си, толкова добре се обучават на семинарите. Те са трудолюбиви и аз съм много радостна, когато по-късно ми показват снимки със своите резултати.  При всички те са отлични.   Неотдавна с удоволствие гледах мои студентки, които се занимават с ръчна пластика на лице. Само с един сеанс те постигнаха колосални резултати с пациентите си. Ръчна пластика е, когато само с ръцете си, без  инжекции, връщаме младостта.            Защото спазваме кредото, че човек е едно цяло и ние се занимаваме  с целия организъм, а не само с лицето. Основният принцип на нашата терапия е „Красота чрез здраве“.   -          -         200 човека. И аз много се гордея с тях.   -          -         Аз работя единствено с ръце.   -          -         Да. Преди малко приех пациентка, при която установих, че има онкологично заболяване, преди да съм я прегледала. И тя го потвърди.   -          -         Обучението играе голяма роля. То е от огромно значение. Винаги казвам на всичките си студенти: „Живота си дължим на родителите си. А добрия, хубавия си живот, дължим на учителите си“.  Напълно съм съгласна с тези думи на Александър Македонски. Аз съм благодарна на своите учители, които ми дадоха знания.   Но искам да подчертая, че трябва да се познават много методики и техники. И комплексно да се използват за здравето на човека.   -          -         Помните ли, че в началото на разговора ни говорих за това колко е важно да се наблюдава растежа на детето, неговата стойка и осанка.   Според мен, у вас няма правилен подход към подрастващите и тяхната стойка. Ние трябва да знаем, че до четиригодишна възраст трябва да се изправи варус или валгус (различни видове деформации на краката) при децата, че само до 6-годишна възраст малчуганът може да има т.нар. „доучилищна“ осанка, че има много видове нарушения в стойката.    Децата трябва да се наблюдават. Към 10-годишна възраст костите вече са се оформили. До това време, ако говорим за счупване, то прилича на прекършване на зелена клонка – повече се огъва, отколкото счупва. Докато след 10 г., клонката вече е суха и както при възрастен човек, костите се чупят наистина.            Ако до 10-годишна възраст никой не забележи проблемите в стойката,  не види, че има рахит, ако не са взети мерки за дисплазията, плоскостъпието, кривите крака, ако не е лекуван валгусът (изкри­вяване на част от крайник навън от срединната линия на тялото, напр. валгусна деформация на тазобедрената става, на коляното, на палеца на ходилото), то естествено, накрая имаме нарушения в гръбначния стълб.   -          -         По-скоро мисля, че този начин на живот задълбочава, влошава проблемите, на които не е обърнато внимание в детството.   -          -         Има методики, на които аз съм обучила вече специалисти в България. Те са мануални терапевти. Ние работим с всеки мускул. Построяваме структурата на тялото.   Съществуват лицеви терапии, при които работим с фасциални вериги. При висцералната терапия работим с всеки вътрешен орган. Отново искам да ви обърна внимание, че човешкият организъм е едно цяло. Не е възможно да имате нарушение в гръбнака и това са не се отрази на вътрешните органи в тялото. И обратното. Проблем във вътрешните органи  се отразява върху гръбначния стълб или в ставите.   -          -         Това означава само едно – аз започвам да живея живота на пациента. Задължително правя диагностика с ръце. Никога не разчитам на готови епикризи.  Естествено, обръщам внимание на лабораторните изследвания.   Ако студентите ми са довели пациент, заедно провеждаме клиничен преглед. Разписваме план за лечение. Какъв комплексен подход ще е най-подходящ в случая. Какви методологии ще използваме, какви техники,            След това наблюдавам как се развива лечението и контролирам действията. Няма значение колко много са хората, старая се да обърна задълбочено внимание на всекиго.   -          -         Ръчната пластика е мой, авторски патентован метод. Това е собствената ми методология. Правя семинари и по комплексно лечение на целулит, защото това не е козметичен дефект, а заболяване, диагноза – липодистрофия.   Аз питам студентите си на семинара „Как може, ако човек е едно цяло, и даден проблем влияе на целия организъм, на храносмилането, на лимфната система, да вземем кракът като отделна част и да обработваме само него?“. Ние трябва да си зададем въпроса „Защо се е появил целулитът и къде отива?“. Понеже прекрасно знаем, че липодистрофията, това е промяна в живота на клетката. Междуклетъчната течност се появява и притиска клетката.   И трябва да решим проблема по правилния начин.           Забелязали ли сте, че страшно много хора в България страдат от варикоза? -          -         Огромен!   А знаете ли, че още през 1541 година италианският лекар Фабрициус е описал разбирането за клапаните във вените. Със студентите си обсъждам, че летим в Космоса, а до ден днешен не можем да решим въпроса с разширените вени.   Но въпреки това, имаме методология, при която позволява да подобрим състоянието и по този начин да заздравим целия организъм. На това обучавам студентите си.            И когато работим с целулита да обръщаме внимание и на вените. Да лекуваме комплексно. Защото проблемът далеч не е само естетичен. Основното е постигане на красота чрез здравето.    -          -         Трудно е да ме преследват, защото нямам никакви корекции по лицето и тялото си. Аз съм привърженик на работата с ръце. Основната ми цел е да подобря здравето на тялото и след това всичко останало от само себе си ще стане красиво.             Забелязвам много хора в България с асиметрични лица, поради проблем с лицевия нерв.  Никой не се замисля защо. Бодат си там нещо лекарите… Но това не решава въпросът, понеже  работят върху следствието, а не върху проблема.    -          -         Задължително лекувам всичко! На това обучавам и студентите си. Всеки сеанс започваме с работа с централната нервна система. Търсим да възстановим инервацията.    Задължително работя и със сензорите. Също така отварям диафрагмата. Работят с жлъчката, с черния дроб. Питахте ме за бъбреците. Много интересен въпрос, защото ако има птоза (смъкване) на бъбрека, във втората степен на смъкване, получаваме не само болки в гърба и в кръста, ами и болки в бедрата, в долната част на корема. Спускайки се надолу, бъбрекът прищипва нервите и пациентът идва с оплакване за болки в каката.   Първото, което ще направя е да му прегледам бъбреците. Подходът е комплексен!   -          -         Да, през януари отново ще съм тук. Ще направя уникален семинар. Искам да подготвя цяла плеяда от специалисти-терапевти, на които мога да разчитам, да съм сигурна, че прилагат правилно методиките ми.             Ще направим комплекс от мануална, фасциална и висцерална терапия. Ще обучим студентите по него. И след семинара всеки ще има възможност да лекува пациента комплексно. Ще е запознат как да работи с жлъчката, с бъбрека, как да подходи към фасциалните вериги, и съответно как правилно мануално да възстановява мускулите.   -          -         О, да! Спортистите са отделна тема за друг разговор. Но много от студентите ми са треньори на гимнастици. Идват да се обучават при мен, за да помагат на своите спортисти. И футболистите са много.   -          -         С удоволствие! Ще се радвам да обуча всеки желаещ!    Той ще се проведе от 12-ти до 14-ти януари 2020 г. в София, и ще представлява общ курс, посветен на превенция, оздравителни методики и рехабилитация на проблемни области. Обученията ще обхванат следните три методики в съответните дни:     Постизометричната мускулна релаксация е изключително популярен метод в рехабилитацията и спортната рехабилитация, който успешно се справя с релаксацията и удължаването на скъсените мускули.     Фасциалната терапия е дълбокотъканна манипулация на специфична зона от дълбоката фасция, където мускулните сили се срещат и движат частите на тялото в специфична посока или в сложен модел.     Висцералната терапия е съвременен все по-набиращ популярност метод за лечение и корекция на вътрешните органи. В основата на тази терапия стои идеята, че позицията на вътрешните органи се променя с фазите на дишането и естествените движения на тялото. Висцералната терапия цели отстраняването на редица заболявания чрез определени тактилни методи и техники на въздействие.   Цена за участие в тридневневния модул Остеопатични техники: 600 лв., телефон за регистрация 0886054193      и ще се проведе на 16 и 17 януари отново в София.    Д-р Поченкова реши да организира този двудневнен курс вследствие на многото клинични случаи с малки деца, които имахме по време на Клиничните дни, организирани от Европейски TCP Център на 18,19 и 20 октомври 2019 г.   Впечатленията й след прегледите, я доведоха до заключението че в България не се обръща сериозно внимание на ранната превенция на различни патологии от страна на педиатрите. Искаме да променим тази лоша практика, за да може децата да растат здрави, а не да са предразположени към различни заболявания и изкривявания от най-ранна възраст.   Педиатричният курс ще бъде на изключително ДОСТЪПЕН ЕЗИК, и ще бъде подходящ както за професионалисти терапевти, така и за майки на новородени, които желаят да практикуват масажни техники на децата си и да укрепят здравето им в най-ранна възраст.    Курсът ще бъде широкообхватен и ще включва следните модули:   Анатомо-физиологични особености на детския организъм. Защо анатомията на децата се различава от тази на възрастните?   Безусловни и условни рефлекси и тяхната роля в живота на детето;   Патологии, които могат да се появят в първата година от живота на детето;   Хипертонус при децата;   Колики; Рахит; Дисплазия; Пъпна херния; Варус и валгус /деформации на краката/; Плоскостъпие; Криви крака; Видове нарушения на стойката; Сколиоза.   Цена за участие в двудневния курс Масажни техники за новородени и превенция от възникване на ранни патологии: 300 лв., телефон за регистрация 0886054193     За повече информация за двете събития, може да следите официалната фейсбук страница на организаторите от Европейски TCP Център:      ", "date": "2019.11.12", "title": "Светлана Поченкова: Проблем във вътрешните органи  се отразява върху гръбначния стълб или ставите"}
{"url": "http://epicenter.bg/article/Tramp-otlaga-nalaganeto-na-mita-na-avtomobilite-ot-Evropa/198539/7/0", "text": "Президентът на САЩ Доналд Тръмп ще отложи налагането на мита върху автомобили, внасяни от Европа, пише Ройтерс. Очаква се тази седмица Тръмп да обяви какви мерки ще предприеме, като информацията от Вашингтон е, че обмитяването на автомобили и автомобилни части се отлага с още 6 месеца.    \"Имаме солидни основания да смятаме, че няма да бъдат обявени мита тази седмица.\", казва американски държавен служител за Ройтерс.    Доналд Тръмп вече веднъж отложи налагането на мита. През май той даде отсрочка от 6 месеца, която изтича сега.    Европейски дипломати казват, че дори да има нова отсрочка, поведението на Доналд Тръмп е непредвидимо и заплахата от налагането на мита ще продължи да тегне над европейската авто индустрия.    Съединените щати могат да се опитат да използват заплахата за налагане на мита, за да получат по-широк достъп до пазара на селскостопанска продукция в Европа, което е тяхна цел от години.    Засега Европа не позволява това, като търговските преговори между САЩ и ЕС са ограничени в сферата на индустриалното производство и режимите на регулации.    Тръмп използва същата заплаха за обмитяване на вноса на автомобили и в преговорите с Япония.    Германия и Япония са зависими от американския пазар на автомобили, като по-голямата част от търговския дефицит на САЩ с двете страни идва именно от вноса на стоки от авто индустрията.   Източник: Канал 3", "date": "2019.11.12", "title": "Тръмп отлага налагането на мита на автомобилите от Европа"}
{"url": "http://epicenter.bg/article/Erdogan-zapochva-dvudnevno-poseshtenie-v-SASht-po-pokana-na-Tramp-/198577/7/0", "text": "Държавният глава на Турция Реджеп Ердоган започва двудневно посещение в САЩ, в рамките на което ще проведе среща с американския си колега Доналд Тръмп, съобщава вестник Hurriyet, като се позовава на прессъобщение от Президентството в Анкара.    „Президентът Ердоган ще посети САЩ с работна визита на 12 и 13 ноември по покана на Доналд Тръмп“, се уточнява в разпространения текст. Ердоган също така ще присъства на среща на делегации между двете страни, става ясно още от съобщението.    Очаква се в рамките на преговорите двамата президенти да обсъдят двустранните отношения, както и регионалното и глобално развитие.    „В допълнение, ще бъдат предприети конкретни стъпки относно борбата против всяка проява на тероризъм, както и ще бъде обърнато внимание на засилването на координацията и сътрудничество между двете страни“, уточняват от Президентството в Анкара.    Преди заминаването си, президентът на Турция добави, че екстрадицията на лидера на ФЕТО, Феттулах Гюлен, ще бъде доминираща тема по време на срещите. „Ние предприемаме много стъпки за екстрадицията на терориста от Пенсилвания и ще продължим да правим същото. Ние сме решени да не се отказваме от това, докато всички пучисти не бъдат подведени под отговорност пред закона“, добави Ердоган.    Ердоган също така подчерта, че двамата с Тръмп имат интерес да намерят решения на проблемите между двете страни. Президентът на Турция допълни още, че споразумението между Турция и Русия за изтеглянето на „Народни отряди за самоотбрана“ (YPG), не премахна „изцяло“ терористите от Североизточна Сирия.    „Нито Русия, нито САЩ премахнаха терористите в периодите, които трябваше това да се случи. Ние ще поговорим за това с Тръмп“, допълни Ердоган, като подчерта, че след срещата си с Тръмп ще проведе още един телефонен разговор с руския си колега Владимир Путин относно изтеглянето на YPG.    В САЩ турският президент ще изнесе реч на среща, организирана от Американската търговска камара. Ердоган също така ще се срещне с членове на турската и мюсюлманска общност в страната.    Срещата на високо ниво ще се проведе на фона на споразумението между САЩ и Турция от 17 октомври, което предвижда спирането на операцията „Извор на мира“ в замяна на изтеглянето на YPG от зоната на операцията.    Подкрепяните от САЩ Сирийски демократични сили (СДС) контролират 28% от сирийската територия, включително 911 километровата сирийско-турска граница.  Турция смята YPG за сирийския филиал на „Работническата партия на Кюрдистан“ (ПКК), призната от САЩ и ЕС за терористична организация.    Анкара започна военна операция на 9 октомври в опит да прочисти т.нар. „терористичен коридор“ на своите граници, както и да осигури безопасно и доброволно завръщане в родината на сирийските бежанци, живеещи в Турция.    Отношенията между Турция и САЩ са напрегнати от старта на военната операция, като на 14 октомври Министерството на финансите във Вашингтон наложи санкции на двама турски министри и на трима висши служители във връзка с „Извор на мира“.    Тази стъпка беше придружена от резолюция на Камарата на представителите на САЩ, признаваща арменския геноцид. Това е символичен, но безпрецедентен ход, който вбеси Турция на фона на засилилото се напрежение между двете страни.    Камарата на представителите също така призовава Тръмп да наложи санкции на Турция, заради покупката на руските зенитно-ракетни системи С-400.     ", "date": "2019.11.12", "title": "Ердоган започва двудневно посещение в САЩ по покана на Тръмп "}
{"url": "http://epicenter.bg/article/Dzhihadistite-sa-obshta-mezhdunarodna-otgovornost--zayavi-generalniyat-sekretar-na-OON/198597/7/0", "text": "Генералният секретар на ООН Антониу Гутериш заяви днес, че пленените в Сирия чуждестранните членове на групировката \"Ислямска държава\" представляват \"обща международна отговорност\" и не може да се иска от Ирак или Сирия \"да решат проблема вместо всички\", предаде Франс прес, цитирана от БТА. \"Необходимо ни е международно сътрудничество за решаването на този проблем\", заяви пред радио Ел Те Ел Гутериш, който е във френската столица за второто издание на Парижкия форум за мир. В събитието се очаква да участват около 30 държавни и правителствени ръководители. Вчера Турция започна да експулсира чуждестранни джихадисти от ИД. Това става след турска военна офанзива в Североизточна Сирия, която Западът остро разкритикува, тъй като тя бе насочена срещу сирийските кюрдски сили - съюзници на международната коалиция срещу джихадистите. Кюрдските сили многократно предупредиха за опасност от ново надигане на \"Ислямска държава\" в резултат на предизвикания от турското настъпление хаос в района. Тези сили продължават да държат в свои затвори още хиляди чуждестранни джихадисти, а в бежански лагери - хиляди съпруги и деца на чуждестранни джихадисти.  Смятам, че тези бойци са \"обща международна отговорност\", което ще рече, че не може просто да настояваме Ирак или Сирия \"да решат проблема вместо всички\". Необходима е истинска международна солидарност, подчерта Гутериш.", "date": "2019.11.12", "title": "Джихадистите са обща международна отговорност, заяви генералният секретар на ООН"}
{"url": "http://epicenter.bg/article/Kremal--Sreshta-mezhdu-Putin-i-Zelenski-samo-zaradi-ideyata-ne-bi-bila-mnogo-polezna-/198600/7/97", "text": "Среща между президентите на Русия и Украйна Владимир Путин и Владимир Зеленски без внимателната й подготовка не би била от голяма полза. Това подчерта пред репортери говорителят на Кремъл Дмитрий Песков, предават TACC и Агенция \"Фокус\".    Съгласно думите му, към настоящия момент Москва е фокусирана върху въпроси, свързани с подготовката на срещата на върха в нормандския формат.    „Самият Путин заяви, че никога не отказва подобни срещи, но вярва, че провеждането на такава само заради самата идея ще донесе малка полза, тя трябва да бъде добре подготвена\", подчерта представителят на Кремъл.    „Все още има много големи резерви. В момента всички ние се фокусираме върху подготовката за процесите в нормандския формат. За това, разбира се, трябва да се изпълнят всички задължения, които страните поеха в Минск\", добави Песков.    Коментирайки предложението на бившия президент на Казахстан Нурсултан Назарбаев да помогне за организирането на среща на лидерите на Русия и Украйна в родината му, представителят на Кремъл подчерта, че Москва „традиционно е благодарна на Назарбаев и високо оценява усилията на казахстанските колеги по отношение на установяването на руско-украинските отношения\".    „Президентът Путин е привърженик на реанимацията на тези отношения, връщането им към нормалното, но в същото време е невъзможно да се направи това без реципрочност от страна на Киев\", обясни Песков.    Говорителят на Кремъл допълни, че телефонният разговор на Путин с Назарбаев е проведен в понеделник „по взаимно съгласие\".    „И по време на разговора това [предложение за уговаряне на среща между Путин и Зеленски] беше изразено от Назарбаев\", добави Песков.  ", "date": "2019.11.12", "title": "Кремъл: Среща между Путин и Зеленски само заради идеята не би била много полезна "}
{"url": "http://epicenter.bg/article/Navodneniya-zalyaha-Velikobritaniya/198601/7/0", "text": "Британският премиер Борис Джонсън днес ще председателства спешно заседание на комитета за справяне с извънредни ситуации „Кобра“, заради тежките наводнения в някои части на Великобритания. Това съобщава БНР.    Решението за провеждане на заседанието идва след като лидерът на опозицията Джерeми Корбин призова премиера лично да поеме отговорност за справяне със ситуацията. Корбин изрази несъгласие с изразеното по-рано становище от Джонсън, че наводненията в графство Йоркшър не изискват повишаване на степента на тревога.    Проливните валежи през последните дни обаче принудиха Агенцията за околната среда да обяви, че в пет района има опасност за живота в резултат на наводненията. И петте са в района на Донкастър, където река Дон излезе от коритото си. Най-сериозно е положението в селището Фишлейк, чиито жители се опасяват, че на фона на прогнозите за още валежи и ако водата не бъде изпомпана, кризата ще се задълбочи още повече.    Хеликоптер на кралските военновъздушни сили бе изпратен в района в опит да подсили речните диги. Агенцията за околната среда успя да осигури четири мощни помпи във Фишлейк за намаляване на опасно високото ниво на водата. Местните жители обаче критикуваха общинските власти в липса на адекватни мерки. Хората бяха призовани да се евакуират, но фермерите отказват, защото трябва да се погрижат за живата си стока.", "date": "2019.11.12", "title": "Наводнения заляха Великобритания, „Кобра“ обяви спешно заседание"}
{"url": "http://epicenter.bg/article/Zoran-Zaev--cherpi-quot--predi-izborite--Zaplatite-v-Severna-Makedoniya-s-istorichesko-uvelichenie/198602/7/0", "text": "Премиерът на Северна Македония Зоран Заев обеща по-високи заплати в държавния сектор, съобщават македонските медии. Правителството планира да изхарчи 3,9 милиарда евро и с новия бюджет от 1 януари. Пенсиите ще се увеличат с 850 до 900 денара.    Министърът на финансите и премиерът съобщиха на пресконференция, че най-много ще се инвестира в човешкия капитал - в здравеопазване, образование и социална защита. Ще бъдат отделени 100 милиона денара за борба със замърсяването на въздуха, предаде телевизия „Телма”.  Повече пари ще получат всички в администрацията, като най-голямо ще е увеличението за лекарите специалисти, чиито заплати ще се увеличат с 25 на сто от февруари, а учителите ще получат 10 процента повече от януари. Всички служители в администрацията вече получиха пет процента повече със заплатата през октомври.    Заев „черпи\" преди изборите, които ще се проведат на 12 април догодина, с историческо увеличение на заплатите, но каква ще бъде цената, пита в заглавие „Дойче Веле”.    Синдикатите са доволни, но експертите реагираха с доза скептичност и тревога предимно поради драстичното увеличение в определени сектори. Те нямат дилеми, че заплатите трябва да растат, но предупреждават, че това трябва да е в резултат на производителността.   Източник: Новини.бг", "date": "2019.11.12", "title": "Зоран Заев „черпи\" преди изборите! Заплатите в Северна Македония с историческо увеличение"}
{"url": "http://epicenter.bg/article/Vavezhdat-taksi-za-novata-magistrala-ot-balgarskata-granitsa-do-Belgrad-/198605/7/51", "text": "До 1 декември движението между новия участък на Коридор 10 от Ниш до българската граница, който бе официално открит в събота, ще бъде безплатно. След тази датата водачите по трасето ще бъдат таксувани с 410 сръбски динара (около 6.86 лв) до Ниш, а до Белград с – 1290 (около 21.57 лв), съобщава македонското електронно издание „Фактор“, цитирано от Агенция \"Фокус\".    Медията подчертава, че в първите дни след пускането на новия участък трафикът по него е спокоен. Първите превозни средства са допуснати по трасето в късните часове на събота заради последни технически проверки на целия маршрут.    Новото трасе, което е част от паневропейския коридор 10, бе открито официално от президента на Сърбия Александър Вучич и българския премиер Бойко Борисов.  ", "date": "2019.11.12", "title": "Въвеждат такси за новата магистрала от българската граница до Ниш"}
{"url": "http://epicenter.bg/article/Predotvratiha-teroristichna-ataka-na--quot-Islyamska-darzhava-quot--v-Germaniya/198606/7/0", "text": "Германската полиция обискира днес три апартамента в западногерманския град Офенбах и арестува трима души по подозрение за подготовка на терористична атака с използване на експлозиви от името на групировката \"Ислямска държава\" (ИД), предадоха световните агенции, като се позоваха на властите.    Главният заподозрян е 24-годишен германски гражданин от македонски произход, който е възнамерявал да произведе експлозиви и се е опитал да купи оръжие по интернет. Двамата му съучастници са турски граждани съответно на 22 и 21 години.    Заподозрените са се обявявали за привърженици на ИД.    Според разследващите тримата задържани са подготвяли терористична атака във Франкфурт с експлозиви и огнестрелно оръжие, като целта им е била да убият колкото се може повече хора.    При обиските са намерени достатъчен брой доказателства за подготвяното нападение. Според прокурора от Франкфурт Надя Нисен главният заподозрян вече си е набавил необходимите компоненти за направата на взривно устройство.    Тримата заподозрени ще бъдат изправени днес пред съд, който ще реши дали да ги остави в ареста.    ", "date": "2019.11.12", "title": "Предотвратиха терористична атака на \"Ислямска държава\" в Германия"}
{"url": "http://epicenter.bg/article/Ukrainski-deputat-zasedava-v-parlamenta-s-maska-na-Zhokera/198616/7/0", "text": "Депутатът в украинската Рада от партията \"Опозиционна платформа\" Иля Кива дойде на заседание на парламента с маска на Жокера, съобщава БГНЕС.   „Всеки от нас днес е донякъде Жокер“, написа Кива във Facebook.   По време на речта на Сергей Рудик Кива свалил маската и е поставил на парламентарната трибуна.   Жокерът е злодей от вселената на комиксите на „Дисни“. През октомври излезе едноименният филм, който се сочи за фаворит за цели 16 \"Оскар\"-а. ", "date": "2019.11.12", "title": "Украински депутат заседава в парламента с маска на Жокера"}
{"url": "http://epicenter.bg/article/Moshtni-buri-udariha-Italiya--Venetsiya-e-pod-voda--VIDEO-SNIMKI--/198621/7/0", "text": "Мощни бури с ураганни ветрове удариха областта Пулия в Южна Италия. Спасителните служби са на крак и реагират на стотици сигнали за паднали дървета, пишат местни медии, предаде нова телевизия.    На полуостров Саленто са блокирани някои от главните пътища, съборени са билбордове и метални огради. В град Лече има сигнали за паркирани автомобили, ударени от изкоренени дървета. На един от главните пътища вятърът преобърнал дори тежкотоварен камион. На този етап не се съобщава за пострадали хора, а само за материални щети.    Областите Пулия, Калабрия и Базиликата са в опасната зона на мощен циклон с интензивни валежи и ураганни ветрове. Обявен е червен код за опасно време. Повечето училища, детски градини и други обществени сгради са затворени превантивно.    Венеция пък е под вода. Наводнени са някои от най-привлекателните за туристите места в града.  ", "date": "2019.11.12", "title": "Мощни бури удариха Италия! Венеция е под вода (ВИДЕО+СНИМКИ) "}
{"url": "http://epicenter.bg/article/Ispanskite-sotsialisti-i--quot-Podemos-quot--se-saglasiha-da-formirat-koalitsionno-pravitelstvo-/198629/7/0", "text": "Испанският премиер и лидер на Социалистическа работническа партия Педро Санчес е постигнал споразумение с Пабло Иглесиас от крайно лявата партия антисистемна \"Подемос\" за сформиране на коалиционно правителство след проведените през уикенда избори. Това съобщи във вторник испанският вестник \"Ел Диаро\" (El Diario), цитиран от БНР.    Междувременно Ройтерс съобщи, че действащият министър-председател Педро Санчес и лидерът на \"Подемос\" Пабло Иглесиас вече са подписали предварително споразумение, което има за цел да сформира това, което двамата лидери нарекоха \"прогресивно\" коалиционно правителство.    \"С удоволствие днес ви съобщаваме, заедно с Педро Санчес, че постигнахме предварително споразумение за създаване на прогресивно коалиционно правителство, което съчетава опита на социалистическата партия със смелостта на \"Подемос\", заяви Иглесиас.    Педро Санчес добави, че вярва, че правителството ще бъде \"прогресивно\" и ще изкара \"четири години, или цял управленски мандат\".    Съгласно постиганото споразумение, Пабло Иглесиас ще изпълнява функцията на заместник министър-председател, като се очаква той и Педро Санчес да предоставят повече подробности на пресконференция по-късно през деня.    Неубедителното представяне на изборите осигуриха на досега управляващите социалисти най-много места в испанския парламент (120 от общо 350), но партията не успя да постигне самостоятелно мнозинство. Въпреки, че крайнолявата \"Подемос\" беше големият губещ в проведените през уикенда избори, тя спечели 35 депутатски места и съвместно със Социалистическа работническа партия Педро Санчес ще се опита да съставят колационно правителство.    Комбинацията от техните депутатски места обаче не е достатъчна сама по себе си, за да осигури мнозинство в парламента и те все още ще трябва да търсят подкрепа от други партии, за да бъде потвърдено съвместното правителство.    Според информацията на в-к \"Ел Диарио\", двете партии ще се опитат да вкарат и други в управляващата коалиция, включително пазарно ориентираната либерална партия \"Сиудаданос\", крайно-лявата Mas Pais и баската националистическа партия PNV.  ", "date": "2019.11.12", "title": "Испанските социалисти и \"Подемос\" се съгласиха да формират коалиционно правителство "}
{"url": "http://epicenter.bg/article/Frenskite-vlasti-zatvoriha-plazhove--okeanat-balva-narkotitsi-/198630/7/0", "text": "Френските власти затвориха плажовете в югозападна Франция, тъй като пакети с кокаин и други наркотици продължават да бъдат изхвърляни на брега на Атлантическия океан всеки ден.    Властите твърдят, че кокаинът е изключително чист – около 83 процента и предупредиха хората, които намерят опаковките да не ги пипат, а да предупредят полицията. Това не спря някои мераклии да се опитат да се доберат до дрогата, чиято улична стойност би била в милионите евро, което накара полицията да затвори плажовете и да започне да патрулира.    В понеделник 17-годишен младеж бе хванат с пет килограма кокаин в Лакану, затворен плаж за сърф близо до югозападния град Бордо – той беше дошъл от Тулуза, на три часа път с кола.    Затворени са и половин дузина други плажове в района, като полицията спира разхождащи се в района за претърсвания. Също така се проверят автомобили, които напускат близките паркинги.    По 125-километровата отсечка между Кап Ферет и Сулак сюр Мер, която включва плажа Лакану, се използва и полицейски хеликоптер.    Жена, която даде името си като Мартин, не забелязала знаците за затваряне на плажа в Порж в понеделник, когато служители ѝ казали да си тръгва с приятеля.    “Когато се обърнахме, видяхме пакет до водата”, каза тя, допълвайки, , че са сигнализирали полицията, която преценила, че тежи около четири килограма, преди да запечата улова в найлонов плик.    “Би било изкушаващо да го вземем, но сме честни!” тя каза пред АФП.    “Открихме 872 килограма”, заяви в съобщение пред АФП Филип Аструк, прокурорът в западния град Рен, където служители координират издирванията.    “Интензивно наблюдение е създадено от различни служби, по-специално от митническата агенция, по цялото френско крайбрежие”, съобщиха от офиса на Аструк.„Под тази форма това е много опасен продукт, който може да причини предозиране“, се казва в съобщението.    Длъжностните лица съобщават, че наркотиците се появяват на плажовете близо до Нант чак до курортното градче Биариц, на повече от 500 километра на юг. Френски следователи работят с европейски колеги, както и с Агенцията за борба с наркотиците в САЩ, за да се опитат да установят защо океанът изхвърля на брега дрогата.    “Има няколко хипотези, но за момента смятаме, че е вероятно те да са били изхвърлени поради механичен проблем или по време на буря”, казва Aструк в изявление в неделя.    Френски вестник съобщи през уикенда, че някои пакети, открити на плажа в Аркашон, югозападно от Бордо, са обозначени като “Диамант“ или “Брилянт”. Съобщава се, че пакетите с кокаин, маркирани със същите думи, също са били изхвърлени на брега на Флорида по време на ураган Дориан през септември.    Полицията иззе рекорден или повече от 140 тона кокаин в цяла Европа през 2017 г., показват най-новите данни, налични в Европейския център за мониторинг на наркотици и наркомании на ЕС, публикувани през юни.", "date": "2019.11.12", "title": "Френските власти затвориха плажове, океанът бълва наркотици "}
{"url": "http://epicenter.bg/article/Turska-sotsiologicheska-agentsiya--Blizo-60-deputati-shte-napusnat-partiyata-na-Erdogan/198634/7/0", "text": "Известната турска социологическа агенция „Аврасия” прогнозира, че предстои най-малко 50-60 депутати от управляващата Партия на справедливостта и развитието да я напуснат.   Директорът на агенцията Кемал Йозкираз публикува прогнозата си в „Туитър”. Той смята, че в периода 2020-2022 г. ще настъпи голямо разцепление в ПСР.   Прогнозата на социологическата агенция буквално предизвика шок в управляващите среди, тъй като е известна с това, че на местните избори прогнозира с най-голяма точност в сравнение с други агенции изборния успех на Екрем Имамоглу за кмет на Истанбул.   „Не само, че значителна група депутати ще напуснат партията на Ердоган, тя ще бъде силно отслабена\", написа Йозкираз. Според него в ПСР „ще са благодарни, ако партията изобщо успее да влезе в парламента при следващите избори\".   Загубата на местните избори наистина предизвика голямо сътресение в управляващата партия на Ердоган. Малко след вота се появиха информации, че вицепремиерът Али Бабаджан и предишният президент Абдулах Гюл смятат да създадат собствена организация, която да се върне към „корените на ПСР”.   Прогнозите на Йозкираз са в синхрон с тези информации за разцепление в Партията на справедливостта и развитието. Все пак трябва да отбележем, че макар в последно време анализите и проучванията на агенция „Аврасия”, нейният директор не винаги е бил прав в своите предвиждания. Такъв беше случаят с конституционния референдум през 2017 г. , когато Йозкираз прогнозира, че управляващите няма да спечелят.   За Партията на националистическото действие на Девлет Бахчели, която е партньор на Ердоган, социологът посочи, че тя „винаги е печеливша. Тя ще премине в опозиция. Всеки ще си извлече поука от миналото, парламентарната система ще се утвърди.\"   Източник: бТВ", "date": "2019.11.12", "title": "Турска социологическа агенция: Близо 60 депутати ще напуснат партията на Ердоган"}
{"url": "http://epicenter.bg/article/Razsledvat-shefove-na--Folksvagen-/198635/7/0", "text": "Германски прокурори заявиха, че са повдигнали обвинения за присвояване срещу четирима изпълнителни директори на „Фолксваген“ за предоставяне на прекомерни заплати и бонуси на няколко членове на съвета на служителите. С тези действия били облагодетелствани петима членове на съвета, което струва на автомобилния гигант около 5,1 милиона евро надплащане, казаха прокурорите. От сумата самият председател на съвета получил 3,1 милиона евро прекомерно заплащане или бонуси, предаде БГНЕС, цитирана от Нова телевизия.    Четиримата обвиняеми не бяха посочени, но двама бяха описани като бивши членове на борда. Третият е бивш изпълнителен директор, а четвъртият -\"настоящ водещ мениджър\". Случаят е последният от поредица заплетени казуси, сполетели „Фолксваген“.  След като преди четири години компанията призна, че незаконно оборудвала 11 милиона превозни средства по целия свят със софтуер, който прави автомобилите да изглеждат по-малко замърсяващи, германският автомобилен гигант води битки в редица съдебни дела.    Топ ръководителите на концерна - минали и настоящи - бяха обвинени в \"пазарна манипулация\", докато акционерите започнаха мащабен съвместен съдебен иск за девет милиарда евро обезщетение. Около 400 000 дела на шофьори също бяха включени в гигантски процес, който започна на 30 септември.", "date": "2019.11.12", "title": "Разследват шефове на „Фолксваген“ за раздавани високи заплати и бонуси"}
{"url": "http://epicenter.bg/article/Lavrov-na-vapros-dali-Rusiya-se-gotvi-za-izborite-v-SASht--Ne-se-pritesnyavayte--shte-reshim-tozi-problem-/198636/7/97", "text": "Министърът на външните работи на Руската Федерация Сергей Лавров отговори с ирония на въпрос дали Русия се готви за президентските избори в САЩ през 2020 година по време на изказването си на Парижкия форум за мир, предават ТАСС и Агенция \"Фокус\".    „Не се притеснявайте за нас, ще решим този проблем“, заяви министърът, като думите му предизвикаха усмивки сред публиката.    Напоследък САЩ нееднократно обвиняват Русия, че се намесва в изборите там. След Америка и редица други държави \"поеха щафетата\" и упорито винят Москва, че се намесва ту в едни, ту в други избори, отбелязва ТАСС.    Началото на предизборната кампания в САЩ ще бъде на 3 февруари в щата Айова.    Името на съперника на настоящия държавен глава Доналд Тръмп ще стане ясно на националния конгрес на Демократическата партия на 13-16 юли 2020 година в Милуоки (щата Уисконсин).    Републиканците ще проведат своя предизборен конгрес в периода от 24 до 27 август 2020 година в град Шарлът (щата Северна Каролина).  ", "date": "2019.11.12", "title": "Лавров на въпрос дали Русия се готви за изборите в САЩ: Не се притеснявайте, ще решим този проблем "}
{"url": "http://epicenter.bg/article/Van-der-Belen--Belarus-tryabva-da-otmeni-smartnoto-nakazanie--za-da-stane-chlen-na-Saveta-na-Evropa/198641/7/0", "text": "Прилагането на смъртно наказание в Беларус не позволява страната да бъде член на Съвета на Европа. Това заяви президентът на Австрия Александър Ван дер Белен след среща във Виена с беларуския президент Александър Лукашенко.    Той добави, че прилагането на крайната наказателна мярка в Беларус е един от спорните въпроси в отношенията между бившата съветска република и Европейския съюз.    \"Австрия е за налагането на мораториум\", каза Ван дер Белен. Лукашенко отговори, че в неговата страна редовно се правят анкети за отменянето на смъртното наказание, но засега няма промяна в обществените нагласи, след като с референдум през 1996 г. бе решено да има смъртно наказание.    \"Струва ли си този въпрос да бъде поставен на референдум, за да получим отрицателен отговор? Мисля, че не си струва\", заключи той.    Ван дер Белен похвали властите в Минск за важната им роля в мирния процес в Украйна.    Лукашенко заяви, че членството на Беларус в програмата на ЕС \"Източно партньорство\" не е насочено срещу трети страни. Беларус е единствената държава в Европа, в която се прилага смъртно наказание.    През последните 20 години в страната са извършени над 400 екзекуции, като само един осъден на смърт е бил помилван от президента.    Лукашенко е днес на първото си посещение в страна от ЕС, след като през 2016 г. съюзът отмени персоналните санкции срещу него. През 2002 г. ЕС наложи визови забрани на членове на висшето беларуско ръководство, включително на президента, заради нарушения на правата на човека. През февруари 2016 г. ЕС не продължи санкциите срещу 170 чиновници, сред които Лукашенко, но остави в сила оръжейното ембарго срещу Минск.   Източник: Новини.бг", "date": "2019.11.12", "title": "Ван дер Белен: Беларус трябва да отмени смъртното наказание, за да стане член на Съвета на Европа"}
{"url": "http://epicenter.bg/article/Tramp-zabranil-izyavleniya-za-intsidenta-s-arestuvanite-ot-Rusiya-ukrainski-moryatsi/198645/7/0", "text": "Президентът на САЩ Доналд Тръмп забрани на Белия дом да публикува изявления за инцидента в Керченския проток, заяви Кристофър Андерсън, бивш съветник на бившия специален представител на САЩ за Украйна Кърт Волкър, в изслушване в Конгреса.    Стенограма от изказването му беше огласена от Националното обществено радио.    \"Докато моите колеги от Държавния департамент своевременно подготвиха изявление, осъждащо Русия заради изострянето на ситуацията, високопоставени служители от Белия дом го блокираха\", заяви Андерсън. Той отбеляза, че е информирал Волкър за това.    Андерсън предположил, че Белият дом планирал да получи повече информация поради неяснотата на ситуацията. В същото време той подчерта, че за разлика от президента, държавния секретар Майк Помпео и бившият посланик на САЩ в ООН Ники Хейли все пак направиха изявления за инцидента в Керченския проток.  В края на октомври Камарата на представителите на Американския конгрес официално стартира процедура по импийчмънта на президента. Причината за това бяха информации в медии, че Тръмп изглежда изисквал президентът на Украйна Володимир Зеленски да проведе разследване срещу сина на политическия му опонент Джо Байдън, в противен случай заплашил Киев със забавяне на военната помощ. Тръмп отрече твърденията. Според него именно Байдън искал уволнението на украинския генерален прокурор, който водеше разследване срещу компанията на сина му.   Източник: БГНЕС", "date": "2019.11.12", "title": "Тръмп забранил изявления за инцидента с арестуваните от Русия украински моряци"}
{"url": "http://epicenter.bg/article/V-Rusiya-razreshiha-na-sada-da-konfiskuva-imushtestvo-ot-priyateli-i-poznati-na-chinovnitsi-kradtsi-/198646/7/97", "text": "„Конституционният съд на Русия призна за законно правото на съда да отнема имуществото на приятели и близки на хванатите в кражба и корупция държавни чиновници, ако те не могат да потвърдят законността на средствата, с които са купували автомобили и имоти. Това пише руското издание „Московский комсомолец“ в материал, представен от Агенция \"Фокус\" без редакторска намеса.    Руснаците трябва да благодарят на най-известния в страната полковник от милицията - Дмитрий Захарченко, осъден на 13 г. затвор за корупция. Неговите роднини и познати считат, че незаконно им е конфискувано имущество за повече от 9 милиарда рубли. Те, както смятат, не се отнасят към лицата, задължени да потвърдят законността на парите, с които са придобивали автомобили и имоти.    Изданието припомня, че имуществото е иззето през 2017 година по решение на Никулинския съд на Москва. Съдът счете, че приходите на Захарченко и членовете на семейството му по никакъв начин не им позволяват да си купуват такова количество коли и недвижими имоти. Обидените роднини и приятели стигнаха до Конституционния съд.    Той, от своя страна, взе наистина народно решение - може да се иззема от всеки гражданин в полза на държавата имущество, ако то е придобито с доходи, чиято законност не може да бъде птовърдена, а не само от чиновниците и членовете на техните семейства.    За да стане по-ясно: Хващат чиновник в корупция и съдът взима решение да конфискува имуществото му. Това, което е придобито незаконно и е записано на съпругата и децата, се взима без въпроси. А ако е записано на тъщата или на приятел, то тук има тънкост. Според закона за контрола на разходите на държавните служители нито тъщата, нито приятелите са длъжни да докажат, че имуществото е получено по законен начин. Тоест, има очевидна вратичка, за да не се върне откраднатото на държавата.    Но тук Конституционният съд започна да гори с напалм - конфискацията на имущество от далечни роднини и приятели „се отнася до специалните законови мерки“. И по никакъв начин не нарушава правата им, ако представят на съда доказателства за законния произход на средствата, с които е придобита собствеността. Справка за доходите по формуляр 2-НДФЛ, например.    Ако не навлизате в законови тънкости - тук това е обгорена земя около корумпиран служител. Е, кой иска да бъде привлечен към дело в сегашните ни съдебни производства? Може наистина да си си купил „Бентли“ със своите пари, но просто вече си изхвърлил бележката. Отиди в съда и докажи, че това не ти е подхвърлено от някой приятел, който е хванат с подкупи. Всичко ще бъде отнето - който не се е скрил, съдът не е виновен.    От друга страна, от какво може да се страхува честното мнозинство? Честните хора не просто нямат „Бентли“, а живеят от заплата до заплата и парите никога не им стигат. А корумпираният чиновник, и всички разбират това, ще излежи присъдата си и пак няма да остане беден. А сега, може би, ще бъде. Поне шансовете за подобен резултат се увеличиха, коментира изданието.    „Московский комсомолец“ посочва, че 83% от богатството в Русия е в ръцете на 10% от населението.  ", "date": "2019.11.12", "title": "В Русия разрешиха на съда да конфискува имущество от приятели и познати на чиновници-крадци "}
{"url": "http://epicenter.bg/article/Noshtta-na-teatrite-tazi-godina-e-pod-nadslov--quot-Ti-promenyash-igrata--Igrata-promenya-teb-quot-/198615/6/0", "text": "Над 170 събития ще има тази година в Нощта на театрите, съобщиха организаторите. В афиша на седмото издание на фестивала има представления, пърформанси, форматни събития, дискусии, изложби, отворени врати, театрални пътешествия и срещи зад кулисите, NT Live, импро театър, концерти, ателиета, фокуси, поетични рецитали, младежко творчество, детска програма.    Локациите са София, Пловдив, Варна, Бургас, Стара Загора, Русе, Хасково, Благоевград, Велико Търново, Сливен, Габрово, Симитли, Добрич, Плевен, Кърджали, Смолян, Перник и Шумен.    Тази година инициативата е с послание \"Ти променяш играта. Играта променя теб\". Над 1500 творци от различни театрални стилове стават част от европейската платформа в България и представят своите продукции в над 90 места в 18-те града.    За поредна година в Нощта на театрите, най-верните фенове на театралното изкуство ще имат възможността да надникнат зад кулисите на няколко театрални институции и да се срещнат с любими актьори и творци - в София (Народен театър \"Иван Вазов\", Софийска опера и балет и театър \"София\"), в Пловдив - Драматичния театър, Стара Загора - Операта. В Габровския театър ще има ден на отворените врати, а в Хасково - разходка зад кулисите на Драматично-кукления театър \"Иван Димов\". NТ Live на National Theatre London гостува с най-новата продукция на един от най-иновативните театрални режисьори Иво ван Хове.   На 16 ноември прожекции ще има в шест кина, в София, Пловдив, Русе, Варна и Бургас. Джилиън Андерсън (\"Досиетата Х\", \"Трамвай желание\") и Лили Джеймс (\"Mamma Mia! Отново заедно\") са изпълнителите на главните роли в спектакъла \"Всичко за Ийв\". Постановката разказва историята на Марго Чанинг.  Националната гимназия за сценични и екранни изкуства в Пловдив и Националното училище за музикално и сценично изкуство в Бургас ще отворят сцените си за широката публика, и ще покажат своите продукции с вход свободен.    1000 деца ще гледат безплатно куклен театър преди Нощта на театрите. Акцията е част от социалната кампания \"Веселите зъбки\" и за втора година се осъществи в партньорство с европейската инициатива. 10 детски градини от София, Пловдив, Варна, Бургас, Велико Търново, Плевен, Добрич, Русе, Благоевград и Стара Загора ще могат да се докоснат до театралното изкуство.", "date": "2019.11.12", "title": "Нощта на театрите тази година е под надслов \"Ти променяш играта. Играта променя теб\""}
{"url": "http://epicenter.bg/article/Savetnik-na-Vladimir-Putin-izprati-saboleznovaniya-za-konchinata-na-Pavel-Vasev/198624/6/0", "text": "Михаил Швидкой, специален представител на президента на Руската федерация по международното културно сътрудничество, изпрати днес до председателя на парламентарната Комисия по културата и медиите Вежди Рашидов писмо, в което изразява искрените си съболезнования за смъртта на Павел Васев.   В писмото се казва: „С дълбоко прискърбие узнах за кончината на забележителния човек, добрия син на българския народ Павел Васев, който направи много за запазване и развитие на руско-българските отношения. Той имаше много приятели не само в България, но и в Русия. Всички ние скърбим за неговата загуба”.   Писмото ще бъде предадено на семейството на Павел Васев.", "date": "2019.11.12", "title": "Съветник на Владимир Путин изпрати съболезнования за кончината на Павел Васев"}
{"url": "http://epicenter.bg/article/Izborat-na-Geshev-i-na-Panov---prilikite-i-razlikite-/198568/11/0", "text": "Когато преди пет години тогавашният съдия във Върховния административен съд (ВАС) Лозан Панов бе кандидат за председател на Върховния касационен съд (ВКС) срещу него се провеждаше масирана кампания, в която участваха медии, собственост или с обща редакционна политика с тези на Иво Прокопиев, тогавашните - правосъден министър Христо Иванов и член на Висшия съдебен съвет (ВСС) Калин Калпакчиев, както и групата неправителствени организации, начело с политизирания Съюз на съдиите в България (ССБ) и други, свързвани с лобисти в правосъдието и адвокатски кантори.    Последните месеци същите кръгове провеждат масирана кампания и срещу актуалната кандидатура на Иван Гешев за главен прокурор. Към тях трябва да се добавят и наемниците (протестъри, \"говорители\" и медии) на укриващия се от правосъдието фараон Цветан Василев, основният подсъдим по делото за банкрута на КТБ, по което Гешев е наблюдаващ прокурор.    Освен с политическата си реч срещу избора на главен прокурор, произнесена при изслушването на кандидата на 24 октомври, председателят на ВКС Лозан Панов даде своя принос в очернящата кампания с многократното настояване да се запознае в конкретика с делата, по които Иван Гешев е работил като редови държавен обвининтел. Ресорната Комисия по атестиране и конкурсите (КАК) отговори на любопитството на Панов, като му припомни, че благодарение на дейността на Гешев като прокурор в СРП и СГП са осъдени общо 233 лица, с влязъл в сила съдебен акт. Панов отвърна, че това не било достатъчно, макар само преди пет години и за него да е изготвена идентична справка.    Доклад за дейността на Лозан Панов като редови магистрат през 2014 г. прави и тогавашната Комисия по предложенията и атестирането на съдиите, прокурорите и следователите (КПА). \"Съдия Лозан Панов е утвърден професионалист с кариерно развитие в органите на съдебната власт\", пише в биографичната справка за кандидата за председател на ВКС. Отбелязва се даденото позитивно становище от тогавашния председател на ВАС Георги Колев. 586 съдебни акта са постановени от Седмо отделение на Втора колегия за периода от постъпването на Панов във Върховния съд, т.е. 01 февруари 2012 г. до момента на изготвянето на доклада.    Докладът съдържа справка и за работата на Лозан Панов като административен ръководител и на Административен съд София-град (АССГ), където през 2010 г. магистратът е титуляр в Първо отделени, Първи състав. През цялата 2010 г. Панов е насрочил 18 съдебни заседания, на които са разгледани общо 68 или средно по 4 дела на заседаниe. Административният съдия е бил докладчик по 18 дела.    Отбелязва се още, че макар да е прекарал повече време в административните съдилища, Панов има юридически стаж в началото на кариерата си и като наказателен съдия.    Комисията изтъква още, че извън професионалната си дейност като съдия, Панов \"поддържа активна спортна дейност, като взима участия в редица състезания и мероприятия, което отразява личното му усещане за пълноценност, изградено не просто като съществуване, а като дух, воля и борбеност, насочени към постоянно развитие\".    И още един детайл от доклада на КПА по повод номинацията на Л. Панов за председател, който с оглед развилата се впоследствие засилена публична и медийна активност на висшия съдия и дори на неговата съпруга!? (от 14 февруари 2015 г.), поставя въпроса - какво би могло да е причинило тоталната метаморфоза в душевността на \"съдия №1\": \"…през всичките години с действията си (Л. Панов-бел.ред.) никога не е позволявал факти от личния му живот да бъдат обществено достояние, нито е давал повод за коментари в медиите или съсловието по въпроси, извън професионалното му поведение, което е сигурен знак за стабилност и ясно изградена ценностна система на личността\".    Пет години по-късно нищо вече не е същото, Панов е забравил за своята атестация и предпочита тя да не е обществено достояние. Забравил е и поддръжниците си, когато бе атакуван с \"кална кампания\" в хода на процедурата по неговия избор. Днес председателят на ВКС е основният проводник на лобистките интереси в съдебната власт, в частност във ВСС, той е и едно от \"остриетата\" в хибридната пропаганда срещу Иван Гешев, макар да е бил в неговата ситуация.    Тогава Панов не се присъединява към призивите на неправителствени организации, начело със ССБ, тогавашният президент Росен Плевнелиев да не подписва указа за неговото утвърждаване, нито е смятал, че въпросът следва да се отнесе за тълкуване до Конституционния съд. Панов разчита, че всичко от 2015-та година е забравено. Така вероятно смята и Плевнелиев, който обслужвайки лобистки и политически кръгове, сега раздава непотърсени съвети, макар като държавен глава да изпълняваше послушно чуждата воля и набързо да подписа указа за избора на Лозан Панов за председател на ВКС.    А за разлика от Иван Гешев, който има безпрекословната и публично заявена подкрепа от страна на цялата професионална общност, Панов влезе като \"външен\" за ВКС магистрат, какъвто всъщност продължава да е и до днес.  ", "date": "2019.11.12", "title": "Изборът на Гешев и на Панов – приликите и разликите "}
{"url": "http://epicenter.bg/article/The-National-Interest--Omrazata-na-Hitler-kam-Rusiya-ya-prevarna-v-svrahdarzhava/198571/11/0", "text": "      Би било глупаво да се твърди, че преди Хитлер Русия не е била велика държава. Разполагайки с огромни територии, ресурси и население, Русия е била сила като минимум от XVIII век. Този гигант се оказва достатъчно силен, за да унищожи армията на Наполеон, който също сметнал Русия за лесна плячка. Но 75 години след разгрома на Хитлер е трудно да си представим колко по-различен е бил международният баланс на силите тогава. В края на 30-те години армията на САЩ е по-малка от тази на Румъния. Великобритания, чиито разрушители днес не могат да влязат в топлите морета, е владеела три четвърти от повърхността на Земята, а нейният военноморски флот се е считал за най-силния на света. Франция, за която днес се разказват вицове с рефрена „предавам се“, е имала най-мощната сухопътна армия в Западна Европа. А Германия, чиито въоръжени сили днес едва ли са функционални, ужасява своите съседи от 1870-та. Освен тях там е и Русия – загадъчен комунистически колос, разтресен от сталинските чистки, гигант на глинени крака, който трудно побеждава мъничката Финландия през 1939-1940 година. Не само Хитлер с генералите си вярва, че Русия ще се срути като къща от карти. Дори британски и американски експерти не са очаквали Москва да оцелее след блицкрига на Хитлер. Въпреки това, през май 1945 г. Великобритания е на прага на срив, Франция е унищожена, а германците слушат грохота от веригите на руските танкове, които се движат през руините на Берлин. Подобно на окървавения, но непобеден боксьор, Русия остана на крака и остана една от двете световни суперсили за повече от 40 години. Каква би била Русия днес, ако Втората световна война не беше избухнала? Ами ако Хитлер бе останал неудачен художник от Виена или ако бе разкъсан от бомбата на наемен убиец в бирена зала в Мюнхен? Ако Хитлер не беше започнал войната, Съветският съюз не би могъл да създаде своя европейска империя. Великобритания и Франция бяха толкова решително настроени срещу комунизма, че почти бомбардираха руските петролни находища през 1940 г., когато Сталин подписа пакт с Хитлер. Освен това те обмисляха да изпратят войски в помощ на Финландия. Те нямаше да станат неактивни, ако Съветският съюз бе нахлул на територията на Германия (което е било съвсем реално да се случи, ако Съветите бяха победили Полша по време на руско-полската война от 1920 година). Значителна част от германските войски в операция „Барбароса” са съставени от съюзниците на Берлин, които глупаво се присъединяват към „кръстоносния поход” на Хитлер срещу болшевизма: Румъния, Унгария, България   и Финландия.   Мисълта как италианските войници ядат паста на снега край Сталинград все още изглежда сюрреалистична. След като завзе Румъния, Унгария и България, Червената армия докара комунистическия режим там на своите щикове. Тя направи същото, освобождавайки (да, именно освобождението от ужасите на нацисткото управление) Полша и Чехословакия. С други думи, без Хитлер нямаше да има Варшавски договор. Границите на днешна Русия също биха изглеждали различно. През 1939 г. Хитлер и Сталин разделят Полша, а след войната Съветският съюз анексира по-голямата част от полските територии, които е завзел през 1939 г., докато Полша получава „компенсация“ под формата на германска територия. Ако не беше войната, тези земи никога нямаше да преминат от ръка на ръка, а Източна Прусия пак щеше да бъде част от Германия, а не от Русия. Действително, в хода на операцията „Барбароса“ са нанесени огромни щети на промишлеността и ресурсите на Русия и Украйна, които Съветският съюз успя да компенсира само частично благодарение на лендлийза и следвоенното разграбване на Германия. Безмилостната сталинистка политика на индустриализация през 30-те години на миналия век осигури бърз растеж на съветската икономика и превърна Съветския съюз от царска селска държава в голяма индустриална сила, способна да произведе достатъчно оръжие, за да победи бронетанковите сили на Хитлер.   Въпреки икономическите противоречия на комунизма, би било интересно да се види как съветската икономика може да се конкурира с икономиките на други държави с течение на времето, ако не беше войната. Но не остават много други държави. Безумието на Хитлер унищожи съперниците на Съветския съюз, с изключение на САЩ. През 1939 г. светът беше многополюсен и много държави в него се състезаваха за власт и влияние. До 1945 г. остават само две суперсили: Америка и Съветският съюз. Останалите кандидати за това звание бяха унищожени, окупирани или изтощени до краен предел. И това е най-голямото наследство, което Хитлер оставя на Русия. Русия на Путин е само сянка на военната сила и глобалното влияние, които Съветският съюз притежаваше. Ако обаче сравним военната мощ и влиянието на съвременна Великобритания, Франция и Германия с тяхното състояние до 1939 г., вече няма да изглежда, че Русия днес е в лошо състояние. Москва беше в състояние да поддържа своите експедиционни сили в Сирия в продължение на много месеци, докато коалицията на НАТО едва успя да събере нужното количество ресурси, за да се справи с такава слаба страна като Либия на Кадафи през 2011 г. В Европа Хитлер остави след себе си вакуум, който Русия запълни. Дали е струвал 20 милиона живота е друг въпрос.    ", "date": "2019.11.12", "title": "The National Interest: Омразата на Хитлер към Русия я превърна в свръхдържава"}
{"url": "http://epicenter.bg/article/Makron---bezchuvstven--nenadezhden-i-obsebvasht-/198572/11/33", "text": "Външнополитическото поведение на френския президент през последните месеци е безчувствено, ненадеждно и обсебващо. Но със сигурност е неевропейско.    Когато в Германия в понеделник възпоменателните мероприятия приключиха, във Франция училищата и магазините останаха затворени. 11 ноември, денят, в който преди 101 години приключи Първата световна война, е празник във Франция. Повод за възпоменание на стотици хиляди млади мъже, загубили живота си в борбата срещу германците.    Този път Еманюел Макрон се ангажира с 11 ноември този път много незабележимо. Денят е отбелязан с посещение в Берлин, където празнува падането на Берлинската стена в неделя вечерта заедно с федералния президент Франк-Валтер Щайнмайер и канцлера Ангела Меркел. И с мирна конференция, която Макрон организира в Париж на 12 ноември.    От гледна точка на Германия фактът, че споменът за Първата световна война остава толкова жив във Франция, може да събуди учудване. На него държат не само учителите по история, но и семейства в цялата страна. Националните възпоменателни календари следват различен ритъм.    Не пречи да изясним, колко сериозен е Макрон по отношение на френско-германското сътрудничество. И доколко неговата политика е фокусирана върху бъдещето.    Миналата година, когато беше отбелязана 100-годишнина от края на Първата световна война, Макрон направи едноседмично историческо турне. То беше посветено колкото на миналото на страната, така и на него самия като президент, стремящ се да пише история. То не беше скромно. Освен това се превърна в контрапункт на остарялата политика за историческата памет, която Франция често подхранва. Национална гордост, шовинистично жестове на превъзходство – всичко това липсваше. По-малкият по мащаб военен парад накара генерали и офицери да възнегодуват срещу своя президент.    Година по-късно Макрон вече се представя в друга светлина. Той изглежда все по-малко като равен партньор и повече като наследник на империя.    „Франция Ви обича”, заяви по-рано президентът пред депутатите на германския Бундестаг. Междувременно любовта на Макрон изглежда повече като любовта на родителите към детето: „Обичам те, така че трябва да си сложиш шапка“. Или да увеличиш бюджета си за въоръжение.    Външнополитическото поведение на Макрон през последните месеци е безчувствено („НАТО е в мозъчна смърт”), ненадеждно (няма присъединяване към ЕС за Албания и Северна Македония) и обсебващо (Европейският парламент трябва да одобри неговия кандидат). Но едно нещо категорично не е – европейско.    Макрон е с катер в открито море    В продължение на две години Макрон наблюдаваше как Германия не се грижи за шапката си, защото беше заета с прическата си. САЩ се оттеглят от споразумението за трансатлантическото партньорство? Добре, трудно е. Но какво ще стане, ако Хорст Зеехофер взриви голямата коалиция?    Ако човек се концентрира върху начина, по който Макрон съобщава своите външнополитически планове, това дава повод за раздразнение. В свое интервю той описа геополитическата ситуация в света, сякаш е единственият, който я осъзнава. Това прави сътрудничеството изтощително. В същото време то е лесно, защото Макрон е последователен и ясен. Както и преди той иска сближаване на европейците на военно, финансово и социално-политическо ниво. И вижда себе си не само като източник на идеи, но и като лидер.    Ако се запитаме честно, защо Макрон е толкова раздразнен, единият от възможните отговори е, че това негово поведение е предвестник на несигурно бъдеще. Начело на Германия все още стоят големи играчи като ХДС и СПГ, които продължават да се движат, независимо от пробойните в корпуса им. Във Франция пък популярните (народните) партии вече залязоха. А Макрон се е качил в моторна лодка в открито море по пътя. Вдясно или вляво, важното е да бъде той. Това е опасно за демокрацията във Франция. Успехът на Макрон се основава на факта, че той облагородява крайната десница с единствената опозиция. Но именно тази радикализация на дискурса заплашва и Германия.    Макрон иска да действа. В интерес на Франция и заедно с Берлин. В рамките на Европа няма други две държави с толкова силен стремеж да се гласува, колкото Франция и Германия. Спорът не е знак за разминаване, а доказателство за нарастващата близост.    Франция може само да се надява възможно най-скоро срещу Макрон да се изправи една сериозна опозиция. Европа разбира колко дразнещо може да бъде господството на Макрон. Французите живеят с него вече две години и половина. Страната има нужда от демократична и избираема алтернатива.         ", "date": "2019.11.12", "title": "Зюддойче Цайтунг: Макрон – безчувствен, ненадежден и обсебващ "}
{"url": "http://epicenter.bg/article/Georgi-Atanasov--/198570/11/0", "text": "            С тази оценка на Георги Атанасов влизаме в темата за началото на българския преход.   − Да, виждахме, че нещата вървят към криза. Чувствахме я. Изнемогвахме в икономиката, съзнавахме и негативите в живота. − Търсехме нови решения, но линията, която следвахме, не съответстваше на реалната острота на проблемите. След курса за преустройство в СССР в част от ръководството на БКП започна да назрява убеждението, че можем да се освободим от недъзите само чрез поражението на тоталитарната система, а това с Тодор Живков не можеше да стане. През пролетта на 1989-а се проведоха конгресите на творческите съюзи, които бяха показателни за новите процеси и нагласи. България навлезе в период на остра политическа криза. Разговорите на тази тема помежду ни   станаха системни. Виждахме, че кризата на доверието към властта прераства в криза на властта. С това разбиране още на 6 юли 1989 г.   се договорихме с Петър Младенов, че трябва да се отиде на открит политически сблъсък с Тодор Живков и той да бъде отстранен от ръководството на партията и на държавата. На следващия ден посветихме в плана си Добри Джуров и Андрей Луканов. Така четиримата станахме ядрото на акцията за смяна на ръководството на партията и държавата. − Каква опозиция? Имаше натрупано недоволство в обществото. Но сериозна, организирана опозиция в България нямаше. След 10 ноември ‘89-а те научиха на улицата, че Живков е свален. − След като ние, четиримата, се разбрахме, уточнихме се аз да направя анализ за икономиката, Петър (Младенов) - за политическата обстановка и партията. Трябваше да създадем организация, която да гарантира, че промяната ще е не само успешна, но и радикална. На 13 юли 1989-а в Политбюро (ПБ) на ЦК на БКП се състоя обсъждане на проблемите на икономиката. Моите тези коренно се разминаха с постановките на Живков. В същия дух се изказа и Луканов. Втори сблъсък имахме в края на август ’89-а, когато Живков внесе в Политбюро предложение за свикване на ХIV конгрес, а повечето членове на ПБ изразиха несъгласие с основните постановки на материалите. Тогава той разбра, че вече не владее положението. − След като Петър Младенов написа писмото си, с което подаде оставка и го депозира в Политбюро, Живков свика Политбюро, за да се обсъди. Тогава Луканов ми съобщи, че с Пенчо Кубадински и с други дейци са решили Петър да си изтегли писмото. Възпротивих се категорично:    Предложих му аз и Добри Джуров да отидем при Живков и директно да му поискаме оставката. Но това да стане 2-3 дни преди пленума на 10 ноември, за да няма време Живков да организира нещо, да разсъждава много и т.н. Андрей се съгласи. На 7 ноември поднасяме венци пред паметника на Ленин по случай Октомврийската революция. Джуров идва при мен и ми казва: „ “   − Да. Съгласих се. Срещата им бе на 8 ноември в 9 ч. Към 11,30 бай Добри ми съобщи, че Живков приел да се оттегли на някой от следващите пленуми. Скочих: „  Добри се затюхка:   -  И на следващия ден, на 9-и, те бяха отново при Живков. Тогава го убедили. В същия ден следобед при мен влиза Григор Стоичков:  .“ Скочих:   Поисках среща с Живков. Разбрах, че при него са Балевски, Георги Джагаров и Панталей. Изчаках ги във фоайето пред кабинета му да излязат. И понеже знам правилата на политиката, веднага минах в настъпление:   И без да чуя отговора му, продължих:   Настъпи тягостно мълчание. Живков имаше едни малки ръчички. Мълчи, тупа нервно с пръсти по масата и в един момент ми отвръща:   Възразих:   Той кима с глава и ме пита: „  -„   -  Смръщи вежди! −  − Смяташе, че не е оперативен човек. − Тодор Живков имаше много ценни качества и като човек, и като ръководител, и като партиен деятел. Но имаше и сериозни недостатъци. Първо, знаеше как да съхранява властта си и второ, беше отмъстителен и субективен в оценките си. За всички, които са били против него − Чудомир Александров, Георги Атанасов, Андрей Луканов, Петър Младенов − се изказа зле. А хвалеше Гриша Филипов, който нанесе такива поражения на държавата. Но тогава, след заседанието на Политбюро преди пленума на следващия ден, тримата: аз, Добри и Петър, отидохме при Живков. Беше разстроен. Уточнихме се за реда на пленума и си тръгнахме. − Заради това му изражение по-късно някой ме попита:   Никой не го е дрогирал. В началото той изнесе великолепен доклад. Беше капнал да стои прав и да говори. Все пак беше на 78 години. После, когато стана гласуването и видя резултата, Живков си даде сметката, че това е краят, че от утре вече не е генерален секретар. А 35 години е бил на този пост! Всеки човек в такъв момент връща лентата назад, отново изживява изминалите години. И изведнъж някой му казва: „Дотук!“ Ами това действа психически. Вярно е, че той положи усилия с помощта на някои свои близки хора в ЦК да промени хода на пленума − точката за оставката му да се отложи. По време на обедната почивка Милко Балев го е навивал да не се съгласява с освобождаването му като председател на Държавния съвет. Сигурно затова в началото на второто заседание Живков ми каза:   Отвърнах му: „ − Само продума: „  После, по време на заседанието, като тръгнаха изказванията, двамата седим един до друг и по едно време Живков ми казва:   - “ -   Точно така ми каза. Разбирах състоянието му, но не му дадох думата. Даже някои след това казаха:  − Добре, ще му дам думата, ама знам ли какво ще говори. Да не объркаме работата. − − Да. Аз съм малко тепегьоз на тая тема. Чувах, че някои са имали известни опасения. Аз бях спокоен. Какво... като ме арестуват? Даже и да предположим, че ще ме убият, което няма да стане, защото времената вече са други, какво от това? Нищо! Бай Добри ми разказваше след това, че бил доста притеснен как ще реагират Вътрешните войски, които бяха до Горубляне. Там имаше голямо поделение. По някое време Добри даже съзрял, че има раздвижване и бил доста смутен. Защото, ако това се допусне, няма да е добре и за България, и за партията. Но явно Живков е бил разумен. И нямаме основание да го подозираме в каквито и да е екстремни действия. Ето, така стана промяната − това бе един обикновен ноемврийски ден. − Една обичайна промяна в партията, която предопредели много сериозни неща в развитието на България. Впрочем много хора не си дават сметка какво точно стана след това? Десети ноември като първи акт на промяната не е всичко, това бе само началото. Лошото е, че мнозина със задна дата се опитаха да си напишат героична биография. − Мислехме, че промяната ще е за хубаво. И сме се борили да бъде хубаво. Несъмнени са демократичните ни постижения и приобщаването на България към ценностите на Европа. Но не допусках, че след 10 ноември всичко така катастрофално ще се срути. При такава радикална промяна естествено е да се върнем и назад в някои сфери, да се преориентираме в икономиката, но нищо не оправдава нагона към разрушение, който ни завладя. В политиката се настани омразата и тя диктува вече две десетилетия поведението на политици и държавни институции. Нито едно правителство досега не показа воля да смаже корупцията и бандитизма. Не знаем кои са ни приоритетите. Стотици хиляди българи напуснаха страната, срина се равнището на раждаемостта. Сриват се ценностната ни система, здравеопазването, образованието. Като че ли ни завладява психиката на един изморен народ, който върви неудържимо към своя залез. Възмутен съм от всичките ни правителства на прехода!  − Всички бяха в плен на икономическа безпътица и без визия за формиране на нова философия на националния живот. Характерно за българския преход е безхаберието на държавната администрация. Това е страшно опасно! И стремежът на политическите партии е да политизират нейната дейност. А в сферата на сигурността основни политически централи се опитват да изграждат собствени структури, собствени източници на информация. Лошото е, че на тази основа вече се възражда духът на омразата от началото на 90-те години. И вместо проблемите да се решават, в България те се наслагват върху съзнанието и морала на поколенията. Така стана с т.нар. червени куфарчета. Тази легенда се затлачи в съзнанието на моето поколение. И още не можем да се освободим от тези лъжливи за всички окови. Защото над нас тегне прокобата! Не по-малко лъжлива и опасна е другата легенда − за изнесените милиарди. Някои говореха за 17-20 милиарда. − Защо никой не се запита откъде са тези огромни количества пари? Че ние тогава, в края на 80-те, нямахме с какво да платим елементарни доставки. Обвиняват ни, че сме изнесли милиони. Нямаше какво да изнасяме. Но такава е орисията българска − всичко около нас да тъне в тъма, да се давим в омраза. Ще успее онзи държавник, който извади страната от беднотията и я върне в коловоза на икономически развитите страни.", "date": "2019.11.12", "title": "Георги Атанасов, който не даде последна дума на Живков: Завладя ни омразата и нагона към разрушение!"}
{"url": "http://epicenter.bg/article/Bloomberg--Makron-iska-poveche-satrudnichestvo-s-Rusiya-i-po-malko-sas-SASht-v-sferata-na-sigurnostta/198584/11/0", "text": "  „Според мен това, което в момента преживяваме, е мозъчната смърт на НАТО поради липса на каквато и да е координация при вземането на стратегически решения между Съединените щати и техните съюзници“, обяви Макрон.    Според него САЩ не споделят интересите на своите европейски партньори. При президента Доналд Тръмп САЩ разглеждат ислямисткия тероризъм и действията на Русия в Украйна като проблем на Европа, защото те се разиграват на европейска територия, далеч от бреговете на САЩ. Всичко, което правят САЩ, е да предоставят защитен чадър в замяна на изключителен ангажимент за закупуване на американски продукти.    „Франция не се е подписала за това“, каза Макрон, като даде да се рабере, че се съмнява в ангажимента на Тръмп относно гаранцията за взаимна сигурност на НАТО, посочена в член 5 от Северноатлантическия договор.    Тази несигурност обяснява усилията на Макрон да включи повече европейски държави в сътрудничеството в областта на отбраната, което той признава, че няма да даде незабавни резултати. Това обяснява и неговото нежелание да се солидаризира с това, което той нарича \"наистина твърда\" позиция на САЩ спрямо Москва.    За Макрон Русия няма дългосрочна алтернатива на „партньорския проект“ с Европа и затова европейците трябва да се ангажират с него и да изяснят по кои въпроси може да има незабавно сътрудничество (например борбата с тероризма) и по които е препоръчително да се започне просто с избягване на конфликти (например кибервойната). За да направи това възможно, Макрон иска да обсъди какви гаранции иска Русия, за да се чувства по-сигурна, и дори е отворен да говори за „гаранции от ЕС и НАТО за прекратяване на разширяването им към определени територии“.    Този мироглед има очевидна вътрешна логика, особено ако САЩ не са напълно отдаден съюзник: „Имаме право да не бъдем откровени врагове с враговете на приятелите си“.    Проблемът с тази логика е, че изглежда е изградена върху дългосрочен поглед към вариантите пред Русия и краткосрочен спрямо тези пред САЩ. Именно това подкопава агитацията на Макрон за европейски отбранителен блок, който да съществува паралелно с НАТО.    Макрон сподели пред Economist, че Русия е изправена пред само три стратегически опции: да се опита да бъде суперсила сама по себе си, да стане васал на Китай, или да възстанови политиката на баланс с Европа. Според френския президент само третият вариант е жизнеспособен. Очевидно руският президент Владимир Путин би се почувствал неудобно да направи своята страна младши партньор на Китай. Пътят към суперсила пък е труден, защото свиващото се, застаряващо население на Русия не може да го следва, а путиновият \"консерватизъм, основан на идентичността\" му пречи да води \"миграционна политика\". Така че остава само сближаването с Европа.    Това е грешка. В Русия има голяма имиграция. Официалната й статистика за притока на население е ненадеждна поради безвизовата политика спрямо бившите съветски републики, но страната е пета в света по превеждани суми от мигранти към родината им, точно след Германия и пред Китай и Франция. Идеологическите конструкции на Путин съществуват само заради пропагандата. Неговите реални политики са насочени към придвижване на Русия по пътя на самотната велика сила. В неговия ум и в този на съветниците му по външната политика Русия няма други възможности.   Един от любимите цитати на руския президент, който използва привидно на шега, принадлежи на цар Александър III: „Русия има само два съюзника - армията и флота си.“ В рамките на това мислене Путин е щастлив да приеме всички отстъпки, които Европа може да му предложи, като намесата на Макрон в подкрепа на връщането на правото на глас на Москва в Съвета на Европа. Но те няма да го накарат да се откаже от това, което Макрон нарича „антиевропейски проект“, роден от неговия „консерватизъм“. Европа не е потенциален съюзник за Путин, тя е поле за голямата игра на Русия със САЩ.    Проектът за велика сила на Путин не е непременно завинаги и съществува възможност бъдещ руски лидер да погледне на Русия като част от някакъв широк европейски проект, както направи предшественикът му Борис Елцин за известно време след разпадането на Съветския съюз. Но изчакването на това изисква изключително дългосрочен поглед.    Със САЩ ситуацията е почти обратната. Изолационистският проект на Тръмп, уникален за неговото президентство, едва ли ще бъде продължен от който и да е от вероятните му наследници демократи след изборите през 2020 г. САЩ имат дългогодишен проект за сътрудничество с Европа, който стартира с плана „Маршал“ след Втората световна война и не приключва с Тръмп, имайки предвид силните търговски отношения с ЕС. Има голяма вероятност след напускането на Белия дом от Тръмп, било то през 2020 г. или четири години по-късно, САЩ да се опитат да закърпят нещата - и за Европа ще бъде много по-лесно да приеме подадената от Америка ръка, отколкото да установи модел на сътрудничество с Русия.    Както казва Макрон, става все по-трудно и по-трудно да се определи какво всъщност означава членството в НАТО и с какви заплахи е способен да се справи блокът. Но той е работеща структура, която проведе истински военни операции и координира националните армии. Самият Макрон нарича оперативната съвместимост в НАТО „ефективна“. Създаването на паралелна отбранителна архитектура може само да подкопае този работещ механизъм, независимо колко пъти Макрон повтаря, че евентуален военен проект на ЕС ще допълва Северноатлантическия пакт.    Заслужава ли си това да се направи поради нещо, което на мнозина изглежда като временна заплаха от Тръмп - и в името на дългосрочна перспектива с Русия? Това е основният въпрос, който пречи на военните амбиции на Макрон относно ЕС да надхвърлят разговорите, пилотните проекти и известната координации в отбранителната индустрия. По-решителният напредък ще бъде възможен само ако поведението на Тръмп стане норма в САЩ и ако Русия внезапно се покаже явно проевропейска, променяйки, например, сегашната си политика по отношение на Украйна.    Макрон звучи смело, стратегически, дори пророчески на моменти, но неговите геополитически преценки не са безспорни, нито дори повсеместно привлекателни. Преди всичко те са недоказани. В този момент чакането изглежда по-уместно от трескавото разработването на скъп, политически несигурен проект. Нужно е много повече от красноречието на Макрон, за да се превърне геополитическото препозициониране на Европа в реалност.      ", "date": "2019.11.12", "title": "Bloomberg: Макрон иска повече сътрудничество с Русия и по-малко със САЩ в сферата на сигурността"}
{"url": "http://epicenter.bg/article/Pismoto-na-Petar-Mladenov--koeto-predizvika-plenuma-na-Deseti-noemvri/198611/11/0", "text": "       с Открито писмо. В него той обвинява Живков в авторитаризъм и го определя като главен виновник за дълбоката вътрешна и външнополитическа криза в България.  Младенов прави безпрецедентен акт като обявява, че подава оставка като външен министър    – Петър Младенов, онзи с когото през пролетта на същата година ловуват глухари и който го моли да го издигне на по-висок пост - като председател на Народното събрание. Петър Младенов е най-дългогодишният министър на външните работи (1971-1989) по времето на Живков, човекът, с когото Горбачов се среща в Букурещ зад гърба на Първия през юли 1989 г.    външният му министър демонстративно си подава оставката и обявява открито несъгласие с управлението.   Младенов използва като повод за писмото ултимативните указания, които Живков му е спуснал преди срещата му с посланика на САЩ в България Сол Полански.        Писмото предизвиква истински шок сред членовете на Политбюро.   Някои смятат, че то е писано под диктовка.    По същото време руският посланик Шарапов обаче не е в София и няма как да се осъществи връзка с Кремъл. Тайна линия заговорниците нямат. На 25 октомври по програма Луканов е трябвало да участва от името на България в Изпълкома на СИВ. Той иска да вземе копие от писмото, но около него ДС слухти.  . Съветският ръководител дава картбланш на своя посланик у нас „да действа както реши“.  Шарапов се връща в София и на 3 ноември се среща с Тодор Живков. Ясно му дава да се разбере, че Кремъл очаква промени.   Всъщност и без това писмо промените в България щяха да настъпят.  Икономиката буксуваше. Недоволството растеше.  Живков беше решил да се оттегли още през 1988 година, но тогава Политбюро отказа за приема оставката му.  Година по-късно въпросът беше, кога.                                 По-късно Петър Младенов разказваше, че първият човек, на когото дава писмото, е Станко Тодоров – още на 24 октомври вечерта в дома на Радичков на рождения му ден. Тогава Младенов го моли, ако нещо стане с него, писмото да стигне предназначението си.   След пленума на 10 ноември 89-а Петър Младенов наследява Тодор Живков. Изпраща го до асансьора, в който бившия Първи се качва сам. На следващия ден се нанася в кабинета му.  След седмица започва разправата с Живков и прехвърлянето върху него на цялата вина за провала на държавата по времето на социализма.   Българската опозиция не участва в свалянето на Тодор Живков защото тогава тя не съществува. Има няколко неформални движения, но те са още слаби.  Старите партии ще започнат да възкръсват след 10 ноември.  Самият СДС е създаден на 7 декември, почти месец след оставката на Живков.   Но още на третия ден след падането на Живков, на 13 ноември 1989 г., се провежда първата среща на хора от формиращата се опозиция и известни интелектуалци с Андрей Луканов. Срещата е организирана от съпругата на Николай Хайтов - Жени Божилова, която е много добра приятелка с Блага Димитрова.  Хайтови и Луканови живеят в една кооперация на ул. \"Латинка\" 15.   На срещата присъстват: д-р Желю Желев, Блага Димитрова, Йордан Василев, д-р Петър Берон, Едвин Сугарев, Тончо Жечев, Деян Кюранов, Марко Ганчев, Анжел Вагенщайн, Валери Петров, Петко Симеонов и Стефан Продев. По-късно д-р Желев ще нарече тази среща \"нищо особено\" и \"говорилня\". Единственото, на което от опозицията се впечатляват, е обещанието на Луканов да бъде премахнат член 1 от Конституцията.   На 17 ноември, на заседание на Народното събрание, предавано пряко по телевизията, Петър Младенов е избран за председател на Държавния съвет. В придобила за времето си популярност реч Славчо Трънски критикува Живков и най-близките му сътрудници. Парламентът премахва от Наказателния кодекс текстовете, криминализиращи критиката към правителството.    На 18 ноември се провежда първият свободен митинг, организиран от т. нар. неформални организации, начело с КТ „Подкрепа“ и „Екогласност“, на площада пред Храм-паметника „Свети Александър Невски“.    На 11 – 13 декември Централният комитет на БКП взема решение за курс към парламентарна демокрация и предлага отмяна на чл. 1 от Конституцията, регламентиращ монопола на партията върху властта.    На 14 декември пред парламента се провежда митинг, свикан от опозицията, участниците в който настояват за ускорено премахване на чл. 1 и деполитизация на държавните институции. В парламента по това време се обсъжда премахването на член 1, ал. 2 и 3 от конституцията на НРБ, регулираща абсолютната власт на БКП.  Вечерта Петър Младенов прави неуспешен (поради освиркване) опит за обръщение към насъбралите се за съблюдаване на реда. Завършва го с думите: „С този екстремизъм ще докарате България до пропастта“. На влизане обратно в парламентарната сграда, афектиран от случващото се, се обръща лично към Добри Джуров и Минчо Йовчев с репликата „По-добре танковете да дойдат!“. Тази реплика става причина за оставката му на 6 юли 1990 г.след политическия натиск, включително от Андрей Луканов. Петър Младенов не признава да е изричал тази реплика.    На 15 януари 1990 г., месец след внасянето на предложението, съгласно изискването на член 143 от Конституцията Народното събрание гласува отмяната на член първи.    На 18 януари 1990 г. бившият пръв партиен и държавен лидер Тодор Живков е арестуван.   ", "date": "2019.11.12", "title": "ПИСМОТО на  Младенов, което предизвика Десети ноември: Живков няма да се спре пред нищо за властта! "}
{"url": "http://epicenter.bg/article/Ognyan-Minchev-za-Plevneliev--Da-ne-povtarya-intrigi-i-izmislitsi--nesravnim-e-s-mashtaba-na-Kostov-/198647/11/0", "text": "  От 20 години насам ролята на Иван Костов е да разцепва десните в България. Влиянието му е изключително силно. Ако погледнем назад във времето, ще видим, че няма нищо случайно.  \"Костов е посочен от Луканов в първото пост-комунистическо правителство на България за министър на финансите”, заяви в ефира на „Плюс-минус. Коментарът след новините” Росен Плевнелиев, президент на България в периода 2012-2017 г.    Росен Плевнелиев има право да води политическа борба с личности и партийни позиции, с които пожелае, въпреки, че позицията на един президент е по-добре да бъде основана върху принципи, отколкото върху партийни пристрастия. Но дори и да се ангажира с аргументи ad hominem, един президент е добре да се съизмерва по достойнство с тези, които атакува. Костов - добър или лош - е политическа фигура от мащаб, който е несравним с този на Плевнелиев. Костов - грешен или не - е човекът, който осъществи ключовите реформи на посткомунистическия преход и направи възможно присъединяването на България към НАТО и ЕС. Костов - мразен или обичан - има безспорни заслуги и сериозни грешки, които му осигуряват място в историята като един от нашите значими държавници. Костов от години е извън активната политика.    Плевнелиев бе млад и неопитен политик, който бе избран за президент по решение и с протекцията на Бойко Борисов и ГЕРБ. Той положи системни усилия да се издигне до ролята на ефективен държавен глава, държа се достойно в кризата през 2013-2014 г. и защити националния интерес срещу бунта на мафията. Плевнелиев отстояваше националните интереси срещу нарастващия натиск на хибридната война, водена от Москва срещу избора на България да бъде част от НАТО и ЕС.    Приносът на Плевнелиев не може и не бива да бъде подценяван. Но мярата на оценка за неговата роля и тази на Иван Костов са различни и трудно съизмерими. Плевнелиев не бива да допуска това изкушение - да се присъединява към групата от нищожни и озлобени хора, които имат лични и/или партизански сметки за разчистване с наследството на Иван Костов.  Още по-малко - да повтаря интриги и измислици като тази за \"Костов като човек на Луканов\". От партия ГЕРБ също трябва да уважават своя президент и да не му възлагат политически поръчения, подходящи за партиен агитатор, а не за президент.", "date": "2019.11.12", "title": "Огнян Минчев за Плевнелиев: Да не повтаря интриги и измислици, несравним е с мащаба на Костов "}
{"url": "http://epicenter.bg/article/BABH-umartvi-99-neregistrirani-praseta-v-Aheloy-/198542/4/0", "text": "Инспектори от Областна дирекция по безопасност на храните Бургас умъртвиха 99 прасета в Ахелой. Това съобщиха от дирекцията в морския град след направена проверка в землището на местността \"Паная\" между градовете Ахелой и Каблешково, цитирани от БТА.    Прасетата са били свободно пуснати, без ушна марка и с неизяснен произход. Собствениците им са шестима стопани. Съставени са им актове за административни нарушения. По време на акцията по умъртвяване на прасетата е нападнат един от инспекторите на Агенцията. Виновното лице е задържано от полицията.", "date": "2019.11.12", "title": "БАБХ умъртви 99 нерегистрирани прасета в Ахелой "}
{"url": "http://epicenter.bg/article/Osnovni-targovski-partnyori-za-2019g--sa-ni-Germaniya--Rumaniya-i-Italiya/198569/4/0", "text": "През периода януари – август 2019 г. износът на България за ЕС нараства с 3.6% спрямо същия период на 2018 г. и е в размер на 25 790.2 млн. лева. Основни търговски партньори на България са Германия, Румъния, Италия, Гърция, Франция и Белгия, които формират 66.5% от износа за държавите – членки на ЕС, съобщиха от НСИ и БГНЕС.    През периода януари - септември 2019 г. при износа на стоки от България за трети страни, разпределен според Стандартната външнотърговска класификация, най-голям ръст в сравнение със същия период на предходната година е отбелязан в секторите „Храни и живи животни“ (43.7%) и „Минерални горива, масла и подобни продукти“ (20.4%). Най-голям спад се наблюдава в сектор „Артикули, класифицирани главно според вида на материала“ (21.4%).    Основни търговски партньори на България са Турция, Китай, Сърбия, Руската федерация, Съединените американски щати и Република Северна Македония, които формират 50.0% от износа за трети страни.    През август 2019 г. износът ни за ЕС намалява с 4.0% спрямо същия месец на предходната година и е в размер на 3 160.6 млн. лева.    При износа на България за ЕС, разпределен според Стандартната външнотърговска класификация, през периода януари – август 2019 г. в сравнение със същия период на предходната година най-голям ръст е отбелязан в сектор „Минерални горива, масла и подобни продукти“ (29.9%). Най-голям спад се наблюдава в сектор „Мазнини, масла и восъци от животински и растителен произход“ (14.2%).    Вносът на България от ЕС през периода януари – август 2019 г. се увеличава с 2.4% спрямо същия период на предходната година и достига 26 970.6 млн. лева (по цени CIF). Най-голям е стойностният обем на стоките, внесени от Германия, Италия, Румъния, Гърция и Испания. През август 2019 г. вносът на България от държавите – членки на ЕС, нараства с 5.2% спрямо същия месец на предходната година и е в размер на 3 127.9 млн. лева.    При вноса от ЕС, разпределен според Стандартната външнотърговска класификация, през периода януари – август 2019 г. в сравнение със същия период на 2018 г. най-голямо процентно увеличение е отчетено в сектор „Безалкохолни и алкохолни напитки и тютюн“ (25.6%). Най-голямо намаление се наблюдава в сектор „Необработени (сурови) материали, негодни за консумация (изкл. горивата)“ (21.6%).    Външнотърговското салдо (износ FOB – внос CIF) на България с ЕС за периода януари – август 2019 г. е отрицателно и е на стойност 1 180.4 млн. лева.   ", "date": "2019.11.12", "title": "Основни търговски партньори за 2019г. са ни Германия, Румъния и Италия"}
{"url": "http://epicenter.bg/article/Krasen-Stanchev--Skoro-stranite-ot-BRIKS-mogat-da-dogovoryat-vodeshti-pozitsii-v-MVF-i-Svetovnata-banka/198573/4/0", "text": "По темата за геополитиката, на мен ми се струва, че това, което страните от БРИКС могат да направят в обозримо бъдеще, е да договорят водещи позиции в класическите международни институции: СТО, МВФ и Световната банка. Това каза в интервю за Агенция „Фокус“ икономистът Красен Станчев. Той обясни, че такива договорки могат да се постигнат, тъй като в нетолкова далечен момент комбинирано икономиките на страните, съставляващи БРИКС (Бразилия, Русия, Индия, Китай, Република Южна Африка), ще бъдат най-големите в света.   „Във всеки случай ще съставляват повече от половината от световната икономика. В МВФ има традиции: едната от тях е, че позициите се определят, спрямо страните, които най-много финансират, имат съответно най-голям дял в капитала на Световната банка и МВФ, а това засега не са страните от БРИКС. И съответно най-големите акционери в тези институции – те ще решават кой какво да управлява. Но е възможно тогава, когато се променят тези неща, тези големи икономики де са с по-голям дял в капитала на Световната банка и МВФ. И тогава, когато те имат по-голям дял, те ще имат и възможност и вероятно ще се промени и традицията за управлението на МВФ. Защото традицията е, че той се управлява от европеец“, посочи Красен Станчев. Икономистът заяви още, че на срещата на страните от БРИКС ще се договарят най-вече геополитически действия. „Ако успеят да се договорят по някакъв начин да няма резки действия в международните търговски правила, това би било добре за всички. БРИКС по-скоро е геополитически инструмент. И доколкото разбирам, такава е и целта на срещата в Бразилия тази седмица – по-скоро договаряне на геополитически действия, отколкото нещо друго. Но те няма да могат да отговорят колективно на политиката на американския президент Доналд Тръмп“, допълни още Станчев.  ", "date": "2019.11.12", "title": "Красен Станчев: Скоро страните от БРИКС ще имат водещи позиции в МВФ и Световната банка"}
{"url": "http://epicenter.bg/article/Prez-tretoto-trimesechie-srednata-rabotna-zaplata-e-1249-lv-/198579/4/0", "text": "През третото тримесечие на 2019-а средната месечна работна заплата e 1249 лв. и намалява спрямо второто тримесечие на годината с 0,9 на сто, сочат предварителните данни на Националния статистически институт (НСИ), предаде БТА.   Средната брутна месечна заплата за юли 2019 г. е 1257 лв., за август - 1224 лв., и за септември - 1266 лева.   Икономическите дейности с най-високо средномесечно трудово възнаграждение на наетите по трудово и служебно правоотношение през третото тримесечие на 2019 г. са \"Създаване и разпространение на информация и творчески продукти; далеко-съобщения\" - 2988 лева; \"Производство и разпределение на електрическа и топлинна енергия и на газообразни горива\" - 1980 лева; \"Финансови и застрахователни дейности\" - 1973 лева.   Най-нископлатени са били наетите в: \"Хотелиерство и ресторантьорство\" - 782 лева; \"Други дейности\" - 912 лева; \"Доставяне на води; канализационни услуги, управление на отпадъци и възстановяване\" - 991 лева.   Данните спрямо същия период на предходната година сочат, че през третото тримесечие на 2019-а средната заплата нараства с 11,8 на сто спрямо третото тримесечие на 2018-а, като в обществения сектор ръстът е с 10,5 на сто, а в частния - с 12,2 на сто.", "date": "2019.11.12", "title": "През третото тримесечие средната работна заплата е 1249 лв."}
{"url": "http://epicenter.bg/article/Gazoprovodat--Silata-na-Sibir--shte-bade-pusnat-prez-dekemvri-/198586/4/0", "text": "Говорителят на китайското Министерство на външните работи Гън Шуан потвърди, че тържествената церемония по повод пускането в експлоятация на газопровода „Силата на Сибир” ще се състои през декември, съобщава РИА Новости, цитирана от Darik.    Очаква се това да стане посредством телемост между Владимир Путин и Си Дзинпин, с което ще бъде поставено началото на доставка на газ за Китай по източния маршрут.    „Силата на Сибир” е стратегически проект за сътрудничество в областта на енергетиката, съгласуван лично между държавните глави на Русия и Китай. Отчита се, че има изключително важно значение за задълбочаване на всестранното сътрудничество.    През май 2014 г. „Газпром” и китайската компания CNPC подписаха договор за доставка на руски газ за Китай по източния маршрут.   Договорът е за срок от 30 години и предвижда ежегодна доставка на 38 милиарда кубически метра руски газ за Китай по тръбопровода „Силата на Сибир”. В края на октомври „Газпром” завърши с изпълнението на проекта и линейната част на тръбопровода е подготвена за експлоатация.  ", "date": "2019.11.12", "title": "Газопроводът „Силата на Сибир” ще бъде пуснат през декември "}
{"url": "http://epicenter.bg/article/Ruskiyat-petrol-e-edin-ot-nay-skapite-v-sveta/198591/4/0", "text": "Саудитската петролна компания „Сауди Арамко“ оцени цената на петрола в Русия като една от най-скъпите в света. Съответното проучване е публикувано на нейния уебсайт, съобщава РИА Новости, цитирана от Dariknews.    Според „Арамко“, петролът с руски произход е на върха на спектъра - 42 долара за барел на сушата и 44 долара за барел в морето.    Сред останалите държави с най-скъп петрола са Казахстан, Азербайджан, Индия и Китай.    Най-ниската цена на петрола е тази в Саудитска Арабия и Кувейт - около 17 долара за барел, се казва в проучването.    За Русия по-голямата част от общите разходи за петрол представляват данъци. Според „Росстат“ общата цена на руския петрол през второто тримесечие на 2019 г. възлиза на 2 508 рубли за барел ($ 31,9 по средния курс за тримесечието).", "date": "2019.11.12", "title": "Руският петрол е един от най-скъпите в света"}
{"url": "http://epicenter.bg/article/Biser-Petkov-predlaga-da-ima-pozhiznena-vtora-pensiya-s-garantiran-razmer/198603/4/0", "text": "Промени в Кодекса за социалното осигуряване, с които се урежда изплащането на така наречената втора пенсия от частните дружества предлага социалното министерство. Новината съобщи БНР. Първите плащания ще са към жените, родени през 1960 г., които през есента на 2021-ва година ще имат право на втората пенсия. Предложенията се обсъждат с представители на частните фондове, парламентарните комисии по бюджет и финанси и социална политика, както и на бизнеса и синдикатите.    Основен продукт, предлаган от работната група, е получаването на пожизнена пенсия, която ще е с гарантиран размер.    За да я получат обаче, хората трябва да имат в личната си партида средства, които да гарантират, че месечно няма да получават по-малко от 15% от минималната пенсия за стаж и възраст, която всяка година определя държавата.    Тук няма наследяване на парите, но дружествата ще предлагат допълнителен продукт на пенсионерите, уточни социалният министър Бисер Петков.    „Пожизнена пенсия с гарантиран период на изплащане. В рамките на този гарантиран период на изплащане плащането ще продължи и в случаите, че пенсионерът почине, но ще бъде насочено и ще се получава от неговите наследници“, каза той.    При недостатъчно пари в личните партиди за пожизнена пенсия хората ще имат право на разсрочена. Тя няма да се получава всеки месец.    Ако лицето почине преди периода, в който е посочил, че ще я получава, остатъкът от средствата, които не са платени към него, ще отидат към наследниците. Ако парите в партидата са по-малко от една минимална пенсия, те ще се платят еднократно.    Втората пенсия ще може да се получи при навършването на възрастта за пенсиониране при трета категория труд или една година по-рано, ако за това има достатъчно натрупани пари.    На опасението, че заради втората пенсия тази от НОИ ще бъде намалена с 20% и може да се окаже, че първите получатели ще взимат по-малко средства, министър Петков припомни, че парите от фондовете могат да се прехвърлят към НОИ. Тази опция ще се запази.    До момента няма схема, по която да се урежда плащането на допълнителната пенсия.    Преди година държавата и пенсионните фондове постигнаха съгласие вторите пенсии да са пожизнени, месечни, разсрочени или еднократни. Но за това не бяха формулирани законодателни текстове.    Условие за пожизнената пенсия тогава бе парите в партидата на човека да позволяват месечният размер да не бъде по-малък от 20% от минималната пенсия за стаж и възраст. Тогава социалният министър пресметна, че за първите пенсионери с втора пенсия месечните суми ще са около 40 лв. Ако натрупаната сума в партидата е недостатъчна, пенсионерът ще може да си избере средствата да се изплащат разсрочено за 5, 10 или 15 години.", "date": "2019.11.12", "title": "Бисер Петков предлага да има пожизнена втора пенсия с гарантиран размер"}
{"url": "http://epicenter.bg/article/Evrohold-ospori-zabranata-na-sdelkata-s-ChEZ/198609/4/0", "text": "Еврохолд България АД ще защитава интересите на своите над 9000 акционери след решението на Комисията за защита на конкуренцията (КЗК) за забрана на сделката с ЧЕЗ Груп, следвайки своята отговорност пред тях и изпълнявайки своите задължения, съобщиха от компанията.  Еврохолд вече внесе жалба в Административен съд – София област. Чешката енергийна група също предприе административни мерки срещу решението на българския регулатор.    Еврохолд продължава изпълнението на обявената през октомври стратегия за създаване на силна регионална ютилити компания в рамките на холдинга по модела на Евроинс Иншурънс Груп АД (EИГ), която е една от големите застрахователни групи в Югоизточна Европа (ЮИЕ). Компанията запазва интереса си към придобивания в енергийния сектор в региона и вижда в тях възможност за диверсификация на портфолиото си.    Създаденият от Еврохолд енергиен борд, който включва утвърдени международни и български енергийни експерти, продължава да работи за реализация на стратегията за развитие на ютилити бизнеса на холдинга в ЮИЕ.    БГНЕС припомня, че от компанията вече обявиха, че имат сключен договор за 335 млн. евро с ЧЕЗ – Прага. Парите за сделката ще бъдат осигурени от две глобални банки и собствен капитал, а от холдинга обмислят да поканят представител на държавата в борда на електроразределителното дружество.    ", "date": "2019.11.12", "title": "Еврохолд оспори забраната на сделката с ЧЕЗ"}
{"url": "http://epicenter.bg/article/KRIB-i-sp---quot-Ikonomika-quot--vrachvat-priza--quot-Mistar-i-Misis-Ikonomika-quot--na-tseremoniya-dovechera/198613/4/0", "text": "Днес ще станат ясни победителите в конкурса \"Мистър и Мисис Икономика\" за 2019 г. Престижните бизнес награди се организира от списание \"Икономика\" и най-голямата работодателска организация в страната - Конфедерацията на работодателите и индустриалците в България (КРИБ).   Тържествената церемония ще се проведе зала \"Джон Атанасов\" на София Тех Парк\" и ще бъде излъчена още тази вечер от 23,30 ч. по БНТ 1.   Освен големите награди Мистър Икономика и Мисис Икономика, най-успешните предприемачи и мениджъри ще получат отличия и в още 8 категории:   - Индустрия; - Финанси и застраховане; - Търговия и услуги; - Транспорт и логистика; - ИКТ, аутсорсинг и бизнес процеси; - Корпоративна социална отговорност; - Консултантски бизнес/услуги; - Земеделие и хранителна промишленост.   Водещ на церемонията ще бъде Филипа Иванова, познато лице от екрана на БНТ.   Със своите изпълнения публиката ще зарадва Белослава.   Всеки от победителите ще получи статуетката \"Рибарят и златната рибка\", превърнала се в символ на конкурса, който се връчва от 29 години.  ", "date": "2019.11.12", "title": "КРИБ и сп. \"Икономика\" връчват приза \"Мистър и Мисис Икономика\" на церемония довечера"}
{"url": "http://epicenter.bg/article/Ikonomisti-pishat-na-Borisov--Predlagat-20--ot-danatsite-na-fizicheskite-litsa-da-otivat-v-obshtinite/198623/4/0", "text": "Видни икономисти предложиха на премиера Бойко Борисов част от събраните данъци да отидат в общините. Те изтъкват данни, от които се вижда, че без централно финансиране нито една община не може да се развива, независимо от това колко способно е ръководството й. Защото огромната част от средствата, похарчени от общините, е дошла от правителството. И следователно, ако кметът на даден град е от \"неправилна партия\", трудно би се добрал по подобен паричен трансфер.   Документът е подписан от Петър Ганев, старши изследовател в ИПИ.   Институтът за пазарна икономика изпрати отворено писмо до премиера Бойко Борисов относно необходимостта от преотстъпване на част от приходите от облагането на доходите на физическите лица на общините. Копие от писмото е получено днес и в БТА.    Липсата на адекватен собствен ресурс не позволява на общините да провеждат разумна самостоятелна политика и да отговорят на нуждите и приоритетите на своето население, се посочва в писмото. Проблемът е законодателно заложен - липсата на свободен публичен ресурс не е провал на общинските власти, твърдят експертите от ИПИ. Облагането на доходите, печалбите и потреблението, които се генерират на местно ниво, почти изцяло отива в централното правителство. Има някои изключения, но те са незначителни - като патентни данъци, туристически данък и т.н. Общините събират собствени приходи, предимно от имуществени данъци, които далеч не са достатъчни да покрият техните нужди, дори при мерки за повишаване на събираемостта, каквито безспорно са необходими. Парадоксално, но в поредни години на стабилен икономически ръст и бюджетен излишък, общините страдат от липса на ресурс и чакат решения на правителството в своя полза, пише в отвореното писмо.    През 2018 г. разходите на местно ниво в България възлизат на 7.2 млрд.лв. Близо 5 млрд.лв. от тях не са общински средства - това са близо 4 млрд. лв. трансфери от правителството и около 1 млрд. лв. европейски средства. Останалите 2.3 млрд. лв. са собствените приходи на общините, от които едва около 1 млрд.лв. са данъчните приходи. На практика, от 7 лева похарчени на местно ниво едва 1 лев е собствен данъчен приход на общината. Всичко останало са трансфери от държавата, европейски субсидии и неданъчни приходи, посочват от ИПИ.    Предложението на експертите от организацията е 20 процента от приходите от облагането на доходите на физическите лица да бъде автоматично преотстъпвана към общините, като \"парите следват личната карта\". Това е ресурс в рамките на 800 млн.лв., който почти ще удвои собствените данъчни приходи на общините без да се вдигат данъци, смятат в ИПИ.    ", "date": "2019.11.12", "title": "Икономисти пишат на Борисов: 20% от данъците на физическите лица да отиват в общините"}
{"url": "http://epicenter.bg/article/Inzh--Venelin-Ivanov--TETs--quot-Bobov-dol-quot--Chrez-opolzotvoryavaneto-na-RDF-poluchavame-alternativno-gorivo/198626/4/0", "text": "    - Да, не се отказахме. Ние имаме влязло в сила ново комплексно разрешително.  Готови сме да направим всичко необходимо, за да променим нагласата на хората. Считам, че липсата на информация е причината за появилите се най-различни теории на вероятностите по темата.  Отпадъците са новия алтернативен и суровинен източник на енергия, замествайки природните богатства /въглища/. Най-важното е, че чрез използването му няма да замърсим въздуха, а напротив - ще спомогнем за подобряването му, защото ще \"пресечем\" практиката отпадъкът да се депонира . Всички видяхме какво се случи с отпадъците, които се съхраняваха под магистрала „Струма“. Необходимо е час по-скоро да се вземат мерки за управление на отпадъците и депонирането да бъде само крайна мярка за тяхното обезвреждане, а не както досега – единствен вариант.    Целта на дружеството е за осигуряване на суровинен и енергиен ресурс за производство на енергия с изключително добри показатели за нашите инсталации и намаляване количеството на отпадъците, подлежащи на депониране.      - Да, депонирането крие множество рискове – самозапалване, създава предпоставки за възникване и разпространение на зарази, болести и замърсява компонентите на околната среда. Отпадъците, които се депонират трябва да бъдат сведени до минимум.      - Казано накратко ние приемаме произведено гориво от отпадъци с изключително високи и добри показатели и същото е добро алтернативно гориво за нашите инсталации. Самото наименование – RDF в превод означава горими отпадъци и определя неговото предназначение. Инвестиционното намерение на дружеството е за съвместно изгаряне на въглища, неопасни отпадъци и биомаса без да да се променя капацитета на инсталацията и утвърдената технология. Внедряването на нови алтернативни горива в производството на ТЕЦ „Бобов дол” , ще доведе до намаляване на себестойността на основния продукт.      - В централата имаме инсталация, която е оборудвана със средства за извършване на собствени непрекъснати измервания на емисиите в атмосферния въздух и водите. Всеки месец докладваме на компетентните институции. На площадката на ТЕЦ-а функционират пречиствателни съоръжения за емисиите в атмосферата, които се считат за най-добри налични техники в ЕС.    Отделно сме под постоянен контрол от Министерството на околната среда и водите /МОСВ/, Изпълнителната агенция по околна среда /ИАОС/ и РИОСВ - Перник.      - Запознат съм с технологията на оползотворяване и изгаряне на неопасни отпадъци в почти всички развити държави от ЕС. Германия , Холандия , Австрия и Италия са страните с най-високо ниво на събиране на отпадъци , но и методът за оползотворяването на отпадъци е най-наложен. Така те успяват да намалят и количеството на депонираните отпадъци и потреблението на вносни енергийни източници - въглища, петролни продукти и природен газ.", "date": "2019.11.12", "title": "ТЕЦ \"Бобов дол\": Чрез оползотворяването на РДФ получаваме алтернативно гориво"}
{"url": "http://epicenter.bg/article/Izmamen-ot-mnimi-maystori-gi-zavarza-i-povika-politsiya--VIDEO--/198536/3/0", "text": "Измамен от мними майстори на покриви ги завърза и повика полиция. Оказва се, че сега може да бъде съден за отвличане.    Сигналът идва от радневското село Трънково, но е с доста странно развитие. Жител на селото сключва договор с работници за ремонт на покрива на къщата, в която живее майка му. Плаща авансово 2800 лева. За целта подписват и договор. Той обаче не се изпълнява, тъй като ремонтната група напуска и покривът остава полуразкрит.    Майсторите се връщат след няколко седмици и искат още пари. Тогава мъжът ги задържа и вика полиция. Сега може да получи обвинение за незаконно задържане.    Сагата за Ганчо Ганев продължава вече няколко месеца.    „Никой не е застрахован. Никога не съм мислел, че може да бъда излъган по такъв начин”, разказва Ганев. „Реших да ремонтирам покрива, търсех най-доброто – фирма с договор, с гаранции. Коректен бях с тях, платих им. Още първия ден им дадох 1600 лева, на третия – 1200 за допълнителни материали. На четвъртия ден не се появиха. Нямах избор, трябваше сам да започна работа. На 17-ия ден се върнаха с искане за още 2000 лев”, разказва потърпевшият.    Тогава той ги завързва със свински опашки и вика полиция.", "date": "2019.11.12", "title": "Измамен от мними майстори ги завърза и повика полиция (ВИДЕО) "}
{"url": "http://epicenter.bg/article/27-godishen-mazh-zagina-pri-paten-intsident-na-bul---Simeonovsko-shose--v-Sofiya-/198563/3/0", "text": "27-годишен мъж е загинал при пътен инцидент на бул. „Симеоновско шосе“ в София. Това съобщиха от пресцентъра на МВР.   Сигналът за инцидента е подаден малко преди 7.00 часа тази сутрин. По първоначални данни на бул. „Симеоновско шосе“ 27-годишен мъж, пресичал пътното платно, е бил блъснат от лек автомобил. От удара пешеходецът е починал на място. Водачът е задържан в Първо РУ. На мястото на инцидента е извършен оглед. По случая е образувано досъдебно производство, в рамките на което ще се изясняват всички обстоятелства и причини, довели до пътнотранспортното произшествия.", "date": "2019.11.12", "title": "27-годишен мъж загина при пътен инцидент на бул. „Симеоновско шосе“ в София "}
{"url": "http://epicenter.bg/article/Tramvay-blasna-zhena-do-Sadebnata-palata/198575/3/0", "text": "Трамвай блъсна жена в близост до Съдебната палата, предаде БГНЕС.    Жената е откарана в болница, към момента състоянието й не е ясно. Трамваят е излязъл от релсите.   Движението по ул. Алабин е блокирано.      ", "date": "2019.11.12", "title": "Трамвай блъсна жена до Съдебната палата (Видео)"}
{"url": "http://epicenter.bg/article/Razkriha-osemchlenna-grupa--razprostranyavala-narkotichni-veshtestva-v-Sofiya/198612/3/0", "text": "При специализирана операция на ГДБОП е разкрита организирана престъпна група, разпространявала наркотични вещества на територията на София. Това съобщиха от пресцентъра на МВР.   В хода на провеждано разследване служители от Сектор „Борба с организираната престъпност“ - София област, съвместно с колегите им от ГДБОП и София-град, са задържали осемчленната престъпна група. Полицейската операция е реализирана под ръководството и надзора на Специализираната прокуратура.   При извършените процесуално-следствени действия, в задържаните осмина столичани, ползваните от тях автомобили и обитаваните адреси са намерени и иззети подготвени за разпространение в различни разфасовки 10 грама кокаин и 10 грама канабис, везни, мобилни телефони, тефтери със записки за извършваната престъпна дейност и големи парични суми в левове и евро. На четирима от задържаните са повдигнати обвинения и им е наложена 72-часова мярка за неотклонение „Задържане под стража“. Действията по разследването продължават.", "date": "2019.11.12", "title": "Разкриха осемчленна група, разпространявала наркотични вещества в София"}
{"url": "http://epicenter.bg/article/Valeri-Simeonov--Predstoi-zasedanie-na-politicheskiya-savet-za-povishavaneto-na-pensiite/198638/2/0", "text": "След няколко дена предстои заседание на политическия съвет на управляващата коалиция за повишаването на пенсиите. Това каза лидерът на НФСБ Валери Симеонов по време на дебата за бюджета на ДОО за 2020 г., предаде репортер на Агенция „Фокус“.   Той обърна внимание, че „Обединени патриоти“ са внесли законопроект, с който увеличават доходите на пенсионерите до прага на бедност.   „Водим доста сериозни преговори с нашите партньори от ГЕРБ в тази посока. След няколко дена ще имаме заседание на политическия съвет с коментиране и обсъждане на въпроса с повишаване на пенсиите, да бъде намерен механизъм, по който да не бъде съборен бюджета и от друга страна да изпълним своя предизборен ангажимент“, посочи още Симеонов.   „Искам да припомня на тези, които имат къса памет, защото те са доста или пък имат памет, но нямат съвест, защото отправят упреци, които нямат нищо общо с фактологията. През късните часове през декември 2016 г., когато се приемаше бюджета за 2017 г., точно Патриотичният фронт постави на гласуване въпроса, свързан с повишаването на минималната пенсия на 300 лв. Точно ние бяхме политическата сила, тъй като преди това имахме договореност с колегите от ляво, от дясно, така наречените наследници на БКП – БСП, които не изпълниха своя ангажимент и при гласуването на общата рамка на бюджета не ни подкрепиха“, заяви Симеонов.   Той посочи, че БСП е откъснала от собствената си партийна плът само 4 гласа.   „Благодарение на нашата настойчивост и предизборни ангажименти за първи път в новата история на България в началото на дебата на едно управление пенсиите бяха увеличени с някъде между 30 и 20 процента, но минималната пенсия беше определена на 200 лв., с което бяха облагодетелстване и 724 хил. пенсионери“, припомни още Симеонов.  ", "date": "2019.11.12", "title": "Валери Симеонов: Политическият съвет на управляващата коалиция ще обсъди повишаването на пенсиите"}
{"url": "http://epicenter.bg/article/Kaloyan-Pargov-i-Boris-Tsvetkov-slagat-nachaloto-na-balgaro-kitaysko-satrudnichestvo-v-zdraveopazvaneto/198639/2/0", "text": "На 13 ноември 6-членна китайска делегация от провинция Фудзиен, включваща водещи лекари и университетски преподаватели, ще посети София и ще проведе работни срещи в столични болници. Посещението е по инициатива на лидера на БСП – София и председател на групата на социалистите в СОС Калоян Паргов и председателя на РС на БСП – Искър Борис Цветков. Планирано е подписването на двустранни меморандуми за сътрудничество в сферата на здравеопазването.    В 10.00 часа ще започне срещата с проф. д-р Цветомир Димитров и ръководството на Университетска първа многопрофилна болница за активно лечение „Св. Йоан Кръстител“.    От 13.00 часа ще се проведе срещата с директора на УМБАЛ „Царица Йоанна - ИСУЛ” проф. д-р Бойко Коруков и негови колеги.", "date": "2019.11.12", "title": "Калоян Паргов и Борис Цветков слагат началото на българо-китайско сътрудничество в здравеопазването"}
{"url": "http://epicenter.bg/article/Uchitelskite-zaplati-narastvat-s-17--ot-2020-g--/198640/2/0", "text": "Между 17 и 18% ще нараснат работните заплати на педагогическите специалисти в образователната система от 1 януари 2020 г. Минималното увеличение за всички педагогически длъжности ще бъде 17%.    Това е записано в Анекса към Колективния трудов договор (КТД), подписан от Министерството на образованието и науката и национално представителните синдикални и работодателски организации в системата на предучилищното и училищното образование.    Според документа учителите ще получават не по-малко от 1085 лв. основна заплата. Минималните възнаграждения на старшите учители ще достигнат 1120 лв., а на главните учители – 1176 лв. Директорите на детски градини и училища ще получават не по-малко от 1334 лв., а заместник-директорите – 1246 лв.    За целта в бюджета за следващата година са заложени 360 млн. лв. повече за трудови възнаграждения на учителите. Предвидени са и 54 млн. лв. за увеличение на индивидуалните работни заплати на непедагогическия персонал.    С Анекса към КТД се завишават допълнителните възнаграждения за класните ръководители, както и за лекторските часове. Въвежда се и изискване 50% от средствата за квалификация в бюджетите на детските градини и училищата да бъдат използвани за вътрешни или междуинституционални обучения под формата на методически семинари, дискусионни форуми, открити практики, презентации на творчески проекти, резултати и анализи на проведени педагогически изследвания и други. Целта е учителите да обменят добри практики, да се учат взаимно, да споделят и насърчават иновации.", "date": "2019.11.12", "title": "Учителските заплати нарастват със 17% от 2020 година"}
{"url": "http://epicenter.bg/article/Maya-Manolova--Sreshtu-men-nyama-zavezhdane-dela--ot-chie-ime-govori-premierat-/198642/2/0", "text": "„Изпълнителната власт се изживява като държавно обвинение, а това е авторитаризъм и еднолична власт. И не е ли проява на двоен стандарт като обясняваше г-н Борисов, че не е издигнал кандидат за главен прокурор, за да не правел партийно вмешателство, а сега говори от името на прокуратурата?“   Това коментира Мая Манолова пред bTV, в предаването „Лице в лице”,  по повод заканата, отправена на брифинг на ГЕРБ, че давността от Костинброд не е изтекла и „Мая Манолова нищо добро не я чака…”. „Премиерът се изживява като говорител на прокуратурата или като главен прокурор – от чие име говори той?“, попита Манолова, като добави, че ГЕРБ и той имат нужда от сериозна юридическа консултация и по отношение на сроковете, и на делата за нанесени вреди. „Това е пореден опит на Борисов да ме сплаши, след като от ГЕРБ и той нарекоха хората, които ме подкрепят „сбирток”, „башибозук”, „уйдурма” и др. подобни. След като това не сработи, реши, че ще ме уплаши“, коментира Манолова. „Не, няма да ме уплаши. Не ме е страх, г-н Борисов, от никоя от обидите и заплахите, които ми отправяте“, обърна се тя към Борисов и подчерта, че всъщност премиерът се страхува. „Страх го е, че се видя, че може да загуби София и че утре може да загуби България. Страх го е от хората, които се обединиха срещу едноличната власт, срещу накърнената демокрация, срещу погазените човешки права, срещу изкривената пазарна икономика, срещу неефективната съдебна система и срещу едноличната власт. От това го е страх – че хората откриха обединението като начин, по който да се противопоставят. Това се случи на изборите в София“, каза Манолова.  Тя посочи, че „кметът от ГЕРБ е избран с малцинство” – под 20% от имащите право на глас в София и под 50% от гласувалите, уточни Манолова. „ГЕРБ загубиха над 80 хиляди гласа. Залезът на ГЕРБ е факт, затова си позволява да ме заплашва по този начин. Е, не ме е страх, продължавам“, подчерта Манолова и допълни, че внесената в ОИК жалба е именно, за да се види има ли кой да накаже ГЕРБ за манипулациите на изборите. Манолова каза, че е внесла 14 класьора с доказателства за манипулирани списъци, протоколи с поправки и с променяно съдържание, с данни за внесени отвън бюлетини и нарушения на закона в организацията на изборния процес. „Над 100 хиляди души е разликата в списъците на гласуващите граждани между първи и втори тур. Обявиха хората за \"техническа грешка\", каза Манолова. Тя посочи и разлика от близо 7 хиляди гласоподаватели от държави членки на ЕС. 44 са гласували, хиляди са дописаните, подчерта още Манолова и допълни, че екипът й е приложил към жалбата примери, открити в близо 900 поправени протокола – за поправки, корекции, промяна на данните, разминавания между издадени и подписан от СИК протокол и внесените в ЦИК протоколи, за отваряне на пликовете с протоколите от служители на общинската администрация в нарушение на закона, за липсващи подписи, за протоколи без фабрични номера и десетки други незаконосъобразни практики. „Над 60% са поправяните протоколи. 900 такива протокола сме установили ние“, каза Манолова и посочи, че 7 хиляди са недействителните бюлетини. „Най-изрядни са в ромските секции. Там няма недействителни бюлетини. Гласувало се е с бюлетин, попълнени отвън очевидно, за което ние имахме информация и подадохме сигнали. Как тези хора гласуват и попълват книжата без никаква грешка, а във всички други квартали на столицата стотици протоколи са сгрешени“, попита Манолова.  Тя напомни, че екипът й е подал над 30 жалби за купуване на гласове и корпоративен вот, но е имало бездействие на отговорните за това органи. По думите й и социологическите агенции чрез екзит-половете са манипулирали гласуването, защото са разпространявали данни за 16-18% разлика между кандидатите, а реално тя е била 4%.  „Не може да не се подаде жалба – не може тези манипулации да останат безнаказани”, каза Манолова и подчерта, че те нанасят тежък удар върху доверието на гражданите в изборния процес. „Има ли кой да накаже изборната машина на ГЕРБ, която злоупотреби с гласовете на стотици хиляди хора”, посочи Манолова като въпрос, на който действията на съда по жалбата й ще дадат отговор. Манолова коментира и офертите, отворени вчера в Столичната община в търга за микробусите, които ще извозват пътниците до метрото в „Люлин“. „Сред подадените оферти е и фирмата, която аз запечатах в плик и ви оставих тук, в това студио“,  припомни тя предходно свое интервю в предаването и посочи, че като се финализира процедурата е готова да покаже името на фирмата, която е прогнозирала като победител. Микробусите са снимани в каталога на спонсорите на ГЕРБ, каквото представляваше предизборната книга програма на г-жа Фандъкова, допълни Манолова и подчерта, че старият модел на управление на столицата отново се възпроизвежда.    Припомняме, че вчера Инициативният комитет, издигнал Мая Манолова за кандидат за кмет на София започна петиция за честни избори и промени в изборните правила, която е достъпна на адрес:  https://www.peticiq.com/izbori2019?utm_source=fb_share&fbclid=IwAR39FfuQcCm5YaxPOYqtHDeedgTkoaTVgP8jyW5rbB8Sm52Sd5_iGS0yNnY  ", "date": "2019.11.12", "title": "Мая Манолова: Залезът на ГЕРБ е факт и затова Борисов ме заплашва "}
{"url": "http://epicenter.bg/article/Deputatite-prieha-na-parvo-chetene-byudzheta-na-DOO/198644/2/0", "text": "Бюджетът на Държавното обществено осигуряване беше подкрепен от депутатите от ГЕРБ и Обединените патриоти. От БСП и ДПС гласуваха - против. Това съобщи БНР.   \"За\" бюджета гласуваха 121 народни представители, \"против\" - 87 и \"въздържали се\" - 0, с което той бе приет. Проектът предвижда от 1 юли догодина пенсиите, отпуснати до края на 2019 г., да се увеличат с 6,7%. Средният размер на пенсията ще достигне 412,28 лв., което е с 31 лв. повече в сравнение с 2019 г. От 1 юли 2020 г. минималният размер на пенсията за осигурителен стаж и възраст ще се повиши от 219,43 лв. на 234,13 лв. От същата дата ще нарасне и социалната пенсия за старост, която ще стане 141,63 лв. Максималният размер на получаваните една или повече пенсии се запазва на достигнатото през 2019 г. ниво от 1200 лв. Тази стойност ще се прилага за всички пенсии, без оглед на момента на отпускането им.  Прогнозите са, че през 2020 г. средният осигурителен доход ще достигне 1063 лв., което е ръст от 7,8% в сравнение с очакваната му стойност през настоящата година. Средногодишният брой осигурени лица се очаква да се увеличи на 2,796 млн лв.   В предложения от правителството бюджет Обезщетението за майчинство през втората година и за безработица остават замразени за трета поредна година, предупреди депутатът от БСП Надя Клисурска по време на дебатите. Според Клисурска приходите в законопроекта са силно подценени, за да не се увеличат разходите именно за майките и хората, останали без работа: \"Обезщетението за отглеждане на дете между първата и втората година остава за трета поредна година 380 лева. Как една майка в рамките на 12 лева дневно ще гледа нейното дете и тя ще живее нормален живот? Другото замразяване три години. Минималното обезщетение при безработица остава 9 лева\". Председателят на Социалната комисия в парламента и депутат от ДПС Хасан Адемов заяви, че за да може да има високи пенсии, трябва да има много високодоходни работни места. По думите му, приходната част в законопроекта е силно подцинена:    \"Господин премиерът казва, че всеки месец откриваме заводи, всеки месец откриваме предприятия. Това означава, че в тези предприятия някой трябва да работи, а не само 2000 човека средно месечно да е увеличението на броя на заетите! По отношение на разходните политики - тази система, като своеобразен сюнгер, като своеобразна гъба поема огромни разходи. За съжаление, ефективността от тези разходи на изхода на системата не е на очакваното равнище\".    Лидерът на БСП Корнелия Нинова отново настоя за преизчисляване на пенсиите и призова да се обърне внимание на Сребърния фонд:  \"Какво се случи за 10 години ваше управление? Фондът стартира тогава с 2,5 милиарда близо. При прогноза, когато той се създаваше, днес във Фонда трябваше да има между 10 и 15 милиарда лева, а има 3\".    Светлана Ангелова от ГЕРБ бе категорична, че преизчисляването на пенсиите ще бъде изключително скъпо. Тя аргументира изказването си с числа:  \"За 2020-та година това е 1, 730 млрд. лева, за 2021-ва година – 1, 810 млрд. лева, а за 2022-ра година – 1,9 млрд. лева\".", "date": "2019.11.12", "title": "Депутатите приеха на първо четене бюджета на ДОО"}
{"url": "http://epicenter.bg/article/Ninova--Upravlyavashtite-ne-vnasyat-izlishaka-ot-byudzheta-v-Srebarniya-fond--Tova-e-narushenie-na-zakona/198648/2/0", "text": "Изявление на лидера на БСП Корнелия Нинова от парламентарната трибуна по време на обсъждането на Закона за  държавното обществено осигуряване.   Уважаеми господин министър,  Уважаеми народни представители,    Обсъждаме Закона за държавното обществено осигуряване, който в частта си за пенсии, касае 2 милиона и 150 хиляди българи. Сигурно тези хора имат различни политически убеждения и пристрастия  - и това е нормално. Общото между тях е, че са работили по 20-30 години, дали са своя принос за изграждането на икономиката на България и своя принос в осигурителната система на страната. Общото между тях е, че почти всички днес живеят трудно с размера на пенсиите, които им осигуряваме.   В парадоксалната ситуация сме правителството да определи праг на бедност от 363 лева догодина, и същото правителство да определи минимална пенсия за осигурителен стаж и възраст от 234 лева. Замислете се какво означава това – правителството казва, че не може да се живее с доход под 363 и в същото време казва, че все пак хората трябва да преживяват с 234 лева. Не може да се живее така, но ще трябва да живеете така. Разбирате ли противоречието, парадоксалната ситуация, в която се намираме? Можем  цял ден и цяла нощ да се замерваме с числа, но нека да го обясним човешки на хората – как при този праг на бедност да живеят с тези пенсии? Има изход от тази ситуация. Да, разбира се, че дългосрочната визия за излизане е работни места, високи доходи, високи осигурителни вноски, но това изисква години усилия. Нека да се стараем да осигурим икономически растеж и работни места, но да вземем мерки сега. Възрастните хора имат нужда сега и днес от тази актуализация. Какво предлагаме от „БСП за България“ – години наред – преизчисляване на всички пенсии с нов средномесечен осигурителен доход. Наложително е да се преизчислят пенсиите, няма друг изход. Искам да отворим дебат за Сребърния фонд, защото това е една от възможностите да се гарантира пенсионната система, да не се допуска срив в пенсионната система, да се покриват дефицити до определени количества.    Уважаеми колеги в днешното Народно събрание,    Сребърният фонд беше създаден през 2007 година от правителството на БСП. Целта беше в него да влизат концесионни такси, средства, получени при приватизация на предприятия и излишъците в бюджета. Какво се случи за 10 години управление на ГЕРБ? Фондът стартира с близо 2 милиарда и половина– Министерството на финансите преди един месец отчете, че във Фонда има 3 милиарда и 67 милиона. За 10 години половин милиард е влязъл във Фонда. При прогноза при неговото създаване, финансово разчетена, аргументирана, днес във Фонда трябваше да има между 10 и 15 милиарда лева, а има 3. Можеха  ли тези 10-15 милиарда лева да помогнат на пенсионната система и сега да не гадаем откъде да дойдат тези пари – можеха.   Защо това не се случи?  Защото, уважаеми управляващи, грубо погазихте всички закони на България за тези 10 години. По следните начини – още Симеон Дянков, за да избегне законовото задължение на правителството да внася парите от приватизация в Сребърния фонд, извади държавните дружествата в т.н. Консолидационна компания, и всички приходи от продажбите ги внасяше в държавния бюджет като дивидент, вместо в Сребърния фонд за пенсии.   Продължихте в следващите години по следния начин - за 2016 година правителството на Борисов отчита 1 милиард и 470 милиона излишък. За 2017 година – 800 милиона. За 2018 – 2 милиарда и 800 милиона излишък по консолидираната рамка. Вместо този излишък да влиза в Сребърния фонд, както задължава закона, месец преди края на годината премиерът Борисов го раздава с постановления на Министерски съвет, извън всички бюджетни процедури на парламента, раздава го еднолично с джипа, през прозореца, за партийни и политически цели. И не изпълнява законът – излишъкът от бюджета да влиза в Сребърния фонд, където да се трупа, за да подпомогне пенсионната система. Сега обяснявате, че няма начин, че е много скъпо, че няма откъде да се вземат пари – ами ето откъде.   Само при едно условие – че спазвате законите на България, които ви задължават концесионни такси, приватизационни средства и излишъкът от бюджета да отиват за пенсионери.    Питаме за пореден път – защо отново парите от концесията на Летище София, срещу която много пъти сме се обявявали, 480 милиона, не отиват в Сребърния фонд? А отиват за покриване на дългове на БДЖ. Защо? Променете закона, ако не искате да отиват в Сребърния фонд, но е неприятно да кажете на хората: „Ще премахнем Сребърния фонд, защото тези пари ще ги вкараме в общия държавен бюджет, за да покриваме дългове, за да ги харчим безразборно“. Не е добре, нали? Законът си действа, но вие тихомълком не го изпълнявате. Това е едната възможност, откъдето могат да дойдат средствата за пенсионерите, не е единствената. Между първо и второ четене ще внесем предложения за преизчисляване на всички пенсии – аргументирано и обоснована, морално и справедливо. Не е въпрос на скъпо и евтино. Въпрос е на справедливост – към възрастните хора, които са дали своя принос за изграждането на България, за съществуването и стабилността на осигурителната система - и днес живеят мизерно.", "date": "2019.11.12", "title": "Нинова: Управляващите не внасят излишъка от бюджета в Сребърния фонд!  Това е нарушение на закона"}
{"url": "http://epicenter.bg/article/Hamid-Hamid--Ot-DPS-sa-35--ot-kmetovete-na-kmetstva-v-tsyalata-strana--VIDEO--/198649/2/0", "text": "Избирателят на ДПС е мъдър и изключително добре се ориентира в обстановката коя партия предлага по-добри платформи за управление. Колегите от цялата област Кърджали трябва да бъдат поздравени - 7 от 7 кметове още от първи тур. А ако проследите броя на кметовете на кметства в цяла България, може би ще се изненадате, но кметовете на кметства на ДПС са 35% в цялата страна. Това каза в \"Денят на живо с Наделина Анева\" по Канал 3 заместник-председателят на ПГ на ДПС Хамид Хамид като обобщение на резултатите на движението на Местни избори 2019.    \"Не успяхме да вземем втори областен град, но в някои областни градове взехме сериозен напредък, работата продължава. Господин Казак направи една изключително приятна за всички, иновативна кампания в Шумен, за нея бяхме поздравявани дори от нашите опоненти - добра, открита, близка до избирателите.    Мисля, че държавната субсидия от 1 лв. затрудни всички партии на тези избори, имаше по-малко пари за реклама, но каквото е решил законодателят, ние ще се съгласим с решенията. Много партии и политици прегърнаха идеята с цел популизъм\", изтъкна Хамид Хамид, като предсказа много интересен предстоящ дебат в НС за партийните субсидии.    На въпрос на водещата за изключения от ДПС бивш председател на движението Лютви Местан, Хамид Хамид отговори лаконично: \"А кой беше Лютви Местан?\" И продължи: \"Нека да не ексхумираме политически трупове, избирателът е мъдър, той много лесно - и на европейските, и на тези избори, различи ментето Местан.\"    Според Хамид Хамид изминалите Местни избори 2019 не са били честни заради включването на държавната машина, която упражнила натиск и принуда. \"Те бяха първите по рода си, в които държавната машина, институциите, държавните учреждения и предприятия бяха включени като агитационни средства за упражняване на натиск, като този път бяха изключително агресивни, използваха метода на принудата и на заплахата, и това нажежи кампанията до прегряване.    Имаше такива случаи в регионите, смея да твърдя, че целият държавен апарат бе впрегнат да участва в тези избори, което не бива да се допуска. Ще си направим анализа допълнително, ще си вземем изводите\", заяви Хамид Хамид.    Депутатът от ДПС взе отношение и за насроченото за четвъртък второ гласуване във ВСС на кандидатурата за главен прокурор на Иван Гешев. \"Трябва спокойно да видим приключването на процедурата - самата процедура не е тема на политиците, те са приключили с гласуването на текстовете, приети за нормалното протичане и прозрачност на независимата съдебна система.    Очакваме от новия главен прокурор това, което видяхме от стария: спазване на законността, да не се поддава на внушения от малки групички и различни НПО, финансирани от олигарси. Очаквам и от новия главен прокурор стриктно спазване на законодателството, без залитане на политически теми, без политически изказвания, каквито си позволява, например, един председател на един върховен съд (председателят на ВКС Лозан Панов - бел. ред.).          Бяхме против гласуването на първо четене на бюджета на НЗОК, нашите представители изложиха аргументите ни. Този бюджет не предлага нищо ново, липсват реформите в здравеопазването, за които постоянно говорим. Нищо ново в сравнение с миналата година, само малко повече пари, които ще изтекат през пробойните в системата. Бюджетът не решава проблемите, виждаме протестите на медицинските сестри и на здравни работници.     Това са най-политическите закони, нормално е когато една партия е в опозиция, да гласува против, но не просто така, а защото си имаме нашите аргументи - един от тях е липсата на реформи.          За съжаление през този бюджет ускореното догонващо развитие на страната не се постига.     Най-сериозният индикатор и доказателство за думите ми е фактът, че всеки ден България е напускана от български граждани, които намират препитание в държави с по-развита икономика.   Изходът е в пъти по-бързо развитие, за да догоним средноевропейските държави.    Ние говорим за това от близо 2 години, още от съставянето на това правителство - че държавата няма ясни цели, ясни приоритети. За нашата платформа за ускорено развитие сме отправяли призиви към всички политически сили да представят своите планове за ускорено развитие, след което да разговаряме. Това трябваше да стане доста отдавна, за съжаление всички партии изразяват принципно съгласие, но досега няма нищо такова и държавата върви по инерция.    Не е важно кой ще изпълнява приоритетите, въпросът е всички да се обединим около тях, да маркираме със съгласие на всички системни партии няколко приоритета, а когато целите са определени, едва тогава ще се пристъпи към търсене на изпълнители. Мисля, че това ще е по-лесната задача, България има добри експерти, не е задължително да са свързани към партии.    Това е идея за развитието на България и на българския народ, затова не виждам причини да не бъдем чути - говорим за развитието на българската икономика в средносрочен план, така че всеки министър-председател би се вслушал в тези идеи.        Ние от самото начало говорим, че   Нямаше никаква нужда, това доведе само до скандали, до раздори и до раздаване на министерски постове на калпак. И виждаме резултатите.    Не говорим персонално, говорим за развитие, МС трябва да е един отбор, страната да дърпа напред, не става въпрос за персонални изпълнители, говорим за ценности, идеи, национални платформи. От самото начало бяхме на мнение, че няма никаква нужда националисти да участват в управлението, но резултатите са пагубни.          Всички констатираха - и наблюдатели, журналисти, политически партии, тежкият проблем с ниската активност на последните избори, както и огромният брой недействителни бюлетини. А когато има такъв спад на доверието, трябва да се предприемат съответните мерки. Трябва открито и по-отрано да се говори за недъзите на изборното законодателство и да се работи от по-рано.    Стана практика да се правят промени буквално 2 месеца преди изборите, без да се изслушат експертите и гражданите.   Оттук нататък обаче ще става с машини само, така пише в Изборния кодекс.    Ние дадохме своята подкрепа за гласуването с машини. В този вид нормата няма как да проработи, в евроизборите много малко хора гласуваха така, редица държавни институции отказаха да се включат в този процес. И без конкретизиране на всички тези въпроси мисля, че машинното гласуване няма да проработи.    Прийомите един глас да бъде обявен за недействителен, особено на местни избори, са колкото и избирателите. А машинният вот решава всички тези проблеми. Трябва да споменем и за огромния брой недействителни бюлетини с използването на т. нар. преференция, която за мен е корпоративен вот.    Машината не допуска недействителен вот - софтуерът винаги връща избирателите да си коригират грешните ходове.        За нас основен проблем, забелязан и от Венецианска комисия, е т. нар. уседналост. Тя не е уседналост по общото разбиране на този термин в Европа, но тя лишава от права български граждани.      Сега текстът регламентира, че не може да гласува този, който не е живял последните 6 месеца в община Х, и тук спира, но не казва къде съответният гражданин - живеещ в Швейцария, в Турция, в Канада, да може да гласува. Това е лишаване от права.    Докато уседналостта в европейски смисъл е къде едно лице не може да гласува, но и къде може да гласува - т.е. къде му се предоставя такава възможност. Такава възможност действаше преди сегашния кодекс.    , дори да живеят на хиляди километри от тази община. Не мисля, че те нямат право да се интересуват от местното управление в тази община.     ", "date": "2019.11.12", "title": "Хамид Хамид: От ДПС са 35% от кметовете в цялата страна (ВИДЕО) "}
{"url": "http://epicenter.bg/article/Borisov-na-nagradite--quot-Mistar-i-Misis-Ikonomika-quot--Investirame-miliardi-i-pak-sme-na-izlishak-/198650/2/0", "text": "Инвестираме милиарди и пак сме в излишък. Последните 10 години вървим все нагоре - това заяви министър-председателят Бойко Борисов на церемонията по награждаването на „Мистър и Мисис Икономика“ в присъствието на председателя на КРИБ Кирил Домусчиев, предаде Дарикнюз.    Премиерът уважи престижния бизнес форум, пред участниците на който не пропусна да изтъкне положителното икономическо развитие на страната ни. Борисов цитира данни от Световната банка, според които България отбелязва единствено възходящ тренд през последните 10 години.    „Тази вечер сме се събрали на едно мероприятие за добри новини. Искам да благодаря на всички вас, които със своите умения и предприемчивост давате възможност икономиката да расте. Много лесно се проследява развитието на една държава и може да видите кога е бил застоят в България“, каза премиерът.    Той увери, че въпреки голямата задлъжнялост в световен мащаб, страната ни се стреми да харчи „внимателно и пестеливо“, но същевременно инвестира в основните си приоритети. За пример той даде големите инфраструктурни проекти в София, както и строежа на магистралите „Европа“ и „Хемус“.    По този повод Борисов реши да се пошегува с факта, че дълго време хубавият път е стигал единствено до Правец, родното място на Тодор Живков: „Аз за Банкя го оставих последен“.    „Два огромни газопровода – един за втечнен газ, за да ни даде реалната диверсификация и един транзитен, „Балкански поток“, продължи да изрежда премиерът. Той припомни, че само за последните няколко години страната ни е похарчила милиарди левове в различни проекти.    „Всичко това и пак сме на излишък\", категоричен бе Борисов, който реши да се пошегува още веднъж, но този път с новите американски изтребители. „Нови, да си хвърчат“, каза той пред препълнената зала.    „Мощно инвестираме в здраве, спорт, култура, археология“, обобщи министър-председателят и увери бизнес елита на форума, че държавата няма да пипа данъците.    \"Вие давате възможност на икономиката да расте\", благодари той на бизнеса за приноса.    \"Днес вашите фирми, българските работници сигурно още работят, в неделя работеха, и то истински здрави, жизнени хора\", отбеляза Борисов, който бе на инспекция на магистрала \"Хемус\" през почивния ден.    Той не скри задоволството си, че строежът напредва. \"От Търговище чак Шумен се вижда вече по магистралата. И на мен ми е кеф\", каза премиерът. И обеща на предприемачите от името на правителството: \"Това мога да ви гарантирам - образованието, дуалното обучение, инфраструктурата\". После отново вкара чувството си за хумор, като си взе довиждане с бизнеса, но остави да го заместват на церемонията \"моя мистър и мис - Мариана и Влади\", визирайки министрите си.    \"Това, което бизнесът и правителството прогнозираха – ръст на БВП за 2019 г., се случи, имаме над 3,5 % ръст\", каза в приветствената си реч председателят на КРИБ Кирил Домусчиев по време на официалната церемония, цитиран от Агенция „Фокус“. Той посочи, че наградите са българският „Оскар“ на бизнеса.    „Много хора от индустрията, които през годините сме се срещали и в УС на КРИБ, в събития на организацията, а и по бизнеса. Радвам се, че отново УС на КРИБ успя да подбере всички номинирани и да излъчи победителите в различните категории. Това, което очаквахме, че ще има като ръст на износа и производството, имаме и него. Това, което обещахме на правителството на не една среща, и в присъствието на синдикатите, в ръст на средната работната заплата, и то двуцифрен ръст, мисля, че и това нещо го има. Надявам се, че всички вие ще оцените критериите на журито при избора на победителите в конкурса, това са все доказали се бизнесмени и фирми. Надявам се, че през следващата година ще има повече номинирани, което означава, че бизнесът расте и се развива“, добави още Домусичев.    На официалната церемония \"Мистър и Мисис Икономика\" ще бъдат удостоени победители в десет категории: „Мистър Икономика“, „Мисис Икономика“, „Индустрия“, „Финанси и застраховане“, „Търговия и услуги“, „Транспорт и логистика“, „ИКТ, аутсорсинг и бизнес процеси“, Корпоративна социална отговорност“, „Консултантски бизнес/услуги“ и „Земеделие и хранителна промишленост“.    Организатори на конкурса са списание \"Икономика\" и най-голямата работодателска организация у нас - Конфедерацията на работодателите и индустриалците в България (КРИБ), чийто председател Кирил Домусчиев е и част от журито.    И десетимата победители ще получат статуетка \"Рибарят и златната рибка\" на Ставри Калинов, превърнала се в символ на конкурса.  ", "date": "2019.11.12", "title": "Борисов на наградите \"Мистър и Мисис Икономика\": Инвестираме милиарди и пак сме на излишък (ВИДЕО)"}
{"url": "http://epicenter.bg/article/Yordanka-Fandakova-kam-biznesa--Mozhete-da-razchitate-na-men-za-privlichaneto-na-investitsii/198652/2/0", "text": "Можете да разчитате на работата ми в новия мандат за подкрепа на бизнеса и привличането на инвестиции. Това каза кметът на София Йорданка Фандъкова по време на официалната церемония по награждаването на конкурса „Мистър и Мисис Икономика“, предаде репортер на Novini.bg.    „Това е първото ми публично събитие, след като днес положих клетва за новия си мандат. Обявих нов ресор със зам.-кмет по дигитализация, защото чрез технологиите можем да правим по-добре административното обслужване за хората. Подготвяме и много други неща, които да са в подкрепа на икономиката на града“, заяви столичният кмет.    „Надявам се, че в следващите години София да привлече и производители във всикотехнологичната сфера“, добави тя.", "date": "2019.11.12", "title": "Йорданка Фандъкова към бизнеса: Можете да разчитате на мен за привличането на инвестиции"}
{"url": "http://epicenter.bg/article/Prof--Mihail-Konstantinov--Nablyudavat-se-masovi-greshki-pri-byuletinata-za-obshtinski-savetnitsi-/198653/2/0", "text": "Наблюдават се масови грешки от избирателите при бюлетината за общински съветници на местни избори. Това каза в интервю за предаването „Това е България“ на Радио „Фокус“ проф. Михаил Константинов, председател на съвета на директорите на „Информационно обслужване“ и бивш зам.-председател на ЦИК.    Той коментира, че този факт трябва да бъде анализиран и след като преминат изборните страсти, да се отворят чувалите с бюлетини в секциите, в които тези грешки са драстични, за да се разбере защо това се случва.    Проф. Константинов припомни, че броят на недействителните бюлетини на местните избори тази година и на изборите през 2015-та е практически един и същ - средно 8,5%.    „Тези недействителни гласове са странно разпределени - за общински съветници са 15%, а за различните видове кметове са 4%. През 2011 година, когато нямаше преференции, тогава недействителните гласове бяха 6%. На последните два избора те скочиха три пъти и очевидно за това има някаква причина“, обясни проф. Михаил Константинов.    Няколко са хипотезите в тази посока, сред тях и това, че избирателите отбелязват преференция, но не отбелязват партия.    Изборният кодекс е добър, но може да бъде усъвършенстван, посочи още проф. Константинов. Той подчерта, че законът е изключително подробен и определя всички изборни процедури в най-малки детайли.    „Идеята за Изборен кодекс се лансира още през 1997 година и 20 години по-късно тя беше реализирана. Този Изборен кодекс според мен е добър, което не значи, че не трябва да се усъвършенства“, коментира експертът.    Проф. Константинов обясни, че има разлика между указанията и числовите параметри в Изборния кодекс.    „Когато искате ремонт на Изборния закон, той трябва да не е преди изборите, а след изборите. Друг е въпросът дали това, което се иска, е разумно. Сега е времето за обсъждане на тези въпроси, но работата да бъде свършена докрай, а решенията трябва да се вземат при максимално съгласие“, коментира проф. Константинов.    По отношение на секциите извън страната експертът посочи, че за всичките девет парламентарни избора от 1991 година насам общо са разменени 15 депутатски места.    „Гласуването в чужбина е важно от психологическа гледна точка, за да поддържаме емоционалната връзка на българите в чужбина с родината, но електорален ефект няма“, обясни проф. Константинов.    Според него изчистването на изборните списъци от мъртви души може да стане чрез активна регистрация.  ", "date": "2019.11.12", "title": "Проф. Михаил Константинов: Наблюдават се масови грешки при бюлетината за общински съветници "}
