{"url": "http://epicenter.bg/article/Vasko-Vasilev--Zashto-edno-dete-na-9-godini-tryabva-da-bade-pitano-dali-e-momche--momiche-ili-drugo-/176201/2/0", "text": "Василев: Защо едно дете на 9 години трябва да бъде питано дали е момче, момиче или друго? \"Не се страхувай\" се спира на разкрития за изнасилване на деца от католически свещенници във Франция, САЩ, Германия, Полша Васил Василев: Защо едно дете на 9 години трябва да бъде питано дали е момче, момиче или друго? Не е ли много по-добре вместо децата да мъдруват и да попълват безумната анкета, да прочетат в клас Яворов, Дебелянов и Лилиев, да научат “ Две хубави очи “ и “ До моето първо либе “ ? Защо едно дете на 9 години трябва да отговаря на безумни въпроси като – дали е момче, момиче или друго и то в анкета, която твърди, че целта е да се установи нивото на дигитализация в училищата ?  Не е ли много по-добре вместо децата да мъдруват и да попълват безумната анкета, да прочетат в клас Яворов, Дебелянов и Лилиев, да научат “ Две хубави очи “ и “ До моето първо либе “ ?  Лошото е, че ако провокираш едно 9-10 годишно дете да каже дали се чувства момче, момиче или друго, ти прокарваш джендърската зараза в главата му. ттук по – податливите и неукрепнали деца могат да тръгнат към педофилските дружинки, хомосексуалните сборища, наркоманията и ранните самоубийства, предупреждава Васил Василев в новото издание на “ Не се страхувай “ от 20.00 по ТВ Евроком. Предаването се спира и на серията разкрития за изнасилване на деца от католически свещенници във Франция, САЩ, Германия, Полша, Чили и други държави. Каква е причината и защо това става напоследък сериозен проблем за католическата църква ? Ще реагират ли и как Съединените щати на изявлението на Путин, че при ядрена атака срещу Русия ответната атака ще бъде насочена не само към точките, от които са изстреляни ракетите, но и към центровете, където се е взело решение за нападението ? Руският президент не упомена конкретно САЩ, но предизвика много реакции сред наблюдатели и анализатори в Америка. За колко време американските ракети могат да стигнат Москва и руските ракети – Вашингтон ? Кои са по-бързи ? Ще тръгнат ли двете ядрени сили да търсят изход от напрежението ? И ще иска ли Тръмп, който влиза в кампания, ще покаже на американския народ, че  работи за  отстраняване на опасността от унищожението на Съединените щати и на света ? Предаването цитира и редица случаи от нашата история, които показват, че много пъти ние сме били по-напредничави, по-хуманни, по-интелигентни и по-организирани от много от тези наши приятели, които непрекъснато ни поучават и карат да следваме техните директиви, предписания, съвети, норми и правила. Не го ли правят, за да се чувстваме непълноценен, назадничав народ, та по-лесно да ни манипулират и експлоатират ?  Гост на предаването е Цвета Кирилова, журналист, общественик, председател на сдружение Азбукари. Всичко това в “ Не се страхувай “ с Васил Василев, довечера от 20.00 по ТВ Евроком ", "date": "2019.02.25", "title": "Васил Василев: Защо едно дете на 9 години трябва да бъде питано дали е момче, момиче или друго?"}
{"url": "http://epicenter.bg/article/Borisov-v-Egipet-/176160/2/0", "text": " Хъбът гарантира, че ще продължим да имаме същите количества газ, а не да изпразваме тръбите. Така че ние сме праграматични. Имаме интерколектор с Гърция, старите тръби през Украйна също са въпрос на диверсификация, Кипър също има огромно находище. Затова в никакъв случай не бива да изпускаме възможността да сме част от магистрала\".   Това заяви премиерът Бойко Борисов по време на пресконференция след множеството си срещи с арабски ръководители по време на форума ЕС-ЛАД, който се провежда в момента в Египет.   Премиерът поясни: \"Когато имаме наши си тръби - добре дошъл е египетски, израелски, украйнски, руски, американски - всякакъв газ.   ЕС е наясно, че се борим за същото количество газ, не повече - това е разковничето. В противен случай ще се изпразнят тръбите. Другото важно е да няма посредници, помните колко усилия положихме да ги премахнем преди време\".   . За първи път отворихме пазар в една от най-богатите държави, Саудитска Арабия. Каним ги да дойдат и да участват в конкурса. Знаете и за смесените български предприятия с тази страна, мога да кажа, че за първи път отворихме този огромен пазар, каза още Борисов.  Хубаво е да има много участници, за да има честен търг, целта е да докараме хора и да им покажем, че това е важно нещо.   „ , миграцията, трафикът на хора, както и да допринесе за инвестициите, обучението на студенти.  , каза още премиерът на България.   , поясни премиерът. „По-добре е да се напътстваме и да се съобразяваме, отколкото да се извършват терористични нападения“, допълни Бойко Борисов.    Има огромен интерес към България, подчерта отново той.   , заяви Борисов и поясни, че изказванията на Орбан и премиерът на Люксембурк са много противоречиви.    категоричен бе той. Позицията ни за миграцията е толкова ясна, че дори никой вече и не пита. Не е добре, когато президентът на една страна каже, че приема няколко хиляди мигранти. Това може да си позволи само Ердоган.    Същото се случва и в другия край на света - пример за това са Мексико и Венецуела, където спорът за оградата доведе до извънредно положение.    Помолен да коментира ветото на президента Радев във връзка с промените в Изборния кодекс, Борисов заяви: „Думи на политически лидери не коментирам“.   „  Думите му са във връзка с новото напрежение между Турция и Кипър.  „  Никоя държава, освен Турция не може да се ангажира да задържа няколко милиона мигранти, заради това ЕС дава финансова помощ“, каза Борисов.   , обяви Борисов. Вървим напред - ето до юни ще направим първата копка за интерколектора, който е важен за диверсификацията на хъб \"Балкан\".     ", "date": "2019.02.25", "title": "Борисов в Египет: Има огромен интерес към България. Газовият хъб е наша цел, Юнкер го благослови!"}
{"url": "http://epicenter.bg/article/Rumen-Radev/176161/2/0", "text": "Президентът отбеляза и поредното отлагане на машинното гласуване.   \"Честните избори са това, което отличава демокрацията от всеки един друг режим.  , заяви държавният глава.  ,  Така основното конституционно право, каквото е изборното, остава без съдебна защита.    Същевременно законодателният орган за пореден път отлага въвеждането на машинно гласуване и видеоконтрол по време на броенето на бюлетините, което показва действия в отсъствието на воля за прозрачен изборен процес'', обясни Радев.   „ Така основно конституционно право, каквото е изборното право, остава без съдебна защита при нарушение.  “, заяви Радев и посочи, че така пакетът промени в Изборния кодекс отслабва механизмите за гарантиране на честни избори. Това показва непрозрачен и нечестен изборен процес“, продължи държавният глава.    подчерта Радев.   И припомни, че  подчерта държавният глава.   ,,През изминалата седмица едни и същи депутати защитаваха две противоположни решения в рамките на няколко дни, а така се руши вярата на българите в парламентаризма. Хубаво е, че здравия разум в крайна сметка надделя'', посочи още президентът и призова депутатите от БСП да се завърнат в пленарната зала.   завърши Румен Радев.         Днес върнах за ново обсъждане в парламента Закона за изменение и допълнение на Изборния кодекс. Разразилите се спорове около преференциите потулиха други важни промени в закона, които ни отдалечават от честен и демократичен изборен процес.   Промените не само лишават гражданите от възможността да гласуват преференциално за личности и привилегироват партийната воля над тази на избирателите. Промените не въвеждат критерии, по които да се определят секциите при поетапното въвеждане на машинното гласуване, а прагът от триста избиратели лишава малките населени места от правото да гласуват машинно.   Категорично неприемливо е актове, свързани с изборния процес, да остават необжалваеми. Така основно конституционно право, каквото е изборното право, остава без съдебна защита при нарушение. Въвеждането на спадащото мнозинство в работата на избирателните комисии ерозира политическия плурализъм, без който няма честни избори. Промените в подсъдността на работата и решенията на ЦИК не са в интерес на законността в изборния процес.   Пакетът промени в Изборния кодекс отслабва механизмите за гарантиране на честни избори. В тази връзка налагам вето на посочените промени. Подробните мотиви ще откриете на сайта на президентството.   Същевременно законодателят за пореден път отлага въвеждането на машинното гласуване, актуализацията на избирателните списъци и въвеждането на видеоконтрол при броенето на бюлетините. Тези действия издават отсъствие на воля за прозрачен и честен изборен процес.   Особено тревожен е опитът на мнозинството да коригира собствените си грешки, заобикаляйки установения в Конституцията ред. През изминалата седмица едни и същи депутати с еднакво усърдие защитаваха две противоположни решения в рамките само на няколко дни. Подобно поведение руши вярата на българите в парламентаризма и издава опасно изкушение политическата целесъобразност да се реализира без оглед на Конституцията и законите. Хубаво е, че здравият разум възпря този опит, преди да се е реализирал.     Честните избори са това, което отличава демокрацията от всички останали форми на управление. Загубим ли правото да избираме управниците си, ще изгубим и всичко постигнато през последните три трудни десетилетия.   Призовавам опозицията да се завърне в парламента при повторното разглеждане на промените в Изборния кодекс.   Смея да се надявам, че народните представители ще проявят отговорност и ще уважат мотивите на ветото.     за връщане за ново обсъждане в Народното събрание на разпоредби от Закона за изменение и допълнение на Изборния кодекс, приет от 44-то Народно събрание на 14 февруари 2019 г.     Правото на избор е израз на свободата на мисълта и убежденията, но и реална форма на участие на гражданите в политическия живот. Изборните правила са важни за демократичните устои на нашата държава, поради което не мога да се съглася с някои от приетите в тях промени, свързани с преференциите за даден кандидат, машинното гласуване, обжалването на актовете на избирателните комисии, мнозинствата при отмяна на решенията им за отхвърляне и правилата за подсъдността.   Предвид това упражнявам правото си мотивирано да върна за ново обсъждане Закона за изменение и допълнение на Изборния кодекс (ЗИД ИК) със съзнанието, че това е единственият конституционен механизъм за промени във вече приет закон, преди той да е обнародван в „Държавен вестник“.    Поради всичко това считам, че    Затова считам, че с тези промени не се гарантира стабилност, предвидимост и равни условия, които са неизменни изисквания при реализирането на основните права на гражданите, включително и на избирателните им права.    Безспорно избирателното право на гражданите по чл. 42, ал. 1 от Конституцията е основно право, което пряко произтича от народния суверенитет и съгласно чл. 57, ал. 1 от Конституцията е неотменимо (Решение на Конституционния съд № 3 от 2017 г.).   В своята практика Конституционният съд последователно провежда разбирането, че    освен ако не се налага за защитата на висши конституционни ценности, свързани с особено важни интереси на обществото (Решение № 7 от 1995 г., Решение № 21 от 1995 г.,  Решение № 5 от 1997 г., Решение № 1 от 2012 г. и Решение № 14 от 2014 г.).    Централната избирателна комисия е държавен орган, създаден със закон, чиито правомощия са да осигури свободното изразяване на волята на гласоподавателите, вярно и точно установяване на тази воля, нейното отчитане и официално обявяване.   Те се отнасят до изборния процес, регламентирането на който няма как да не засегне упражняването на избирателното право.   Следва да могат да се обжалват актовете, които под формата на тълкуване на норма от по-висш ранг или указания до подчинените органи нарушават или застрашават правата или законните интереси на гражданите. Тези актове губят своя чисто тълкувателен или вътрешен характер и проявяват действие \"навън\" спрямо трети лица (Решение № 21 от 1995 г. на Конституционния съд).   Сигналите и жалбите са основен инструмент, с който гражданите могат да реагират на нарушения на изборния процес. Затова решенията на ЦИК по чл. 57, ал. 1, т. 27 от Изборния кодекс, с които се определя редът за тяхното разглеждане, не може да бъде изключен от съдебен контрол, още повече че правото на гражданите да подават жалби е закрепено в чл. 45 от Конституцията.   С оглед на гореизложеното считам, че   и не предвижда ефективната защита, която държавата чрез закон е длъжна да предостави при накърняване на основно право, каквото е избирателното право.   Въз основа на горното считам, че уредбата не следва да предвижда непознато за изборното ни законодателство спадащо мнозинство, което би довело до ерозия на политическия плурализъм, без който честното провеждане на избори е немислимо.   Не мога да подмина и начина, по който бяха приети разпоредбите на ЗИД ИК. Правилата за законодателния процес неслучайно са заложени в Конституцията и доразвити в Правилника за организацията и дейността на Народното събрание (ПОДНС), който стои паралелно със закона в йерархията на нормативните актове. На тях не трябва да се гледа като на формални изисквания, защото те са преди всичко гаранции за приемането на справедливи и добре обмислени закони, които да уреждат трайно обществените отношения.   Нарушено беше изискването на чл. 79, ал. 1 от ПОДНС докладът на водещата комисия да се предостави на народните представители не по-късно от 24 часа преди началото на заседанието, в което се разглежда законопроектът. Също така в нарушение на чл. 83, ал. 1 от ПОДНС значителна част от предложенията, направени от народни представители между двете гласувания, включително относно преференциите, не бяха аргументирани.   Необмислени и неаргументирани промени, особено когато се отнасят до начина, по който се избират органите на една демократична и правова държава, създават несигурност и поставят под съмнение способността на държавата да налага справедлив ред при зачитане на индивидуалните права и свободи.   ,    ", "date": "2019.02.25", "title": "Президeнтът Радев наложи вето на Изборния кодекс и призова опозицията да се завърне в парламента"}
{"url": "http://epicenter.bg/article/NFSB-/176176/2/0", "text": "Народните представители от НФСБ внесоха в деловодството на Народното събрание днес промени в Правилника за организацията и дейността на Народното събрание.   Част от предложенията засягат финансовите правила – променят се алинея 3 и алинея 4, съобщават от пресцентъра на партията.  „Сега действащата алинея 3 постановява, че при неоправдано отсъствие от три поредни или общо пет пленарни заседания за съответния месец на народния представител - се прави удръжка, равна на две трети от месечното му възнаграждение, и Народното събрание не поема повече от една трета от допълнителните му разходи по чл. 11. С предложената промяна при неоправдано отсъствие от три поредни или общо пет пленарни заседания за съответния месец на народния представител Народното събрание няма да поема допълнителните му разходи по чл.11“, се казва в мотивите.  „Освен това, отпада правилото, че в този случай народният представител ще получава една трета от възнаграждението си, като така ще действа единствено разпоредбата на ал.1, чл. 13 от Финансовите правила, съгласно която при неоправдано отсъствие от пленарно заседание на народния представител се прави удръжка, равна на дневното му възнаграждение, без значение колко дни отсъства неоправдано“, заявяват още вносителите от НФСБ.  Според тях този начин на определяне на възнаграждението е по-справедлив, като народният представител ще получава възнаграждение единствено, ако участва в пленарни заседания или при отсъствие по уважителни причини. Освен това, обосновано е при отсъствие на три поредни или от общо пет заседания през месеца да не се поемат допълнителните разходи на народните представители по чл. 11 от Финансовите правила.  ОТ НФСБ предлагат също така, ако народен представител участва в по-малко от половината гласувания в едно пленарно заседание – да му се удържа една втора от дневното му възнаграждение. „Гласуването на законопроекти и проекти за решения е едно от основните задължения на народния представител, като по този начин той изразява позициите и защитава интересите на тези, които са го избрали. Ето защо, неизпълнението на това задължение следва да бъде скрепено със съответна финансова санкция“, заявяват в мотивите си вносителите.  От НФСБ предлагат още допълнение на чл. 55, като се създаде нова алинея 5, в която да се регламентира максималния брой процедури по начина на водене по точка от дневния ред за работа на НС, на които една парламентарна група има право.  „За съжаление, през последните години, а особено – през последните месеци от работата на Народното събрание, се наблюдава груба злоупотреба с тази процедура. Тя се използва за политически декларации, лични обяснения междуличностни нападки, но не и за да бъдат посочвани нарушения при воденето на заседанието. Считаме, че с предложеното ограничение ще се дисциплинират както отделните народни представители, така и парламентарните групи да не злоупотребяват с тази процедура и по този начин да не се отнема парламентарно време за дебати по същество“, заявяват в мотивите си вносителите от НФСБ.", "date": "2019.02.25", "title": "НФСБ предлага промяна на възнагражденията на депутатите при отсъствия"}
{"url": "http://epicenter.bg/article/PG-na--quot-BSP-za-Balgariya-quot--shte-obsadi-priziv-na-prezidenta-opozitsiyata-da-se-varne-v-zalata/176177/2/0", "text": "На заседание на парламентарната група на \"БСП за България\" ще бъде обсъден призивът на президента опозицията да се върне в парламента при гласуване на ветото на държавния глава, каза на пресконференция във Велико Търново народният представител Весела Лечева.  Ние сме за парламентаризъм със смислен дебат и аргументи, с отстояване на политики и смятаме, че президентът с право предлага и иска опозицията да влезе в залата, защото това означава парламентаризъм - управляващо мнозинство, което се контролира от опозицията, заяви народният представител.  Според Лечева депутатите от опозицията ще се върнат в парламента, когато бъдат изпълнени условията им, които ще гарантират един демократичен, свободен, честен, достоверен изборен резултат.  Това, че управляващите могат да приемат при отсъствието на опозицията закони в ущърб на обществото, си е тяхна отговорност, посочи Лечева и допълни, че дори да са в залата, в медиите след новината \"Народното събрание реши...\", не става ясно кой с какви аргументи е бил против даден закон.  Народният представител Явор Божанков отбеляза, че БСП ще направи свои предложения за състава на ЦИК, но на този етап няма конкретни имена.  Депутатите от БСП посочиха, че се надяват мнозинството в парламента да е отчело своята грешка и, че ще бъдат приети предложените промени.  Сред тях са утвърждаването на машинното гласуване, начинът на взимане на решения в изборните комисии, новият състав на ЦИК, преференциалният вот, както и изчистването на \"мъртвите души\" в избирателните списъци, посочи Весела Лечева, цитирана от БТА.", "date": "2019.02.25", "title": "ПГ на \"БСП за България\" ще обсъди призива на президента опозицията да се върне в залата"}
{"url": "http://epicenter.bg/article/I-BSP-sas-speshna-preskonferentsiya-sled-vetoto-na-Radev--NA-ZhIVO-/176178/2/0", "text": "И БСП свика спешна пресконференция след ветото на президента Румен Радев на Изборния кодекс. Президентът призова социалистите да се върнат в пленарната зала. От БСП заявиха, че приветстват президента за ветото, което наложи на промените в Изборния кодекс.    Депутатите Крум Зарков и Георги Свиленски заявиха, че решението червените депутати да напуснат парламента е взето от Националния съвет на партията. То има няколко условия, половината от които не са изпълнени.   Разбираме призива на президента Румен Радев да се върнем в парламента, заяви Крум Зарков. И поясни: \"   Условията ни са непроменени, заяви Зарков. Условията към момента не са изпълнени.  заяви Крум Зарков.  Президентът Радев в свързан с държавността и конституцията и го доказва всеки ден, отговори на въпрос той.   \"Само преди около час на пресконференция чухме, че ГЕРБ не само, че не са си взели поука за това какво се случи през последната седмица в парламента. А и готвят поредния парламентарен цирк, при който да жонглират с ветото, да избират от него това, което им харесва и това, което не им харесва. Ние няма да участваме в този цирк\", бе категоричен Зарков. \"Имаме ясно решение на НС, което гласи, че ще се върнем в парламента при отмяна на скандалните изменения в изборния закон\", продължи той. \"Ветото дава възможност за такава отмяна. В ръцете на управляващото мнозинство е да я направят. Това са нашите непроменени условия към този момент\", добави зам.-председателят на ПГ на \"БСП за България\".      ", "date": "2019.02.25", "title": "БСП отговориха на Радев: Няма да се върнем в парламента. Няма да участваме в цирка на ГЕРБ! (ВИДЕО)"}
{"url": "http://epicenter.bg/article/Manolova-tragva-na-voyna-sreshtu-svrahpravomoshtiyata-na-bankite/176180/2/0", "text": "Омбудсманът Мая Манолова ще представи пред правосъдния министър Цецка Цачева, днес, изготвените от нея и екипът ѝ промени за изменение и допълнение на Гражданския процесуален кодекс в частта със заповедните производства.   Това обяви Манолова по време на общественото обсъждане на законопроекта за ограничаване на свръхправомощията на банките и защита от неравноправни клаузи с промени в ГПК, предаде Канал 3.   Омбудсманът добави още, че повод да се повдигне тази тема е и стартираната в края на януари от Европейската комисия наказателна процедура срещу България заради нарушаване на европейското законодателство. Комисията даде на страната ни двумесечен срок за справяне с проблема.   „В действащото ни законодателство е нарушен балансът между гражданите и икономически силните. То е изцяло в полза на монополни дружества, банки, колекторски фирми, мобилни оператори, бързи кредити и кредитни институции. По сега действащото законодателство банките имат особени привилегии по чл. 417, т.2, която им позволява да издадат заповед за изпълнение въз основа единствено на едностранно съставено от банката извлечение от счетоводни книги и тази заповед подлежи на изпълнение, без длъжникът да е имал възможност да се защити“, обясни Манолова и подчерта, че този режим не дава възможност на съдилищата да следят за неравноправни клаузи, както и за допуснати грешки при изчисляването на размера на дълга.   По този начин длъжникът е поставен в неблагоприятна позиция и е лишен от възможността да се защити.   „С моя екип предлагаме баланс между икономически силните и субектите. Заедно с адвокати, магистрати, неправителствени организации и експерти сме изработили законопроекта. Предлагаме няколко кръга от промени. Първият се отнася до осигуряването на възможност на съдилищата служебно да следят за наличието на неравноправни търговски клаузи като това кореспондира и със задължението на банките по чл. 417 да представят и договора с длъжника, а също така и всички документи, които съпътстват договора. Това е първото ниво на защита срещу такива клаузи. Предлагаме общо 4 равнища на защита – с възражение, с атакуване на заповедта за изпълнение или по всяко време в рамките на исковото производство“, добави омбудсманът и обясни, че вторият кръг от промени са свързани с възможността, длъжникът да спре принудителното изпълнение в случаите когато има неравноправни търговски клаузи или когато той смята, че задължението му не е изчислено правилно. Изключение ще има за държавата и общините в техните взаимоотношения с гражданите и в случаите когато става дума за работодател, който има задължения към работниците му. С документи за направени плащания, той ще може да спре производството срещу него.   „Третият кръг от предложения са свързани с хипотезата при неоткриване на длъжника на посочения адрес и призоваването му чрез залепване на съобщение. Това бяха мерки срещу възможността гражданин да бъде осъден без да бъде информиран за това. В практиката се оказа, че във всички случаи, в които длъжникът не е намерен, със завеждането на исково производство и осигуряване на особен представител има случаи, в които длъжникът е платил, но представителят не знае и се случва той да плаща два пъти едно и също задължение. Предлагаме възможността когато длъжникът разбере за претенцията да може да спре производството с подаване на възражение“, каза още Манолова.   На обсъждането присъства председателят на правната комисия в парламента Данаил Кирилов, който заяви, че подкрепя усилията на Манолова да се постигне баланс между икономически силните и потребителите.   Той покани омбудсманът и екипа ѝ да представят в сряда законопроекта пред правната комисия. ", "date": "2019.02.25", "title": "Манолова тръгва на война срещу свръхправомощията на банките"}
{"url": "http://epicenter.bg/article/VMRO-shte-podkrepi-vetoto-na-prezidenta/176181/2/0", "text": "  Преди това и лидерът на \"Атака\" Волен Сидеров заяви, че ветото на президента трябва да бъде уважено.  БСП отговори, че няма да се връща в залата, за да не участва в \"цирка на ГЕРБ\".   \"БСП, ако не се върнат в залата, толкова по-зле за тях. В крайна сметка, когато те твърдят, че работят в интерес на българското общество, са длъжни да влязат в българския парламент, да участват в дебатите и да решат по този начин нещата в интерес на хората\", коментира Ангелов.     \"Защото нашата позиция винаги е била да се запазят преференциите и да има избор на нова ЦИК, както си е спрямо закона. Така че ние сме я казали нашата позиция от самото начало, няма да променим своето становище и ще подкрепим естествено и ветото на президента\", каза депутатът от Обединените патриоти. Той уточни, че войводите ще гласуват в пленарната зала за отхвърлянето на закона в сегашния му вариант, без значение дали става въпрос за частично, или цялостно вето на президента.     \"Няма никакъв проблем дори и да мине ветото в парламента, а след това да се приемат промени в кодекса, които да уточнят нещата с други текстове в кодекса, смята той. По думите му от ВМРО не считат, че машинното гласуване е някакъв проблем или най-важното нещо за българските избиратели.   \"Напротив, ние считаме, че носи своите рискове и опасности, виждайки, че държавите в Европа и в ЕС премахват всякакви видове машинно или електронно гласуване с оглед на сигурност на вота на избирателя\", добави Ангелов.  ", "date": "2019.02.25", "title": "ВМРО ще подкрепи ветото на президента върху поправките в Изборния кодекс"}
{"url": "http://epicenter.bg/article/Imotnata-mafiya-vze-apartament-ot-sirache--nasledilo-imushtestvo-za-milioni/176153/3/0", "text": "Откраднаха апартамента на дете - сирак, получило в наследство имущество за милиони. Тошко Томов от София е замесен в схема за имотна измама. Придобива апартамент чрез фалшиво завещание. След това жилището е препродадено няколко пъти, а реалният собственик е дете, останало пълен сирак и наследило имущество за милиони.   Дядото, по професия доктор-травматолог, притежаваше много имоти, които впоследствие тя наследи - апартаменти в София и в провинцията, каза пред Нова телевизия лелята на детето Елеонора Савова.   10-годишната Александра наследява четири апартамента в София - един на морето, земи в Бистрица и магазини. След като губи всичките си близки, Елеонора става неин настойник. Тя е и жената, която наглежда имотите на детето.   Новият собственик се появил през есента на миналата година, сменил бравата и веднага започнал да прави ремонт, разказват съседите.   Достъп до нотариалните актове на апартамента имала само една жена, която някога се грижила за десетгодишното момиче и за богатия ѝ дядо преди да почине.   Той по принцип беше много мнителен, много недоверчив. Непрекъснато ходеше по разни екстрасенси, разни гледачки, втълпяваше си, че е прокълнат и една от тези екстрасенси му е препоръчала някаква своя позната, която била много добра. Знаела пет езика, въобще, перфектната детегледачка и той се доверил. Имала е достъп до нотариалните актове на всичките имоти, заяви Савова.   Детегледачката се грижи за богатия възрастен човек и за внучката му около два месеца. Дядото обаче умира внезапно и въпросната жена изчезва. Малко след това лъсва измамата с откраднатия апартамент в \"Хаджи Димитър\". Започва разследване на полиция и прокуратура.   Един път откраднат с фалшиво завещание и два пъти препродаден.   Първият от новите собственици, присвоили жилището с измама, е Тошко Томов - безработен мъж , който живее с майка си в столичния квартал \"Толстой\". Той е с дългове и алкохолна зависимост. Апартаментът му е завещан през 2014 година от вече починалата прабаба на детето - законен собственик на апартамента. Завещанието е фалшиво, доказват експертизи. Заверено е от нотариус Борислава Налбантова.   Мъжът нямал нищо на негово име. Дори жилището, в което живеел било на неговата майка. Според нея и според юристи, които се занимават с имотни дела, личните му данни са взети срещу скромна почерпка. Това въобще не може да е истина, защото той няма абсолютно нищо. В това съм сигурна 1 000 процента. И не я познава тая жена? Откъде ще я познава! То аз не я познавам, каза майката на Тошко Томов.   Моите подозрения са, че този човек въобще не е бил наясно с какво е замесен и той просто е бил почерпен или са му дадени някакви жълти стотинки, с които той просто е изпълнил това, което му е казано. Обикновено там се ползва човек, който е ползван като \"муле\" или \"бушон\", както го наричаме. Тоест, някой, който да отнесе цялата вина. След това той препродава апартамента на някой, на когото му бъде казано, заяви адвокатът по имотни дела Петромир Кънчев.   В случая Тошко продава апартамента на друг софиянец - Данчо Юзунски, чрез пълномощник. Цената е примамлива. За 66 квадрата са платени скромните 35 000 лв. Сделката е изповядана при нотариус Борислава Налбантова. Новият собственик живее в столичния квартал „Обеля” .Работи в охранителна фирма. Не помни нито кога, нито от кого е купил апартамента.   Сделките с апартамента продължават. Данчо Юзунски го продава на друга жена, отново от София, отново за скромните 35 000 лв. Жената твърди, че е жертва и не желае да показваме лицето ѝ. Разбрала, че е въвлечена в схема, след като я извикали на разпит в полицията.   Когато купите един имот толкова евтино и вие не сте проверили, много трудно аз ще ви повярвам, че просто сте се полакомили за хубавата цена. Понеже казусът е точно такъв, считаме, че всички по веригата са били наясно, че нещо нередно има в цялата процедура по придобиване на този имот, каза Кънчев.   И тази сделка е изповядана при същия нотариус - Борислава Налбантова. Търсим я за коментар. Отказва да се срещне с нас, защото не иска да дава интервюта. Не става ясно защо въпреки разследването и разпита ѝ в полицията, е продължила да узаконява продажбите.   Според юристите, всички по веригата - от първия собственик до нотариуса, носят наказателна отговорност, до доказване на своята невинност. Всички те са имали шанс да проверят историята на жилището срещу левче в имотния регистър. Практиката обаче показвала, че мозъкът на схемата е трети човек, в сянка, който отговаря за логистиката на измамата. Той никога не се появява в нито едни документи, тези хора много трудно се стига до тях. Той води човека, взима го. Води го на нотариус, плаща разноските при нотариуса, след което получава нотариалния акт и пълномощното за продажба и се разпорежда в имота, заяви адвокат Петромир Кънчев.   Кой е тартор на схемата с имота в \"Хаджи Димитър\", трябва да докаже съда. Делата може да се точат и с години. По закон всички сделки с апартамента трябва да се обявят за нищожни и жилището да се върне на законния си собственик - десетгодишното дете.", "date": "2019.02.25", "title": "Имотната мафия взе апартамент от сираче, наследило имущество за милиони"}
{"url": "http://epicenter.bg/article/NAP-zapechata-200-obekta-za-neizdadeni-kasovi-belezhki/176191/4/0", "text": "Над 200 търговски обекти – магазини, барове, дискотеки, спортни клубове, хотели, бензиностанции и дори ветеринарна клиника са били запечатани от звеното „Фискален контрол“ на НАП от началото на годината, съобщи Нова телевизия.   Според действащото законодателство неиздаването на касова бележка е основание за запечатване за срок до един месец, припомнят от НАП. Освен временното затваряне на обектите, на собствениците им са наложени и глоби, достигащи до 2000 лв. за всяко нарушение.  От началото на зимния туристически сезон фискалният контрол на НАП извършва масови проверки в зимните курорти и областните градове, като на някои места в страната патрулират униформени служители. Фискалните агенти използват специален софтуер за наблюдение от разстояние на оборотите на определени рискови търговци, чиито приходи значително се различават от обичайните за съответния бранш и територия.  „Засилваме контрола в зимните курорти и централните части на областните градове. Запечатването на обекти за срок до 1 месец е тежка и неприятна мярка за търговците, която обаче може да бъде избегната с издаване на касова бележка за всяка покупка“ каза директорът на „Фискален контрол“ в НАП Спас Шишков по повод проверките. ", "date": "2019.02.25", "title": "НАП запечата 200 обекта за неиздадени касови бележки"}
{"url": "http://epicenter.bg/article/Svetlana-Sharenkova--Dobriyat-pastir/176150/11/0", "text": "  На 24 февруари се навършиха 6 години от интронизацията на българския патриарх Неофит. За отдаден на вярата човек като Негово Светейшество тази годишнина е преди всичко повод за равносметка.   Какво ли е на душата на човек, който изпълнява толкова отговорна духовна мисия? Със сигурност е много трудно, съмненията и терзанията са много и много тежки. И само един добър духовен пастир, човек с мъдрост и искрена вяра, може да я изпълни така достойно, както го прави Негово Светейшество патриарх Неофит. Именно затова за милионите православни наши сънародници тази годишнина е празник.   Защото начело на най-важната институция на Духа и Вярата стои мъдър човек, наследник на най-доброто от хилядолетната православна традиция. Той ръководи не просто основното вероизповедание, обхващащо над 80% от българския народ, но и най-старата запазила се българска институция.   Историята ни учи, че православната църква винаги е била до своя народ - във времена на възход е била стожер на българската държавност, на българската култура, на родолюбието и жертвоготовността. В години на безнадеждност и робство пак тя е била първият будител на българския народ. Затова без православната църква днес българската нация и държавност щяха да бъдат в историята.   Негово светейшество патриарх Неофит има дълга и богата църковна дейност. Неофит ще бъде запомнен като един от най-ярките монаси - войни на църквата, в тежките години на разкола, искрено защитаващ правата вяра и единството на Българската православна църква!   Днес като пръв духовник на България, той показва качествата на истински Лидер. Всеизвестни са неговата огромна подготовка и култура, обичта към обикновените вярващи, с които не пропуска да се срещне.   Под неговата грижа израства знаещо и можещо ново поколение от висшия църковен клир. В отношенията с държавните институции и с другите православни църкви патриарх Неофит никога не взема прибързани решения, но вече взетите решения са пример за баланс, защита на българската кауза и достойнството на църквата.   Негово Светейшество и Светият синод заеха патриотични позиции по отношение на миграцията и на Истанбулската конвенция - те ще останат като пример, че Православната църква с огромния си авторитет често изпреварва държавниците и политиците с поставянето на важните теми и правилните решения.   На този фон тягостно впечатление прави фактът, че политиците, които са първи в Църквата по време на предизборни кампании, отсъстваха от честването на интронизацията на Патриарх Неофит в храм-паметника „Св. Александър Невски”.   А на Негово Светейшество можем да пожелаем дълги години живот, крепко здраве и все така да пази духовната сила, с която служи на Бога и ръководи нашата Църква. На многая лета!  ", "date": "2019.02.25", "title": "Светлана Шаренкова: Добрият пастир"}
{"url": "http://epicenter.bg/article/Film-s-balgarsko-uchastie-e-golemiyat-pobeditel-na--quot-Oskar-quot--2019/176130/6/0", "text": "\"Зелената книга\" с участието на българския актьор Димитър Маринов е големият победител на 91-вата церемония по раздаването на най-престижните отличия в света на киното - \"Оскар\". Лентата беше обявена за най-добър филм, а статуетките на екипа връчи холивудската звезда Джулия Робъртс. Оливия Колман и Рами Малек грабнаха \"Оскари\" за най-добра актриса и най-добър актьор. Колман беше отличена за ролята й на кралица Анна Стюарт във филма \"Фаворитката\", а Малек грабна статуетка за превъплъщението си във Фреди Меркюри в \"Бохемска рапсодия\".   За най-добър режисьор беше отличен Алфонсо Куарон за филма „Рома”.  Церемония по връчването на наградите \"Оскар\" в Лос Анджелис започна с изпълнение на \"Куин\" с Адам Ламбърт, които разтърсиха залата с парчетата We will rock you и We are the champions.  Веднага след това беше връчена и първата статуетка - Реджина Кинг за най-добра актриса в поддържаща женска роля за изпълнението й във филма \"Ако Бийл стрийт можеше да говори”\"  След това беше връчен призът за най-добър документален филм \"Free Solo\". Той е посветен на катерача Алекс Хонълд - единственият в света, искачил без въжета скалата Ел Капитан в националния парк Йосемити в САЩ. Екипът Грейк Кенън, Кейт Биско и Патриша Декейни грабна \"Оскар\" за най-добър грим и прически за филма \"Вице\". Отличието за най-добри костюми отиде при Рут Картър, дизайнер на \"Черната пантера\". \"Най-после, дадоха ми го. Доста си почаках... Благодаря за това, че давате възможност на жените да бъдат напред... този Оскар е за 90-годишната ми майка в Масачузец. Майко, ти си истинският супергерой за мен\", каза Картър, цитиран от Нова телевизия. Дженифър Лопес и Крис Евънс връчиха наградата за най-добри декори. Грабнаха я Хана Батлар и Джей Харт за \"Черната пантера\". Това е първата номинация за Батлар, която е и първата афроамериканка номинирана в тази категория. За Джей Харт е трета номинация и първи \"Оскар\". За операторско майсторство „Оскар” грабна Алфонсо Куарон, който освен режисьор, е и оператор на филма „Рома”. Той спечели и приза за най-добър чуждоезичен филм. Призовете за звуков монтаж и за звуков микс грабна лентата, разказваща живота на легендата Фреди Меркюри „Бохемска рапсодия”. Последва още една безценната статуетка за екипа на \"Бохемска рапсодия\". Този път награденият бе Джон Отман в категорията за най-добър монтаж. В категорията \"Най-добър актьор в поддържаща роля\" триумфира Махершала Али за превъплъщението му в пианиста Дон Шърли в филма \"Зелената книга\". Като музикант от групата на Шърли в лентата се изявява и българинът Димитър Маринов. Като най-добър анимационен филм беше отличен \"Спайдър-мен: В Спайди-вселената\". Той е фокусиран върху Майлс Моралес - героят, който има сили, близки до тези на Спайдърмен, но е способен да става невидим и да изстрелва отровно жило, с което да парализира враговете си. \"Оскар\" за късометражен анимационен филм взе \"Бао\", а за късометражен документален – \"Точка. Край на изречението\". Призът за най-добри визуални ефекти отиде при \"Първият човек\". А за най-добър игрален късометражен филм – при \"Skin\".  Наградата за най-добър оригинален сценарий отиде при \"Зелената книга\", а за най-добър адаптиран сценарий – при \"Черен в клана\". Шведският композитор Лудвиг Горансон беше отличен в категорията \"Най-добра оригинална музика\" за работата си в \"Черната пантера\". Звездата на световната музикална сцена Лейди Гага спечели \"Оскар\" за най-добра оригинална песен за \"Shallow\" от филма \"Роди се звезда\". Певицата прие статуетката със сълзи в очите. Малко по-рано тя и екранният ѝ партньор Брадли Купър изпълниха песента на сцената на \"Оскарите\" и изправиха публиката на крака.", "date": "2019.02.25", "title": "Филм с българско участие е големият победител на \"Оскар\" 2019"}
{"url": "http://epicenter.bg/article/Germanski-analizatori-vdignaha-reytinga-na-Balgariya/176134/7/0", "text": "Германската анализаторска компания Scope ratings повиши дългосрочния кредитен рейтинг на България от ВВВ до ВВВ+, съобщи компанията. Първата причина, подкрепяща решението на Scope, е силата на публичните финанси в страната. Друг важен фактор за повишаването на оценката било намаляването на държавния дълг у нас чрез политиката на финансовото министерство, оглавявано от Владислав Горанов, пише \"24 часа\". От компанията подчертават, че се разглеждат положителните крачки в подобряването на бюджетното салдо от 2014 г. “Бюджетът за 2019 г. предвижда дефицит от 0,5% от БВП, което отразява увеличаване на заплащането в публичния сектор”. Вторият фактор е ангажиментът на България за реформи. “След неуспеха на КТБ през 2014 г. България предприе стъпки, включително стрес тест на финансовата система и реформи за надзора”, посочват от компанията. От Scope изтъкват, че напредъкът на реформите се запазва и след одобрението на поредица от процедурни стъпки за влизане на България в ERM II и Европейския банков съюз до средата на 2019 г.    ", "date": "2019.02.25", "title": "Германски анализатори вдигнаха рейтинга на България"}
{"url": "http://epicenter.bg/article/Kralev--Do-kraya-na-godinata-ofitsializirame-kandidaturata-za-Mondial-2030/176179/8/0", "text": "“До края на годината ще предложим на правителствата на България, Сърбия, Гърция и Румъния да официализират общата ни кандидатура за домакинство на Европейското първенство през 2028 година или Световното първенство през 2030”, заяви спортният министър на България Красен Кралев след срещата си със своите колеги от трите балкански държави, която се проведе вчера и днес в Национална футболна база Бояна в София, предаде БГНЕС.   Вярвам, че днес направихме поредната важна стъпка по този проект, който може да се окаже от историческо значение за страните от Балканите. По време на първата ни среща поставихме една добра основа за съвместна работа. В резултат от разговорите, които проведохме в рамките на четиристранната среща на ръководителите на четирите страни, показахме подкрепата от най-високо ниво за общата ни кандидатура. Днес се обединихме около общ текст на меморандум за разбирателство между четирите правителства, за да учредим Организационен комитет за издигане на кандидатура за Мондиал ’30 и Евро ’28”, каза Кралев на пресконференцията след четиристранната среща днес.   В срещата взеха участие представители на Спортните министерства на четирите страни – министърът на младежта и спорта на Сърбия Ваня Удовичич, зам.-министърът на културата и спорта на Гърция Георгос Василиадис и министърът на младежта и спорта на Румъния Богдан Константин Матей, както и представители на четирите Футболни федерации – президентът на Румънския футболен съюз Разван Бурлеану, изпълнителният секретар на футболната федерация на Гърция Алексис Дедес и вицепрезидента на Сръбската футболна асоциация Марко Пантелич.   “След дълги дискусии имаме готов вариант за текст на меморандум, който ще бъде финализиран до петък, като целта е той да бъде подписан, след като мине съответните процедури за ратифициране в четирите страни на следващата срещна в Солун на 12 април. Също тогава всяка страна ще представи конкретен план и конкретен ангажимент всяка страна с какви стадиони разполага и може да изгради. Целта е да предложим до края на годината да официализираме кандидатурата за двете първенства. След като взето това решение, бихме могли да говорим за именна на членове на Организационния комитет. В момента сме на етап на проучване на възможностите четирите страни да излязат с подобна кандидатура”, допълни Кралев.   “Ние обменихме доста данни и информация за това всяка страна с каква инфраструктура разполага и какви възможности има да предложи като градове и стадиони, но все още е рано да говорим за това. Повече ще обсъждаме тези въпроси на следващата ни среща в Солун”, каза още спортният министър. На пресконференцията стана ясно, че проектът за кандидатурата може да включва изграждането на четири нови стадиона с капацитет до 40 хиляди зрители, като те ще бъдат ситуирани в четири града – София, Пловдив, Варна и Бургас, като вече са проведени срещи с кметовете на въпросните градове.   Министърът допълни, че на срещата в Солун всяка страна трябва да направи конкретни предложения с какви градове и стадиони може да се включи в кандидатурата. Също така до края на годината спортните министерства ще направят предложения до правителствата си за вземане на окончателно решение за официализиране на кандидатурите.   Кралев изтъкна още, че един от партньорите ни в кандидатурата - Румъния ще бъде страна-домакин и на Европейското първенство през 2020 г., което е безценен опит в подготовката на документацията и самата организация.   Четиримата спортни министри обявиха, че се работи и по други съвместни балкански проекти, като първият от тях е Европейското първенство по волейбол за жени през 2021 г., на което домакини ще са България, Сърбия, Румъния и Гърция.   Президентът на БФС Борислав Михайлов заяви, че за пръв път българският футбол среща толкова сериозна подкрепа от страна на премиера и министъра на спорта.   „Независимо дали ще спечелим домакинството на някое от тези първенства, за мен най-важното е, че стадионите ще останат за нашите деца“, каза Михайлов.   На срещата в Бояна от страна на България участваха още изпълнителният директор на Национална спортна база Пламен Манолов, заместник-изпълнителният директор на БФС Антон Попов и директорът на дирекция \"Европейски програми, проекти и международно сътрудничество\" на Министерство на младежта и спорта Виктория Славкова.   От името на Румъния присъстваха президентът на Румънския футболен съюз Разван Бурлеану и звездата на румънския футбол от 90-те години Георге Попеску, който в момента е съветник по спортните въпроси на министър-председателя на Румъния Виорика Дънчила.   Изпълнителният секретар на футболната федерация на Гърция Алексис Дедес и шефът на кабинета на зам.-министър Василиадис участваха в експертната среща от името на Гърция.   Сърбия пък бе представена от вицепрезидента на Сръбската футболна асоциация Марко Пантелич, генералния секретар на Асоциацията Йован Шурбатович, държавния секретар Предраг Перуничич и заместник-спортния министър Дарко Удовичич.  ", "date": "2019.02.25", "title": "Кралев: До края на годината официализираме кандидатурата за Мондиал 2030"}
{"url": "http://epicenter.bg/article/Balgarski-model-pri-Eltan-Dzhon-za-Oskarite/176195/10/0", "text": "Моделът Мила Христова бе част от партито на фондацията на сър Елтън Джон за болни от СПИН и ХИВ, което за 27-а поредна година съпътства връчването на наградите Оскар. Българката е завършила едно от най-престижните частни училища в Англия – Лансинг колидж. Тя е бакалавър по  медия, пиар и културология от London University of the arts и магистър по стратегически маркетинг от London school of business and finance, образование, което й отваря доста врати.   Мила е имала късмета да присъства и на коктейла, и на вечерята с петстепенно меню, при която присъстващите следят връчването на Оскарите на огромни екрани, и на афтър партите, където идват доста от наградените.   Г-ца Христова, която е дъщеря на лидера на СДС Румен Христов, тръгна от България с две рокли на дизайнерката София Борисова в куфара. Тоалетът й бе оценен от Адриана Лима. Мила, която има над 10 хиляди последователи в Инстаграм под псевдонима  milichka7, сподели: Поговорихме си като колежки. Адриана ми каза „Много си красива, скъпа. А роклята ти е невероятна. Откъде я имаш“.  И аз се почувствах много горда, че е от български дизайнер“.   Партито укасили още ветеранката на Виктория сикретс  Хайди Клум, както и актуалните ангели Изабел Фонтана, Лаис Рибейро,  Шанина Шейк и милионерската наследница Парис Хилтън.   Сред гостите на галата на сър Елтън Джон са били Майкъл Дъглас,  Елън ДеДженерис и Порша де Роси, Бой Джордж, Куинси Джоунс, Дайана Крол, Елвис Костело, Даян Лейн, Роб Лоу и жена му Шерил, Шарън Стоун, Бритни Спиърс, Шарън Озбърн, Зоуи Салдана, Кейти Пери, Стивън Тайлър, Дензъл Уошингтън и съпругата му  Паулета, Никол Шерцингер, дъщерята на Брус Уилис и Деми Мур - Ръмър.   Готвачът на звездите шеф Уейн Елиас подготвил специално за патрона на фондацията любимия му сандвич с печено сирене, извън 5-те хиляди порции за присъстващите.   Сбирката, обаче не е само за гурме и показване на дизайнерски тоалети. Откакто съществува фондацията за подпомагане на болни от СПИН и ХИВ е събрала само на подобни партита над 400 милиона долара!   Наддаването на  благотворителния търг, на който са били разиграни пианото на Елтън Джон с автограф и няколко картини от прочути майстори, донесло 6,3 милиона долара.   Мила призна, че е донесла тоалетите от България, но в хотела си в Холивуд сама се е справила с грима и прическата. Организаторите на галата й изпратили пропуск за колата и специален маршрут, по който да мине, за да не попадне в задръстванията за Оскарите.   „Атмосферата на тези партита е много приятелска. Носителката на Оскар за грим Кейт Биско дойде със статуетката си. Дори ми предложи да я подържа и да се снимам с нея, но аз й отговорих „Твоя си е и заслугата за нея  - също“. А пък един от най-големите музикални продуценти на съвремието - Куинси Джоунс предложи да седна в скута му. Както можете да се досетите, отказах“, разказа Мила.   Тя, обаче, с радост се съгласила на снимка с Инстаграм милионера и звезда на социалните мрежи Дан Билзериан с повече от 26 милиона последователи.      ", "date": "2019.02.25", "title": "Български модел при Елтън Джон за Оскарите"}
{"url": "http://epicenter.bg/article/Pompeo--SASht-shte-prodalzhat-da-okazvat-natisk-varhu-Maduro--dnite-mu-sa-prebroeni-/176141/7/0", "text": "  В изявление пред телевизиите „Фокс“ и Си Ен Ен Помпейо посочи, че администрацията на президента Тръмп ще продължи да подкрепя опозиционния лидер Хуан Гуайдо и не изключи употребата на военна сила от страна на САЩ.   По-рано в Туитър държавният секретар на САЩ написа, че ,,Сега дойде времето да се действа, за да се подкрепят нуждите на отчаяния венецуелски народ'', след като обяви, че САЩ ще предприемат действия в защита на демокрацията във Венецуела.   Днес вицепрезидентът Майк Пенс заминава за Колумбия, където ще присъства на спешна среща на върха за Венецуела заедно с още дузина външни министри от латиноамерикански и карибски страни. Там се очаква Пенс да разговаря с Хуан Гуайдо.   Лидерът на опозицията във Венецуела Хуан Гуайдо критикува използването на сила по границата, за да бъде спрян опитът за навлизане на камиони с хуманитарна помощ в страната. ,,Вчера видяхме безпрецедентно престъпление при унищожаването на хуманитарна помощ, която пристигна на колумбийската граница и която беше предадена на венецуелски доброволци. Те настояват, че това е необходимо, за да бъдат спасени човешки животи'', заяви Гуайдо.   Вчера Помпейо определи като бандити силите за сигурност, лоялни към венецуелския президент Николас Мадуро, които стреляха по протестиращи,  отнемайки живота на няколко души по данни на неправителствена организация. Ранените са над 300, включително колумбийци.   По заповед на Мадуро венецуелските сили за сигурност откриха огън по поддръжници на опозиционния лидер Хуан Гуайдо, за да попречат на влизането на хуманитарна помощ във Венецуела от съседни страни.   Според Мадуро хуманитарната помощ е претекст за насилие и американска военна интервенция, а според Гуайдо доставките са наложителни, предвид тежкото икономическо положение на Венецуела.   По-рано генералният секретар на ООН Гутериш заяви, че е „шокиран и натъжен“ от вестта за цивилни жертви при вчерашните сблъсъци по границите на Венецуела.   Междувременно властите в Колумбия съобщиха, че над 100 венецуелски войници са дезертирали, преминавайки колумбийската граница, предаде БНР.", "date": "2019.02.25", "title": "Помпео: САЩ ще продължат да оказват натиск върху Мадуро,  дните му са преброени!"}
{"url": "http://epicenter.bg/article/Zhaltite-zhiletki-gubyat-podkrepata-na-frantsuzite--Makron-ya-pecheli/176157/7/0", "text": "Популярността на френския президент Еманюел Макрон се възстановява до нивото от началото на протестите на \"жълтите жилетки\", които губят подкрепа, показва проучване, цитирано от световните агенции.  Делът на хората, които смятат Макрон за добър президент, е нараснал този месец на 32 процента, колкото беше неговата популярност, когато започнаха протестите в средата на ноември, сочи анкета на социологическата агенция \"Одокса\". Рейтингът му на одобрение постепенно се повиши, след като по време на разгара на протестите в Париж и други френски градове през декември падна до 27 процента - най-ниското ниво от началото на неговото президентство.  Според допитването 55 процента от французите смятат, че протестите трябва да спрат. Това е първият път от началото на демонстрациите, когато явно мнозинство подкрепя прекратяването им.  Данните показват, че протестите имат одобрението на 45 процента от хората, което е понижение в сравнение с януари, когато подкрепата за тях е била 55 процента. Проучването е било проведено по интернет на 20-21 февруари за радио \"Франс ентер\" и сп. \"Експрес\" и в него са участвали 1000 души от цяла Франция.  ", "date": "2019.02.25", "title": "Жълтите жилетки губят подкрепата на французите! Макрон я печели"}
{"url": "http://epicenter.bg/article/Iznenadvashto-pochina-Krasimir-Uzunov---sobstvenik-na-Radioveriga-i-Agentsiya--Fokus-/176147/2/0", "text": "Изненадващо, тази сутрин в 4,00 часа, на 56-годишна възраст почина собственикът на най-голямата българска Радиоверига и Агенция „Фокус“ Красимир Узунов, съобщи агенция „Фокус“.   Красимир Узунов е български журналист и бизнесмен. Директор и собственик на първата българска частна информационна агенция „Фокус“, която работи от юни 2000 година и на националната Радиоверига „Фокус“. Специалист по проблемите на Балканите.   Той е роден на 26 януари 1963 година в град Пещера. Завършва с отличие Висшето военно артилерийско училище (ВНВАУ) „Георги Димитров“ в Шумен през 1985 година, специалност Политически профил. Произведен е в чин лейтенант на 31 август 1985 г. Випуск „Сливнишки“. Служи във ВНВАУ през 1985 – 1987 г. През 1987 г. печели конкурс във вестника на Сухопътните войски. През 1989 г. вестникът е закрит, заради публикуване на руските романи „Белите одежди“ и „Живот и съдба“. През 1988 г. е произведен в чин старши лейтенант. През 1989 – 1990 г. служи в поделение на Строителния сектор на МНО в Казичене.През 1990 г. с конкурс е назначен за заместник-началник на Международни информация във вестник „Народна армия“. През 1990 г. става известен с прякора „Поручика“, след като публикува коментар във вестник „Демокрация“, подписан като Поручик Красимир Узунов.   През 1990 г. създава първия клуб на Офицерската Легия „Раковски“ в Шумен. Заедно с подполковниците Митко Шопов и Петко Петков регистрира организацията в Хасково, където се среща с капитан Дойчин Бояджиев. Избран е за говорител на Легията.   Напуска армията през септември 1991 г. заради участие в парламентарните избори на 13 октомври 1991 г. в листата на „Конституционният форум“ на професор Николай Генчев, като водач на листата в Кюстендил. В края на октомври 1991 г. се завръща на военна служба и е назначен началник на отдел „Информация“ в Министерството на отбраната в екипа на министър Димитър Луджев. През май 1992 г. подава оставка и напуска окончателно армията. Работи в Македония, Косово, Албания, Босна и Херцеговина. Пише коментари за различни издания и издава книги.   На 30 октомври 1998 г. е обявен за нежелана персона за комунистическото правителство на Македония на Бранко Цървенковски. Забраната да посещава Македония е отменена от правителството на ВМРО-ДПМНЕ на премиера Любчо Георгиевски.   На 7 юни 2000 г. създава първата българска частна информационна агенция „Фокус“.   През 2004 г. създава Радио \"Фокус\" – Сливен, с което слага началото на най-голямата българска радиоверига \"Фокус\", която в момента притежава 60 радиостанции, 15 регионални офиса и излъчва 12 самостоятелни програми.   Автор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история.   На 20 септември 2016 г. заедно с началника на отбраната генерал Константин Попов и бившия командващ на ВМС адмирал Пламен Манушев организират военна церемония и заупокойна молитва в памет на загиналите български офицери и войници в боевете на връх Каймак-Чалан през септември и октомври 1916 г.   Удостоен е за „Следовник на народните будители“ за 2014 г. от Съюза на народните читалища. Награждаван е с лично оръжие от министъра на отбраната Николай Свинаров, с почетен „Войнишки нож“ от началника на Генералния щаб генерал Никола Колев, със сабя от министъра на отбраната Николай Цонев, със сабя от ръководството на ДАНС, със знак „За принос към Министерството на отбраната“ от министъра на отбраната Ангел Найденов през 2014 г. и със знак „Достойнство и чест“ от министъра на отбраната Красимир Каракачанов през 2018 г. Удостоен е с титлата „Доктор хонорис кауза“ на Военна академия „Георги Раковски“ от 15 февруари 2017 г.   Вечна му памет!    Президентът Румен Радев изпрати съболезнователен адрес до роднините и близките на Красимир Узунов - създател на Информационна агенция „Фокус“, автор на книги и задълбочени публикации по проблемите на Западните Балкани, националната сигурност и българската военна история.  „Напусна ни един голям човек и родолюбец, който посвети живота си на България като офицер от Българската армия, а впоследствие като журналист, писател, общественик“, пише държавният глава. Румен Радев отбелязва, че създадените от Красимир Узунов информационна агенция и верига от радиостанции са се превърнали не само в синоним на обективна информация, но имат съществен принос и за патриотичното възпитание и отстояването на българщината сред сънародниците ни зад граница.  „Патриотичното дело на Красимир Узунов ще бъде помнено, защото то в пълна степен бе олицетворявано от думите на легендарния командир и педагог полковник Борис Дрангов: „Животът не се мери по дължина, а по съдържание“, пише Румен Радев в съболезнователния адрес.   Външната министърка Екатерина Захариева изказа съболезнования към семейството на Узунов. Тя го направи в присъствието на македонския си колега, като подчерта, че собственикът на \"Фокус\" е бил отдаден на темата Македония.    От Египет и премиерът Бойко Борисов отбеляза, че България е загубила голям журналист и изказа съболезнования на семейството му. ", "date": "2019.02.25", "title": "Изненадващо почина Красимир Узунов - собственик на Радиоверига и Агенция „Фокус“"}
{"url": "http://epicenter.bg/article/Samolet-e-katsnal-avariyno-tazi-nosht-na-Letishte-Sofiya/176148/2/0", "text": "Самолет на нискотарифна авиокомпания е кацнал аварийно тази нощ на Летище София. Екипажът е имал съмнение за спукана гума, но приземяването е преминало успешно, съобщи Нова телевизия.   Машината е летяла от Будапеща за София. Графикът на летището не е бил променен.", "date": "2019.02.25", "title": "Самолет е кацнал аварийно тази нощ на Летище София"}
{"url": "http://epicenter.bg/article/Prezidentat-Rumen-Radev-shte-napravi-izyavlenie-/176149/2/0", "text": "Днес от 12.05 часа президентът Румен Радев ще направи изявление за медиите на „Дондуков“ 2 по повод приетите от Народното събрание промени в изборното законодателство. Това съобщиха от прессекретариата на държавния глава.    ", "date": "2019.02.25", "title": "Президентът Румен Радев ще направи изявление днес"}
{"url": "http://epicenter.bg/article/Borisov-shte-uchastva-vav-Vtorata-plenarna-sesiya-na-Sreshtata-ES-LAD-v-Egipet-dnes/176151/2/0", "text": "Започна Втората пленарна сесия на Срещата на върха между държавните и правителствените ръководители на ЕС и Лигата на арабските държави (ЛАД), в която участва и българския министър-председател Бойко Борисов.   Вчера по време на Първата пленарна сесия лидерите обсъдиха темите за разширяване на европейско-арабското партньорство, посрещането на глобалните и регионални предизвикателства, сътрудничеството в сферата на търговията и инвестициите, миграцията и сигурността.   Днес разговорите между държавните и правителствени ръководители на страните от ЕС и ЛАД продължават.", "date": "2019.02.25", "title": "Борисов ще участва във Втората пленарна сесия на Срещата ЕС-ЛАД в Египет днес"}
{"url": "http://epicenter.bg/article/Elena-Yoncheva-kam-GERB--Ne-iskame-otstapki--a-da-spazvate-zakona-/176155/2/0", "text": "\"Ние не искаме отстъпки от ГЕРБ, а настояваме за спазване на закона. От спазването на този закон интерес има не само БСП, а и тези партии които не са представени в парламента, десните партии\". Това заяви в ефира на БСТВ говорителят на ПГ на \"БСП за България\" Елена Йончева.   Елена Йончева подчерта, че става въпрос за спазване на изборния закон в частта му за осигуряване на възможност за машинно гласуване във всяка секция.   \"Под голям обществен натиск ГЕРБ се \"съгласиха\" да има машини в едва 3000 секции. Те обаче нямат право да се съгласяват или не. Те трябва или да спазват закона, така както е приет 2014 г., или да го отменят. В момента този закон просто не се изпълнява\", заяви Йончева.   По думите й, ако има машини, ще има по-малка вероятност за манипулации и няма да виждаме как депутат от ГЕРБ нарамва чували с бюлетини.   Като друго неспазване на изборния закон, Елена Йончева посочи липсата на публичен регистър на избирателя. Тя изтъкна и нежеланието на управляващите да започнат процедура за избор на нов състав на ЦИК, тъй като мандатът на сегашната приключва.   \"ГЕРБ посегна на и на демократичните достижения в ИК, като взимането на решения от избирателните комисии с квалифицирано мнозинство. Те го замениха с обикновено. Това означава, че който има мнозинство, в случая ГЕРБ, ще може да взима сама решения. Това не е демократично. Не е демократично и това, че българските граждани няма да имат възможност за касационна жалба до ВАС за решенията на избирателните комисии\", категорична бе тя.   Елена Йончева подчерта, че неслучайно хората все по-често казват: \"Не е важно кой как гласува, а кой как брои\". Според нея само като се спазват законите може да се върне доверието на гражданите в изборния процес.   Йончева подчерта, че ако изборите са честни, ГЕРБ ще загубят катастрофално изборите, поради няколко причини. На първо място, състоянието, в което се намира страната. По думите й, за десет години сме имали шанс, бъдейки част от ЕС и благодарение на средствата, които идват от Брюксел, да станем добро място за живеене с добро образование, с добра инфраструктура, с добро здравеопазване.   \"Тогава нямаше да виждаме тези пустеещи села - пътувайки из България човек остава с усещането, не че сме част от ЕС, а все едно сме на война\", коментира тя. По думите й всеки може да прецени и по собствения си приятелски кръг, че ако преди е имало хора, които гласуват за ГЕРБ, сега не се виждат такива.   \"ГЕРБ ще разчитат на корпоративния вот, на манипулирания вот. Хората вече нямат съмнение в това с оглед и на начина по който бе нарушен Изборния кодекс, заради което и БСП излезе от парламента\", заяви Елена Йончева.   По думите й, също като погазването на ИК случаите \"Ало, Банов съм\", с магистралите, с оградата и още много други са само пример за модела на управление у нас в последните десет години.  ", "date": "2019.02.25", "title": "Елена Йончева към ГЕРБ: Не искаме отстъпки, а да спазвате закона!"}
{"url": "http://epicenter.bg/article/Tsvetozar-Tomov--Izbori-ne-se-pechelyat-s-manipulatsii--podobni-vnusheniya-sa-opasni/176156/2/0", "text": "Изборните проблеми на България не са свързани с технологията на гласуване, евентуалните манипулации не могат да повлияят съществено на изборния резултат. Това каза пред БНР говорителят на ЦИК Цветозар Томов. В предаването „Преди всички“ той направи анализ на предизборната подготовка в атмосфера на законодателни промени и смяна на състава на Комисията.   „Машинното гласуване ще реши едни проблеми. Важното е да не допуснем гаф, ако системите за сигурност са пробити. От друга страна, ще се подобри точността на преброяване. Но проблемите с купения и с корпоративен вот, с ниската активност и с недобрата информираност, не са свързани с технологията“, подчерта Томов.   „Всички знаем, че мандатът на членовете на ЦИК изтича и това не означава, че тя е прекъснала работа. Надявам се, че смяната ще стане гладко. Беше добре въпросът със смяната на мандата да бъде разгледан малко по-рано, за да могат новите членове да разполагат с малко повече време за адаптация“, отбеляза говорителят на ЦИК.   Цветозар Томов допълни, че евроизборите са относително най-лекият вид от гледна точка на технология и организация. Но по-големият проблем са законовите промени по отношение на нашите задължения, особено по отношение на машинното гласуване.   „Тече съвсем нормална подготовка за изборите, но тя е основана на действащото законодателство. В момента изискването е за 12 500 устройства за машинно гласуване. Три месеца преди изборите всичко може да бъде направено, но няма време за пилеене. Има някои въпроси, които предстои да бъдат решени. При всички положения месец март е решаващ да се намери изпълнител на поръчката, за да може спокойно да се организира логистиката за машинното гласуване до изборите. Отдавна знаем кога са изборите за ЕП, трябва да успеем, но трябва да има и пълна законодателна яснота“, подчерта Томов.   „Както в повечето страни и у нас се правят опити за изборни манипулации. Като социолог ще кажа, че поне 95 процента са свободно упражняване на вот. Избори не се печелят с манипулации. Всички избори у нас съответстват на вота на гражданите. Това не означава, че не трябва да се борим с манипулациите. Този проблем е свързан с политическата култура и начина, по който взаимодействат институциите“, допълни Цветозар Томов.   „Дали ще има или няма да има преференции също не е фактор за честността на изборите. Според мен правилно сме предпочели пропорционалното гласуване“, каза още социологът.   Томов изрази също мнение, че не бива изборното законодателство непрекъснато да се променя.   „Няма у нас два последователни избора, проведени при едно и също изборно законодателство. Внушаването на недоверие в честността на изборите е опасно заиграване с предразсъдъците на хората, отвратителна предизборна практика. При всички нарушения повече от 2-3 мандата на парламентарни избори не биха били изместени, а на евроизбори е сигурно, че ще отидат в Брюксел тези, които българите наистина изберат“.   Цветозар Томов направи уговорката, че на много от въпросите отговаря като гражданин и като социолог, а не като говорител на ЦИК.", "date": "2019.02.25", "title": "Цветозар Томов: Избори не се печелят с манипулации, подобни внушения са опасни"}
{"url": "http://epicenter.bg/article/Borisov-na-sreshtata-ES---Liga-na-arabskite-darzhavi--Edinni-shte-ustoim--razdeleni-shte-zagubim-/176159/2/0", "text": "„Предизвикателствата, пред които е изправен регионът на Близкия изток и Северна Африка, са предизвикателства и за ЕС. Това може да се обясни както с географската ни близост, така и с изградените в годините връзки в търговията, икономиката, образованието, културата и други“.   Това посочи министър-председателят Бойко Борисов в изказването си на Първата среща на високо равнище между държавите членки на ЕС и на Лигата на арабските държави (ЛАД) в египетския град Шарм Ел-Шейх.  Българският премиер акцентира, че е необходимо в рамките на наличния инструментариум и институционални възможности, ЕС и ЛАД да намерят подходящия и възможен начин за справяне с общите проблеми и предизвикателства.  „България смята за изключително важна дейността на ЛАД и своето сътрудничество с нея в контекста на всеобщия стремеж за избягване на нови разделения и конфронтации на основата на религиозни или културни различия“, обърна се министър-председателят Борисов към световните лидери в Шарм Ел-Шейх. Той подчерта, че установеното тясно партньорство, основано на доверие, исторически връзки и споделени интереси, ще придобива още по-динамични измерения както в интерес на страните ни, така и за справянето с глобалните предизвикателства.   „В тази връзка бих искал да повторя известното мото „Единни ще устоим, разделени ще загубим!”, каза премиерът Борисов по време на първия панел на срещата на върха. Той бе посветен на укрепването и задълбочаването на евро-арабското партньорство и справянето с глобалните предизвикателства. Министър-председателят Борисов заяви, че настоящата Първа среща на върха между ЕС и ЛАД е логично продължение на вече съществуващите формати на провеждане на съвместни министерски срещи. Но тя е и нещо повече - силен политически сигнал за ангажираност с проблемите на региона, които се обсъждат в Шарм Ел-Шейх. „Нашето присъствие днес е категорично доказателство, че въпреки съществуващите различия между нас, можем да водим честен и открит диалог. Уверен съм, че в дух на сътрудничество и взаимно доверие може да бъде намерен правилният подход за обсъждане на въпросите от взаимен интерес“, каза още българският премиер. В изказването си той се спря още на сериозните промени в някои страни от Близкия изток и Северна Африка, които из основи промениха облика не само на региона, но и на света като цяло.  „В тази връзка глобалните предизвикателства, пред които сме изправени, изискват глобални решения. ЕС и ЛАД трябва да се опитат да задълбочат сътрудничеството си в области като борбата с тероризма, превенцията на конфликти, ранното предупреждение и управление на кризи, в хуманитарната помощ, борбата с трансграничната организирана престъпност и неразпространението на оръжия“, изброи премиерът Борисов. Министър-председателят добави, че фокус на общите действия трябва да се постави също върху неконтролираната миграция, трафика на хора, икономическата и социална несигурност, екологичните проблеми и др. Те също изискват многостепенни отговори, формирани на основата на солидарност и споделена отговорност.  ", "date": "2019.02.25", "title": "Борисов на срещата ЕС - Лига на арабските държави: Единни ще устоим, разделени ще загубим!"}
{"url": "http://epicenter.bg/article/Eva-Maydel-obsadi-transatlanticheskite-otnosheniya-s-Gordan-Sondland--poslanik-na-SASht-kam-ES/176162/2/0", "text": "\"Дълго време близкото сътрудничество между ЕС и САЩ бе приемано за даденост. Исторически това партньорство има важна роля в развитието на Европа и света, днес обаче се налага да го преосмислим и да му влеем нова енергия. САЩ и ЕС са логични партньори в отбраната, търговията, дигиталната икономика, в борбата с тероризма и това трябва да са приоритетни сфери.\", заяви българският евродепутат Ева Майдел (ГЕРБ/ЕНП ) по време на дискусия на високо ниво, посветена на трансатлантическия диалог, организирана от Центъра за европейски политически изследвания (CEPS) на 22 февруари 2019 г. в Брюксел.   В дебата участваха посланика на Съединените американски щати към ЕС, Гордън Сондланд, както и Джоузеф Брамл от германския Съвет за външни отношения, съобщиха от пресцентъра на ПП ГЕРБ. Събитието е част от годишната конференция \"Лаборатория за идеи\" на брюкселския мозъчен тръст CEPS.   Фокусът на дискусията бе съвместната политика между Европа и Съединените американски щати в настоящата геополитическа обстановка. \"В САЩ има нова администрация и нов дневен ред. Европа също се променя интензивно в последните 4 години. Не можем да си позволим да се стоим в миналото. Нов мост между двете страни на Атлантическия океан може да се изгради единствено чрез отворен диалог.\", коментира още Ева Майдел, която е заместник член на Делегацията към Европейския парламент за връзки със САЩ.   Тематичният дебат между Майдел, Сондланд и Брамл бе проследен от над сто представители от академичните среди, дипломати, журналисти и политически анализатори.  ", "date": "2019.02.25", "title": "Ева Майдел обсъди трансатлантическите отношения с Гордън Сондланд, посланик на САЩ към ЕС"}
{"url": "http://epicenter.bg/article/Rangel-Markov--Mineralnata-banya-v-Bankya-shte-se-prevarne-v-ikonomicheski-dvigatel-za-razvitie-na-rayona/176163/2/0", "text": "Минералната баня в Банкя ще се превърне в икономически двигател за развитие на района, каза в предаването „Градът“ по Канал 3, кметът на населеното място Рангел Марков (ГЕРБ).   Той добави, че балнеолечебницата трябва да бъде един работещ и функциониращ обект.   „Изключително сме удовлетворени от факта, че започна реставрацията на минералната балнеолечебница в Банкя. Мястото е създадено да бъде балнеолечебница, а идеята е да се запази автентичния му вид. Това е най-ценното в тази сграда, тъй като в нея има много история. Сградата е на повече от 110 години. Ние максимално искаме да запазим, тази история и оригинален вид, тъй като тя е изключително ценна за Банкя. На практика градът се е формирал такъв, какъвто е сега, благодарение на тази сграда. Балнеологията в България стартира от тук. Това е първата съвременна балнеолечебница в страната ни“, добави кметът Рангел Марков.   Той каза още, че основната функция на обекта е лечението с минерална вода. Сградата може да се ползва от максимален кръг хора. Капацитетът и е 180 човека. Максимално ефективно и енергоемко ще използва минералната вода за отопление. Ще се предлагат различни процедури, предвиден е и лекарски кабинет. Лечебницата ще разполага със солна стая, релакс зона, различни по предназначение басейни, отделени семейни кътове, фитнес зала. Ще бъде дадено предложение да бъде изграден и по-голям, закрит 25 метров басейн. Предвижда се постоянно действаща изложба на автора на банята, която да връща посетителите към нейната история.   „Благодарен съм на всички, който съдействаха за реставрирането на сградата Това е обект, който ще донесе големи ползи на икономиката в района. Реставрацията не значи нищо, ако центъра не започна да функционира веднага, това за нас е приоритет. Важно е да заложим благоприятните за общината и за хората условия, както и да намерим опитен оператор, който да започне веднага да експлоатира обекта“, добави градоначалникът на Банкя Рангел Марков.", "date": "2019.02.25", "title": "Рангел Марков: Минералната баня в Банкя ще се превърне в икономически двигател за развитие на района"}
{"url": "http://epicenter.bg/article/Borisov-se-sreshta-s-Medvedev-v-ponedelnik/176166/2/0", "text": "Министър-председателят Бойко Борисов ще се срещне с председателя на правителството на Руската федерация Дмитрий Медведев, който ще е на официално посещение в България на 4 и 5 март по покана на българския премиер. Визитата на руския министър-председател Дмитрий Медведев ще започне в понеделник с церемония по официалното посрещане от премиера Бойко Борисов на пл. Св. Александър Невски в София, след което председателят на руското правителство ще поднесе венец пред Паметника на Незнайния войн. Премиерите Борисов и Медведев ще проведат разговор на четири очи в сградата на Министерския съвет, последван от пленарна среща на двете делегации.   Основните теми, които ще бъдат обсъдени между българската и руската страна са свързани със сътрудничеството в енергетиката, икономиката и туризма. Във вторник, 5 март, министър-председателите Бойко Борисов и Дмитрий Медведев ще открият Българо-руски бизнес форум в областта на туризма.   Вторият ръкав на \"Турски поток\", който ще минава през България, както и газовият хъб \"Балкан\" ще са основни тези в разговорите между Борисов и Медведев.   \"Газовият хъб е нашата цел, Юнкер лично каза, че го благославя. Той ще гарантира същите количества газ, които имаме, да продължаваме да ги имаме\", каза днес пред българските журналисти в Египет премиера Борисов. Според него \"старите тръби през Украйна също са въпрос на диверсификация.\"   \"С една дума - не трябва да изпускаме възможността да сме част от магистралата. Това са прекрасни проекти - Кипър също има огромно находище на газ, но там пазят и турски кораби. Ако нямаш тръби, по които да се прекара газ, само ще слушаме, че някъде са открили газ. Ако няма хъб, думата \"транзит\" е образно казано забранена\", подчерта премиерът. ЕС знае, че ние се борим за него, за да остане същото количество газ, което имаме и сега. Ако нямаме тръбите, трябва само да внасяме. Знаете с какво усилие махнахме 3 посредници преди 3-4 години, допълни още премиерът.   Той съобщи, че с гръцкия си колега Алексис Ципрас са говорили да се направи  четиристранна среща - Сърбия, Македония, Гърция и България. Борисов казал на Ципрас, до юни ще направим първата копка за интерконектора с Гърция, защото той е изключително важен за диверсификацията на газовия хъб \"Балкан\".      ", "date": "2019.02.25", "title": "Борисов посреща Медведев в понеделник в София"}
{"url": "http://epicenter.bg/article/Makedonskiyat-vanshen-ministar--Balgariya-i-Makedoniya-imat-mnogo-obshti-istoricheski-momenti/176167/2/0", "text": "България и Македония имат много общи исторически моменти и личности и това е хубаво, предпоставка за близост е, а не за конфликти, каза пред bTV министърът на външните работи на Република Северна Македония Никола Димитров.   Така той отговори на заканата на Красимир Каракачанов, че ще ги спрем за НАТО и ЕС, ако продължават да фалшифицират историята.   Той отчете като грешка присвояването от държавата им на античната история на Гърция, но не бе конкретен на въпросите за българската история и общия ни език. Тактично каза, че в македонските учебници ще се премахнат твърденията, че българите са фашисти и татари.   Той коментира и промяната на името на страната. Заради името бяхме заключени в чакалнята на НАТО и ЕС и затова намерихме начин да променим това, но ние си оставаме същите като идентичност – ние пак сме македонци, каза Димитров.   Македония официално смени своето име на Северна Македония. Гръцкият парламент ратифицира протокола за присъединяване на страната към НАТО. Спорът между Атина и Скопие за името на Македония спъваше опитите ѝ да се присъедини към ЕС и НАТО.   Македонският външен министър коментира и предстоящите президентски избори в Северна Македоняи и споменаването на името му като участник в тях. Чест е за мен, че името ми се споменава за кандидат за президент. Това е отговорна работа, каза Димитров.", "date": "2019.02.25", "title": "Никола Димитров: В македонските учебници ще се махнат твърденията, че българите са фашисти"}
{"url": "http://epicenter.bg/article/Krasimir-Uzunov-s-mrachno-predskazanie-za-Balgariya-predi-da-umre/176168/2/0", "text": "Договорът от Преспа ще се обърне срещу България. Това каза за предаването „Метроном“ анализаторът на македонската история и президент на агенция и радио „Фокус“ Красимир Узунов.   Това мрачно предсказание е един от последните му коментари. Припомняме, че рано тази сутрин Красимир Узунов внезапно ни напусна.   „Последните изявления, направени за вътрешнополитическа обстановка в Македония, превръщат казуса „Македония“ в много популярен китайски йероглиф за война, който означава едновременно възможност и опасност. Заев залага на македонска идентичност и език, самобитност и самостоятелност. Това трябва да предизвика сепуко у българските патриоти, защото това е контрапродуктивно на каузата и на казуса, свързан с България“, каза той.   „Красимир Узунов обясни, че това означава, че ако сега се отвори пътят на Македония към НАТО и ЕС премиерът Зоран Заев ще се окаже прав и така нареченият македонски език ще бъде легитимен и пълноправен във всички европейски и натовски страни. НАТО не трябва да е фикция, каза още той и добави, че бързият прием в организацията е търсене на варианти, за да се чувстват сигурни, че все още ще има такава държава, а скоро няма да станат член в ЕС.   Македония не е потенциал като Черна гора, която да интересува НАТО, но има интересно геостратегическо разположение, защото е пресечна точка на диагоналите на Балканите, добави той. Според Узунов напрежението в съседната ни страна ще продължи.         - Благодаря.     - Отваря се път за Македония към НАТО, макар картата географски да се обърква – след 15 дни ние ще имаме Северна Македония, с която ще граничим на югозапад. Тази, новата Северна Македония, на следващата среща на върха на НАТО вече може да получи зелена светлина за пълноправно членство, тоест да се изживее онзи епистоларен момент от срещата в Букурещ, на която Гърция наложи вето на Македония и секна евроатлантическите й стремежи.   До това се стигна наистина след изключително дълго време – 27 години, през което имахме ембарго, на затваряне на граници. Помните, едни дълги, дълги кервани с цистерни, които тръгваха от „Нефтохим“ в Бургас, и които отиваха към македонската граница, защото нямаше гориво и България беше единственият път, Бургас беше зеленото пристанище на Македония.   Сега всичко това е в историята. Ципрас и Заев са кандидати за Нобелова награда за мир, като са сложили точка на едно противопоставяне, което минаваше през различни варианти и което обаче не изключваше икономическо сътрудничество, защото през това време Гърция успя да придобие доста активи в Македония, говорим за банки, за заводи, за кариери. Сега публичното и радостното е подписването на договора, което би трябвало да донесе малко повече мир на Балканите, както каза вчера гръцкият премиер.   Но оттук нататък най-важно е какво ще се последва, защото според мен влизането на Македония в НАТО не е панацея за решаване на вътрешни спорове.   Трябва да направим един паралел. България имаше за цел да стане член на НАТО през 2004 г., но ние не успяхме нито малко преди това, нито много след това – цели 15 години – да превърнем целта в средство, защото членството в НАТО и ЕС трябва да се разбират като средство, а не като цел. Оттам нататък не знаем какво да правим.   Иначе казано – бойните способности на Българската армия, преди влизането в НАТО, бяха по-големи, отколкото са в момента. За бойни способности на македонската армия преди влизане в НАТО ние трудно можем да говорим. Трудно ще говорим и след това.   Ако направим друг паралел с последната държава, която е приета в Алианса – Черна гора, става дума за бойни единици от състав на един батальон, в Словения пък става въпрос за една бригада. Тоест на НАТО е нужно геостратегическото разположение на Македония – на възлово място, на диагонала на Балканите. Така че Македония ще бъде приета в НАТО без условия.   Колкото до членството й в ЕС това е дълъг и сложен преговорен процес, в който ние се надяваме там да поставим определени условия, насочени срещу кражба на история и други подобни. Това обаче ще се отложи във времето. Сигурно ще се сменят 3-4 български правителства докато Македония тръгне да става член на ЕС. Тук въпросът е дали евро-атлантическата интеграция ще стопира други процеси, като например пълзяща албанизация, която се вижда съвсем ясно в Македония. Защото освен, че тази седмица получихме чисто нов съсед, ние на практика получихме и трета държава, в която официален език стана албанският.   След Албания и Косово, Македония стана двуезична и получи втори официален език.   Всички документи в министерствата, във ведомствата, в общините трябва да бъдат на двата основни езика. И как ще се развие този процес ще зависи първо от бъдещето на ЕС, не по-малко от това на НАТО, от влиянието на големите държави на Балканите, тоест великите сили и техните проекции на Балканите.   А тенденциите, дори в ден като този, който трябва да ни изпълва с оптимизъм, не са чак толкова оптимистични, защото на първите избори в Македония, в началото на 90-те години, в които се гласуваше за местна власт, албанците издигаха свои кандидати в между 11 и 13 общини, докато на последните местни избори преди година, кандидатите им за кметове бяха в 45 общини, което означава ново териториално преразпределение на влиянието. И тези процеси ще продължават да се развиват.   Затова Заев ще казва, че отваря например граница на юг, към топлото море, докато Еди Рама ще обяснява, че след отварянето на границата като „суха тренировка“ за членство в Шенген между Косово и Албания може би ще се отвори и границата със Западна Македония. Така че тепърва имаме да видим. Неизвестните са твърде много.     - При прилагането на Преспанския договор има много символи. Много са интересни символите около този договор, както изобщо символите, с които е пълна съвременната македонска история. Да вземем имената на двете езера – Охридското и Преспанското. Охридското даде името си на Охридският договор узакони кантонизирането на Македония, макар че с него се сложи край на гражданската война през 2001 г. Оттогава вече албанците са неотменна част от правителството на Македония. Тоест, който и да дойде на власт от македонския политически блок, изпълнява всичко, което поискат албанските партии.   Сега вече отиваме на другото езеро – Преспанското, дало името си на Договора, с който ще трябва да се смени името на държавата.   Ако трябва да продължим със символите, във важен и съдбоносен момент като този на приключване на процедурата на ратификация на Договора за името, се оказа че македонският премиер на връщане от Давос не може да кацне на скопското летище заради снега и трябваше да кацне в София и след това да се прибере с български джипове до Скопие.   Дано в това да не търсим прогноза за края на всички бъдещи процеси, при който в крайна сметка да се наложи аварийно кацане в София. Вчера, например, имаше едно много интересно интервю по Радио „Фокус“ на Александър Дамовски – главният редактор и издател някога на „Нова Македония“, после шеф на телевизия А1, а сега вече на МКД, който каза: „Тепърва остават открити въпросите за употребата на термина „македонски народ“, на „македонско самосъзнание“.   Значи този договор, който е безкрайно сложен и с много задължителни клаузи, тепърва трябва да се приложи върху македонското законодателство, да речем върху учебниците. И тук пак без да сме пророци – ще видим как бързо ще се чисти античната част на македонските учебници.   За разлика от тягостната и продължителна работа на нашата обща комисия по ревизирането на същите тези учебници, изпълнена с предложения от типа: „Дай да питаме Самуил какъв е бил по произход“ или „Какво си казал сам Гоце Делчев“, за да позачистим поне тази част от т.нар. македонска история, която на практика засяга България.     - Със сигурност ще се отразят не само у нас, но и в Гърция и в Македония. Няма защо да се заблуждаваме, в Гърция 70 % от анкетираните в най-различни проучвания, са против приемането на решението северния съсед да се нарича Северна Македония. Сигурно голяма част от същите тези анкетирани не знаят защо са против, както е сигурно, че най-северната провинция на Гърция, също се нарича Македония и Тракия.   На другия полюс, в Македония, също сигурно 60-70 % са против смяната на името, което ще предизвика и определени съпротивителни движения. Но това, като всичко друго в Македония ще свърши в кръчмата със заканите, с щедрото разливане на вино, беззъбо зъбене на душманите и така познатите заклинания: „Македония на три морета“, „Малка Македония до Варна“, „Голяма Македония до Инд и до Ганг“.   Парата ще отиде в свирката, макар при всички положения да има една скрита съпротива от народа.   Оттук нататък този Договор ще рефлектира дотолкова върху нас, доколкото ще разберем как пропуснахме всичките тези 27 години, в които спореха Гърция и Македония, за засилване на българското влияние в самата Македония. За съжаление ние продължаваме да разчитаме повече на романтиката в отношенията, без да знаем в действителност за какво става дума. Без да отчитаме, че в Македония много реалности са променени.   Просто трябва да знаем, че имаме работа с хора, които в продължение на 75-80 години са живели извън държавата и колкото и да са ни близки роднини, те мислят по друг начин. Ние не можем да им наложим да мислят като нас, а трябва да работим с тях. Ние трябва да престанем да се люшкаме между юнашкия патриотизъм, според който: „Ей сега, ние знаем всичко за Македония – тя си е наша. Те са ВМРО. И ние сме ВМРО. Сега ще ги хванем“, а от друга страна пък да престанем да се правим на псевдоевропейци и без да ни питат да викаме: „Там не ни интересува нищо. Какво от това, че дядовците ни са от Щипско, Охридско, Велешко?“ и така нататък.     Ратифицирането на Преспанският договор не може да повлияе за намаляване на напрежението. Напрежението се влияе най-вече от къде по-скритото, къде по-явното противопоставяне на великите сили тук, на Балканите. Очевидно е, че този толкова симпатичен полуостров и за в бъдеще ще бъде полигон за дипломатически и политически маневри между Изтока – разбираме Русия, и Запада. Всеки ще търси реализация за своето влияние.   Преди дни външният министър Лавров каза: „Няма да пуснем Босна да влезе в НАТО“, до голяма степен бяха отрязаха и европейските мераци на сръбския президент Вучич с един финансово-икономически и политически десант, начело с Владимир Путин в Белград, където се подписаха редица икономически, енергийни и военни договори.   Очевидно е, че напрежението ще продължи да тлее. Как Преспанският договор би спомогнал за решаване на тези въпроси? Той например не може да повлияе на спора Прищина-Белград. Тенденциите са такива.   Еди Рама каза, че колкото по-бързо се разберат Прищина и Белград, толкова по-бързо ще се обединят Косово и Албания. Щом говорим за обединение, нека си спомним, че през последните десетилетия видяхме обединението на двете Германии, на двата Виетнама, сигурно предстои обединение на двете Кореи. Защо да не видим обединение и на две и половина албански държави? Следейки внимателно какво става покрай нас ние задължително трябва да мислим за бъдещето на собствената си държава, защото няма как чисто географски да се преместим в Западна Европа, колкото и да искаме да сме чисти европейци.    ", "date": "2019.02.25", "title": "Красимир Узунов с мрачно предсказание: Договорът от Преспа ще се обърне срещу България"}
{"url": "http://epicenter.bg/article/Martin-Petrov--UniKredit-mi-predlozhiha-da-varnat-10---ot-otkradnatite-mi-pari--Az-otkazah/176170/2/0", "text": "Мартин Петров разказа в предаването \"120 минути\" по бТВ, че е получил писмо, с което го канят да се яви в офиса на банката, за да му бъде възстановена някаква сума. Когато отишъл, се оказало, че му предлагат 10% от изчезналата сума. \"Може би искаха така да го направят. Аз да се съглася да взема тази елементарна сума и да се приключи със случая и да кажат: \"Ето, той взе сумата. Наистина много боли, когато хора с чист труд са си изкарали парите и по такъв начин да бъдат ограбени и след това банката да се прави на ощипана.\" заяви Мартин Петров   През 2017 г. се оказа, че близо четири милиона лева, които известният бивш футболист и национален състезател Мартин Петров е събирал по време на цялата си кариера, са изчезнали от сметката му в голяма банка.   \"Знам, че беше август месец. Ами какво се случи. Влезнах тогава в клон на дотогава уважаваната от мен банка \"Уникредит\", която смятах за една институция, която е доста широко позната, както в Европа, така в света, славеща се дотогава, поне аз имах доверие, като една доста сериозна банка. Но явно не е било така.   Влязох в клона, защото започнах да подозирам, че служителката, която ме измами, в последно време нямаше добър контакт, както преди беше. И тогава разбрах, че тя е уволнена преди 10 месеца. Никой не ме беше уведомил за това. За съжаление, така започна всичко. Вкараха ме в стая, в която ми показаха документи и разписки, които... аз имах отворени още сметки без аз да знам. За съжаление в тези сметки имаше някакви, както се казва, хвърчащи левове\", разказа Петров.   Той посочи, че се е запознал със служителката още при откриване на сметката си през 2003 година. Тя е поела неговите сметки и се е грижила за неговите дела в банката.   Тъй като винаги, когато сме се срещали на всеки 6 месеца или на 1 година, когато съм ѝ искал отчет за това какво става в сметките ми, тя винаги ми е вадила някакви листи, в които ми показва някакви суми, някакви графици, листи, пише името на банката. Така че тя, когато съм имал нужда да се направи някакъв банков трансфер, да се заплати нещо го е правила. Давам някакви примери, да кажем, застраховка на жилище или застраховка на кола, тя винаги ги е извършвала и никога не ми е давала поводи да се съмнявам, че тя, едва ли не прави някакви други машинации. До този ден, до когато разбрах, че тя де факто от почти една година не е на работа\", спомни си бившият национал.   Петров сподели, че банковата служителка доста умело е прехвърляла суми от една в друга сметка.   \"Играла е с фондове. Сключвала е договори с фондове, за които аз не съм знаел и някакви акции. Превеждала е пари на трети лица, като е казвала, че това са някакви хонорари, но това е за мен лъжа. Тъй като тя не може да каже на тези хора, че това са хонорари, тъй като тези пари идват от моята сметка\", посочи той.   Мартин Петров е категоричен, че са участвали и други хора в тази машинация и посочи, че след като се разшумя неговия случай, банката е уволнила над 20 човека.   \"Защо точно след този случай, а не преди това? Разбрах, че срещу нея е имало и други, в последните години, сигнали, оплаквания от нея за подозиращи я в такива измами\", пита той.   \"Част от транзакциите, които е правила, са чрез умело фалшифициран имейл, на който е моето име, който аз този имейл го нямам и не съм го имал никога. И част от транзакциите също ги е правила през този имейл. И сега по този начин се опитваме да докажем, че този имейл не е бил мой през последните години. Тя точно чрез този имейл е правила повече от транзакциите. И банката, когато тя е нареждала парите, въпреки че не е била вече служител на банката, е разпореждала чрез този имейл. Много е чудно как, след като тя не е била на работа последните 10 месеца, от 2017 г., ноември или октомври, когато са я уволнили, как тя продължава да работи с моите сметки!? Значи има някой друг човек в банката\", смята потърпевшия клиент на банката.   Той разказа още, че е получил писмо, с което го канят да се яви в офиса на банката, за да му бъде възстановена някаква сума. Когато отишъл, се оказало, че му предлагат 10% от изчезналата сума.   \"Може би искаха така да го направят. Аз да се съглася да взема тази елементарна сума и да се приключи със случая и да кажат: \"Ето, той взе сумата\". Аз ги попитах: \"Добре де, тези пари в коя сметка са? При положение, че аз все още имам сметки при Вас, които все още не са затворени\". И те ми казаха: \"В една сметка, която ние сме открили\". Какво ще рече една сметка? И не ми и казват откъде идват тези пари. Как са преценили при положение, че преди три месеца ми изпращат мейл, че не трябва да ми възстановят нито един лев, след три месеца те решават да ми възстановят. Как, защо и от къде, и как?\", пита Мартин Петров.   Той заяви ,че не знае къде е в момента въпросната банкова служителка Ирина Аткова, но е подал сигнал в прокуратурата и оттам я издирват. Но до момента няма никаква информация за нея.   \"Както излязоха тия глупости, че едва ли не, може би, аз съм с нея в комбина - и аз ще тръгна да си петня моето име и ще тръгва да правя някакви далавери? Това звучи ли Ви сериозно сега? Ама, извинявай, това е просто... не трябва и да го коментирам.   За съжаление, в България се четат такива работи и се набляга на тези работи. И мен най ме боли, защото знам как съм изкарал тия пари и какво ми е коствало тези повече от 10 години да ги изкарам тия пари. Какви лишения са били за мен, за моето семейство, родители, брат и т.н. И в момента, като се пишат такива глупости... Значи, аз 10 години ще си троша краката и най-накрая да влизам в някаква схема с някаква, да не казвам каква, да ограбва банката. Ама, извинявайте, сега това е простотия и дивотия, и ако хората вярват на тези работи, ами, сега, техен си проблем\".   \"Наистина много боли, когато хора с чист труд са си изкарали парите и по такъв начин да бъдат ограбени и след това банката да се прави на ощипана. Така че гласност нека да се дава и затова умолявам всички, които са били опарени, ужилени или както искате го наречете, да дават гласност, за да може тези проблеми да се разрешават и истината да излиза наяве, завърши Петров.    ", "date": "2019.02.25", "title": "Мартин Петров: УниКредит ми предложиха да върнат 10 % от откраднатите ми пари. Аз отказах"}
{"url": "http://epicenter.bg/article/Naroden-predstavitel-ot-GERB-se-razdeli-sas-zlatniya-si-medal-v-imeto-na-blagotvoritelna-kauza-/176171/2/0", "text": "В името на благотворителна кауза народният представител от ГЕРБ Владимир Вълев се раздели с един от най-ценните трофеи в своята успешна спортна кариера – златният медал от Световния шампионат за професионалисти през 2016 г. в Русия. Това съобщават от пресцентъра на ПП ГЕРБ – Варна.  Медалът бе предложен на търг, а средствата от него вече са предоставени за скъпоструващо лечение със стволови клетки на дете с тежко генетично заболяване.  Владимир Вълев предаде медала си на любител на спорта от Плевен, предоставил 4 000 лв. за предстоящата операция на детето в чужбина. Варненският депутат връчи отличието си по време на първото издание на веригата по кикбокс и муай тай „Senshi“, което се проведе в Двореца на културата и спорта в морската столица.  „Доброто струва много повече от всеки медал”, коментира Вълев, доказвайки, че шампионите имат не само силен дух, а и големи сърца. Титулуваният спортист не за първи път се включва в кампанията, инициирана от близките на детето. През 2015 г. той обяви на търг ръкавиците си от професионална гала вечер, а година по-късно взе участие и в благотворителен турнир.", "date": "2019.02.25", "title": "Народен представител от ГЕРБ се раздели със златния си медал в името на благотворителна кауза "}
{"url": "http://epicenter.bg/article/GERB-sas-speshna-preskonferentsiya-sled-vetoto-na-prezidenta--NA-ZhIVO-/176172/2/0", "text": "Това стана ясно от коментара на шефа на правната комисия Данаил Кирилов след наложеното от президента вето върху Изборния кодекс.     \"Ако ветото е частично и обхваща само частта \"преференции\", е възможно да възприемем и процедурата на повторно гласуване на тези разпоредби\", допусна Кирилов. Но, според него обхватът е по-широк, така че вероятно ще приемат отделно своя проектозакон за преференциите.   Веднага, след като президентът Румен Радев наложи вето на Изборния кодекс от ГЕРБ обявиха, че ще дадат пресконференция. В обръщението си Радев призова БСП да се върне в пленарната зала за гласуването на ветото.   Пред медиите застанаха шефът на правната комисия Данаил Кирил и депутатите Тома Биков и Александър Ненков.   „ . Добросъвестно обсъждаме мотивите, които се излагат в указа за президентско вето и в този случай това отново ще бъде така. Това е повод за пореден път да възстановим дебата за промяната на някои от изборните правила“, каза Данаил Кирилов в началото на изявлението си пред медиите. Но веднага коментира, че този дебат ще бъде необходим, защото се разпространяват неистини. „Новото, което чухме във ветото и новият акцент освен машините и преференциалният вот, които смятаме, че удовлетворихме, беше обжалваемостта на актовете в изборния процес и промяната на подсъдността.  “, продължи шефът на парламентарната комисия по правни въпроси.   Друмева е била докладчик по конституционно дело номер 4 и като такава е възприела, че не се засягат правата на субектите във връзка с обжалването, напомни Кирилов. На разположение сме в този дебат, пак ще поканим в правна комисия представители на неговата институция.  , посочи Кирилов.     . Кирилов обаче направи уговорката, че парламентарната група още няма решение по кой сценарии ще се движи. Във ветото под формата на аргументи се произвеждат неправилни интерпретации, изтъкна шефът на правната комисия.    „ . Но според нас обхватът на ветото ще бъде по-широк. Затова смятаме, че дори и да го отхвърлим като цяло, имаме процедурата на внесен законопроект, който касае главно преференциите“, витиевато огласи намеренията на мнозинството Данаил Кирилов.    Той посочи, че    \"В 44-ото Народно събрание ние не сме имали възможността да се радваме на присъствието на президента в пленарната зала\", каза Кирилов в отговор на журналистически въпрос ще покани ли президента в пленарната зала когато се гледа ветото.   Тома Биков пък видя в  \"Така се създава и авариен вход за тяхното връщане\", подчерта депутатът от ГЕРБ.  И продължи:   ( ) \"Надяваме се БСП да признаят г-н Радев за свой формален лидер, за да не ставаме всички свидетели на театър, който се изиграе на \"Позитано\" 20 и на \"Дондуков\" 2. Така като ще говорим само с един лидер, ще ни бъде и на нас много по-лесно.“, подчерта саркастично Тома Биков.   Данаил Кирилов изтъкна още, че за дебата за преференциите не е имало повече от едно изказване от парламентарната трибуна.    ", "date": "2019.02.25", "title": "ГЕРБ ще отхвърлят ветото на Радев върху Изборния кодекс, ще приемат своя проектозакон (ВИДЕО)"}
{"url": "http://epicenter.bg/article/Siderov--Vetoto-na-prezidenta-e-ochakvano-i-tryabva-da-bade-prieto-/176173/2/0", "text": "Председателят на парламентарната група на \"Обединени патриоти\" Волен Сидеров коментира, че ветото на президента трябва да бъде прието от Народното събрание. По думите му, то е било очаквано.  Сидеров припомни, че партия \"Атака\" не е участвала в гласуване на промените в изборното законодателство.  ,,Сега вече се очаква може би да се впуснат в залата от мнозинството, тъй като това е най-бързият начин да се отмени, да се върне законът в старото положение. Поправки върху закон, който вече е гласуван на второ четене, няма как да станат. Трябва да се изработи съвсем нов кодекс – по- сложна, по-дълга процедура'', обясни лидерът на \"Атака\", цитиран от БНР.  Сидеров е на мнение, че БСП трябва да се върне в пленарната зала и то без да поставят условия, които са неизпълними, затова предложението на президента е уместно.   И депутатите на ВМРО заявиха, че ще подкрепят ветото, защото са призовали президента да го наложи, както и защото са убедени, че промените, орязващи преференциите, са вредни за изборния процес.  От БСП отказаха да се завърнат в пленарната зала, защото всичките им условия не били изпълнени, а от ГЕРБ дадоха да се разбере, че ще гласуват против ветото, но ще коригират високия праг на преференциите със свои поправки в Изборния кодекс.", "date": "2019.02.25", "title": "Сидеров: Ветото на президента е очаквано и трябва да бъде прието "}
{"url": "http://epicenter.bg/article/Krasimir-Valchev--Tryabva-polezen-razgovor-za-obrazovanieto-izvan-politicheskite-isterii/176175/2/0", "text": "Въпросът за пола с четири отговора в една анкета получи странно политическо преувеличаване до абсурдни размери. Това коментира пред БНР министърът на образованието Красимир Вълчев. „Нямахме нито един сигнал до първата публикация във вестник „Дума“, подчерта министърът.   „Аз съм против проповядване на джендър идеология. Но в случая става дума за анкета от 90 въпроса, която представлява изключително полезен инструмент за оценка и анализ на училищно ниво. Днешните деца рано или късно ще разберат, че в ЕС има страни с други законодателства и други култури. Очевидно темата е разделителна линия, възможност за противопоставяне. Ако излезем извън паниката и политическата истерия, можем да водим полезен разговор по темата за образованието, както и за модернизацията и дигитализацията“, подчерта министърът в предаването „Преди всички“.   „Имаме обществен консенсус за ценностите, на които искам да възпитаме децата - толерантност, трудово възпитание. Джендър идеологията е нещо, което ни разделя. Тя не е в училище. Не е желателно да спрем участието на българските училища в тази анкета, защото е полезна. Но написахме писмо до ЕК за премахване на въпроса, за да няма напрежение“, обясни Вълчев.   „Интересът на днешното поколение се провокира по-трудно. Училището не е единственият източник на знания, учителят не е единственият авторитет. Затова той трябва да бъде по-креативен. Информационните технологии са съществена предпоставка. Поехме ангажимент да изпълним мерките и с хоризонт от две години да създадем Отворен облак - платформа за безплатни образователни ресурси. Тя предполага възможност да дигитални уроци, мултимедийни дъски, да насърчим иновациите“.   „Системата е такава, че трябва да подкрепи всички училища. Трябва да подкрепим културата на насърчаване на креативните учители. Това е разликата между образованието на 20-и и 21-ви век. Родителите трябва да имат доверие към учителя, когато не е успял да мине през всички теми, но е успял да провокира децата да учат. На едно от първите места сме в ЕС по четивна грамотност и на последните - по функционална грамотност. По-трудно се справя системата, когато трябва да даде умения“, отбеляза още министър Вълчев.", "date": "2019.02.25", "title": "Красимир Вълчев: Трябва полезен разговор за образованието извън политическите истерии"}
{"url": "http://epicenter.bg/article/-Blumbarg--Otlagat-Brekzit-za-2021-godina--Za-Mey-vrashtane-nazad-nyama-/176174/7/0", "text": "Представители на Европейския съюз обмислят да предложат нов краен срок за излизане на Великобритания от блока, съобщи „Блумбърг“, цитирайки свои неназовани източници.  Ако премиерът на Обединеното кралство Тереза Мей не успее отново да прокара през парламента на страната договорената с ЕС сделка, Европейския съюз може да предложи удължаване на процеса на Брекзит за 2021 година.  Според източници на \"Гардиън\" председателят на Европейския съвет Доналд Туск одобрява удължаването на периода на преговорите, ако сделката отново бъде отхвърляна в британския парламент.  Добавянето на допълнителен 21-месечен преходен период би помогнало на Великобритания и ЕС да развият плановете си за бъдещи взаимоотношения, както и да бъде разрешен въпросът с ирландската граница, подчертава \"Гардиън\".  \"Ако лидерите на ЕС видят някакъв смисъл в удължаването на периода, което не е сигурно заради ситуацията във Великобритания, те ще осигурят достатъчно време, за да се решат очевидните проблеми и да се закърпи положението\", казва дипломат от ЕС.   Според друг източник удължаването на периода би улеснило много повече нещата, колкото 3-месечно такова, каквато идея има.  Раздразнението на Брюксел към британския премиер Тереза Мей нараства, след като високопоставени дипломати от ЕС оценяват възможността сделката за Брекзит да се провали на \"повече от 50%\". Има опасения, че високопоставени фигури от британското правителство са фокусирани върху това да търсят политически дивиденти от ситуацията и целенасочено не обръщат внимание на исканията сделката за Брекзит да бъде преразгледана в парламента.  Има притеснения и за възможното използване на Ирландия за \"изкупителна жертва\", за да не се стигне до сделка. Поради тази причина източник на \"Гардиън\" от ЕС казва, че \"на всеки опит ирландците да бъдат обвинени за провалената сделка ще бъде отговорено\".  На срещата на високо равнище между лидерите на ЕС и Лигата на арабските държави (ЛАД) в Шарм Ел-Шейх премиерът Мей обяви, че няма намерение тази седмица да връща сделката за Брекзит в парламента и че ще го направи на 12 март. Според нея това няма да попречи на Великобритания да напусне ЕС на 29 март ", "date": "2019.02.25", "title": "„Блумбърг“: Отлагат Брекзит за 2021 година? За Мей връщане назад няма!"}
{"url": "http://epicenter.bg/article/Dmitriy-Peskov--Putin-ne-e-izrazil-direktno-namerenie-da-nasochva-raketi-kam-SASht/176182/7/0", "text": "Руският президент Владимир Путин не е посочвал конкретен географски пункт в изявлението си пред Федералното събрание, когато каза, че Русия е готова да предприеме огледални мерки, ако Щатите разположат ракети със среден и малък обсег в Европа.  Това каза говорителят на руския държавен глава Дмитрий Песков, цитиран от ТАСС и БТВ.  „Президентът говори за това, че ако над нашата страна надвисне заплаха и до нейните граници бъдат разположение ракети със среден и малък обсег, насочени към нас, ще се наложи да се вземат огледални мерки и да се насочат нашите ракети не само към мястото на заплахата, но и към онези територии, където се намира центъра за приемане на решения. Моля да обърнете внимание, че президентът не е назовавал нито един географски пункт в тази връзка”, напомни представителят на Кремъл.  На 20 февруари Владимир Путин направи ежегодното си обръщение към Федералното събрание, в което засегна редица теми, включително и темата за сигурността.  НАТО веднага определи думите на руския президент като заплахи и посочи, че те са недопустими.  „НАТО няма намерение да разполага в Европа нови ядрени оръжия с наземно базиране”, каза говорителят на северноатлантическия съюз в отговор на речта на Путин пред руския парламент. ", "date": "2019.02.25", "title": "Дмитрий Песков: Путин не е изразил директно намерение да насочва ракети към САЩ"}
{"url": "http://epicenter.bg/article/Moody-s-vidya-risk-ot--quot-neorganizirana-smyana-na-rezhima-quot--v-Rusiya/176189/7/0", "text": "За пръв път рейтинговата агенция Moody’s споменава в прогнозите си за Русия опасност от \"неорганизирана смяна на режима\". Агенцията публикува обемен доклад за състоянието на руската икономика, обръщат внимание руските медии.   Анализаторите на агенцията отбелязват ръст на недоволството на руските граждани срещу политическата система и възможните проблеми с прехода на властта \"заради доминирането на Путин\".  Според тях, този риск е в по-далеченото бъдеще, а в близка перспектива на Русия повече ще и навредят стагнацията на икономиката и новите санкции на САЩ, които, според Moody’s са неизбежни.  Отдалеченият, но осезаем риск от \"неорганизирана смяна на режима\" се споменава за първи път в анализите на Moody’s.   Агенцията обаче посочва рисковете, които създава и демографската картина в Русия. Отбелязва се, че за пръв път през 2018 г. притокът на емигранти не е успял да компенсира спада на населението на страната.    ", "date": "2019.02.25", "title": "Moody’s видя риск от \"неорганизирана смяна на режима\" в Русия"}
{"url": "http://epicenter.bg/article/ES-prizova-za-izbyagvane-na-vanshna-voenna-namesa-vav-Venetsuela/176198/7/0", "text": "Европейският съюз призова днес за \"избягване на военна намеса\" във Венецуела и е в контакт с всички страни, участващи в настоящата криза, съобщи говорителката на върховния представител на ЕС по външните работи и сигурността Федерика Могерини, цитирана от Франс прес и БТВ.  \"Трябва да се избегне военна намеса\", каза днес Мая Кочиянчич на редовния брифинг на Европейската комисия, докато венецуелският опозиционен лидер Хуан Гуайдо обсъжда в Богота с американския вицепрезидент Майк Пенс и съюзниците си от Групата от Лима мерки за принуждаване на президента на Венецуела Николас Мадуро да напусне властта.  Позицията на ЕС беше определена от външните министри на общността на среща миналия понеделник в Брюксел. \"Изключихме категорично всякаква подкрепа на ЕС или приемане на военна ескалация във Венецуела\", обяви Могерини след срещата.  \"Предупредихме ясно, че няма да подкрепим и че ще осъдим твърдо всяка външна военна намеса\", предупреди вчера ръководителят на испанската дипломация Жозеп Борел в интервю за агенция ЕФЕ.  Европейският съюз призовава за \"мирно и демократично решение във Венецуела, което очевидно изключва използването на сила\" и работи в тази посока в международната контактна група, каза днес говорителката на Могерини.  Кочиянчич каза още, че на 28 февруари ЕС ще обсъди провеждането на нова министерска среща на контактната група за положението във Венецуела, предаде ТАСС. Датата за нея още не е уточнена.", "date": "2019.02.25", "title": "ЕС призова за избягване на външна военна намеса във Венецуела"}
{"url": "http://epicenter.bg/article/Aktyorat-Dimitar-Marinov-razvya-balgarskiya-flag-ot-stsenata-na--quot-Oskarite-quot-/176136/6/0", "text": "Актьорът Димитър Маринов изпълни обещанието си и развя българския флаг от сцената на \"Оскарите\". Филмът \"Зелената книга\", в който участва и Маринов, грабна \"Оскар\" на тазгодишната церемония по раздаването на най-престижните отличия в света на киното, съобщава Нова телевизия. Лентата беше обявена за най-добър филм, а статуетките на екипа връчи холивудската звезда Джулия Робъртс. “Зелената книга” разказва историята на американец расист, който заминава на турне в южните щати с виртуозен чернокож музикант. Филмът донесе и втора награда за Махаршала Али в категорията за “Най-добра поддържаща мъжка роля”. Това е втора статуетка в кариерата на чернокожия актьор, който спечели преди години за филма “Лунна светлина”.   \r\n \r\n \r\n \r\n \r\n От премиерата на “Зелената книга” той е подложен на ожесточени критики от страна на семейството на пианиста Дон Шърли. Те определят образа му във филма като “симфония от лъжи”.   Оливия Колман и Рами Малек грабнаха \"Оскари\" за най-добра актриса и най-добър актьор. Колман беше отличена за ролята ѝ на кралица Анна Стюарт във филма \"Фаворитката\", а Малек грабна статуетка за превъплъщението си във Фреди Меркюри в \"Бохемска рапсодия\".      “Рома” донесе награди за режисура и операторско майсторство на Алфонсо Куарон. Черно бялата лента на “Нетфликс” беше наградена и в категорията за “Най-добър чуждестранен филм”. Потребителите онлайн спекулират, че причината “Рома” да не е филм на годината се дължи на това, че е продукция на “Нетфликс”.   Компанията за стрийминг услуги и преди е имала проблеми със свои филми. Журитата на големи филмови награди отказват да ги включат в списъците за награди, тъй като лентите не се излъчват в киносалоните. С “Рома” “Нетфликс” направиха изключение и филмът беше пуснат за кратко по кината след неговата онлайн премиера, но въпреки това компанията не успя да бетонира позицията си в “голямото кино”.   Наградите за най-добра мъжка и женска роля отидоха при Рами Малек за превъплъщението му във фронтмена на група Queen Фреди Меркюри и при Оливиа Колман за ролята й в сатирата “Фаворитката”. Малек прие наградата с думите, че той е имигрант от Египет, което донякъде се припокрива с историята на Фреди. “Направихме филм за един хомосексуален мъж, имигрант, който изживя живота си без извинения. Фактът, че празнуваме него и тази история тази вечер е доказателство, че си мечтаем за такива истории”, каза Малек от сцената.   При жените статуетката подмина ветерана в киното и фаворит за победител Глен Клоуз, но заслужено беше връчена на Оливиа Колман. “Глен Клоуз ти си моят идол от толкова отдавна и аз не исках събитията да се развият така”, каза тя от сцената.   Актрисата Реджина Кинг спечели наградата за “Най-добра поддържаща женска роля” за филма “Ако “Бийл стрийт” можеше да говори”. В емоционална реч Кинг благодари на сценариста Джеймс Болдуин, чийто роман вдъхновил ленатата. Кинг благодари и на майка си. “Подходящо е аз да се намирам на това място в момента, защото съм пример как изглежда един човек, получил подкрепа и любов. Бог е добър през цялото време”, каза Кинг.   “Роди се звезда” донесе статуетка на певицата Лейди Гага за оригинална песен. Тя и Брадли Купър изпълниха песента Shallow на живо по време на церемонията. Церемонията все пак премина без водещ и беше открита вместо от монолог от изпълнение на групата Queen и Адам Ламберт.      ", "date": "2019.02.25", "title": "Актьорът Димитър Маринов развя българския флаг от сцената на \"Оскарите\""}
{"url": "http://epicenter.bg/article/Leydi-Gaga-i-Bradli-Kupar-s-emotsionalno-izpalnenie-na-stsenata-na--quot-Oskarite-quot---VIDEO-SNIMKI-/176158/6/0", "text": "Световната музикална звезда Лейди Гага и чаровникът на Холивуд Брадли Купър изправиха на крака зрителите на церемонията по връчването на \"Оскарите\" с емоционално изпълнение, предаде Нова телевизия. Двамата изпяха парчето \"Shallow\" от филма \"Роди се звезда\". Невероятното изпълнение вижте във видеото.   Малко по-късно \"Shallow\" беше наградена с \"Оскар\" за най-добра оригинална песен. Лейди Гага прие ценната статуетка със сълзи на щастие.  ", "date": "2019.02.25", "title": "Лейди Гага и Брадли Купър с емоционално изпълнение на сцената на \"Оскарите\" (ВИДЕО)"}
{"url": "http://epicenter.bg/article/Za-parvi-pat--Film-za-legendarniya-top-politsay-Geshev-tragva-po-ekranite/176184/6/0", "text": " Премиера на документалния филм за топ полицая Никола Гешев ще има на 26 февруари, вторник, от 18.00 ч. в Дом на киното в София на ул. „Екзарх Йосиф“ 37.   Лентата, озаглавена „Гешев“, е реализирана от Пи Арт Индъстри и Одеска киностудия, с подкрепата на Национален филмов център.   Филмът е посветен на живота и дейността на Никола Гешев, началник на отделение „А“ в Дирекция на полицията, отговорно за борба с нелегалната в периода 1941-1944 година Българска Комунистическа партия.   Имал ли е връзка висшият полицай на най-високи нива с дейци на компартията и семейството на Борис Трети? Коя е била голямата му любов? Безпардонен или състрадателен е бил Гешев в разпитите със заловените?   Отговорите на тези въпроси във филма търсят акад. Георги Марков, д-р Владимир Станев, Петя Минкова, правнучката на брата на полицая – Анна Гешева.   Режисьорът Васил Барков е и автор на игрални възстановки, сътворени от професионални актьори на фона на безценни кадри, собственост на Одеска киностудия.   В ролята на Никола Гешев е актьорът и продуцент на филма Пенко Русев.   Сценарий: Марин Дамянов, Оператор: Красимир Андонов. Музика: Калин Николов.   Консултанти: проф. Дочо Боджаков, доц. Любомир Христов, Костадин Бонев.   „Във филма Гешев е разкрит в неговата пълнота и дълбочина като човек и професионалист, с неговите качества и привички – да се вози до работното си място в трамвай и без охрана, да не търпи вмешателство в делата си и да не се обвързва политически през всичките 19 години, в които работи в Дирекция на полицията“, пише културологът Борислав Гърдев.   Предизвикателството на творческия екип е: „Те се страхуваха от Гешев! Те сънуваха Гешев! Те се криеха от Гешев! Те победиха!“   Ще влязат ли зрителите в спор с авторите на филма? Ще се появят ли нови версии, свързани със смъртта на топ полицая? Ще го оневини ли времето?   Думата последен ще има зрителят.      ", "date": "2019.02.25", "title": "Филм за топ полицая Никола Гешев с премиера на 26 февруари в Дома на киното"}
{"url": "http://epicenter.bg/article/Za-deveti-pat-vrachvat-nagradi-za-televizionna-zhurnalistika--Sveti-Vlas-/176165/11/0", "text": "В началото на юни 2019 г. за девети пореден път ще се връчи най-голямата в България годишна „Награда за телевизионна журналистика „Свети Влас“.   Процедурата за номиниране е открита, съобщи председателят на Сдружението, което връчва наградите Иван Гарелов. Отделни автори или цели предавания ще бъдат отличени от 5-членно жури с председател проф. Ивайло Знеполски.   Телевизионните предавания трябва да са оригинални, български и излъчени в програмата на поне една от телевизиите, лицензирани или регистрирани от Съвета за електронни медии /СЕМ/. Номинациите обхващат цялата оригинална и лицензирана телевизионна продукция в родния ефир, излъчена в периода 1 март 2018 г.-30 март 2019 г.   Периодът за предложения за участие в тазгодишната селекция приключва на 10 април 2019 г., а списъкът с финалистите ще бъде обявен на 10 май и ще включва 20 номинации.   Предложенията трябва да съдържат: заглавие, жанр, дата на излъчване и запис на предаването. Организаторите очакват предложенията на e-mail:nagradasvetivlas@gmail.com.   По традиция „ГОЛЯМАТА НАГРАДА\" се присъжда за постижения в българската телевизионна журналистика, а „СПЕЦИАЛНА НАГРАДА“ се присъжда за оригинални идеи и индивидуално присъствие.   Ежегодните Награди за телевизионна журналистика „Свети Влас“ подкрепят новаторството и оригиналните идеи, отличават и насърчават авторския подход, разбирането на журналистиката като сфера на индивидуално присъствие, творчество и професионализъм.   Инициатори са „Кръг 11“: Иван Гарелов, проф. Ивайло Знеполски, доц. Георги Лозанов, Любен Дилов-син, Копринка Червенкова, Георги Тенев, Джими Найденов, Стефан Димитров, Антони Георгиев, Павел Васев и покойния Петко Бочаров.   Церемонията по връчването на престижните отличия се провежда на брега на морето в курорта Свети Влас. Преди това ще се проведе традиционна дискусия по тазгодишната телевизионна продукция, която ще бъде водена от миналогодишния носител на Голямата награда Бойко Василев. Поканени са медийни експерти, медийни репортери и видни журналисти. Всички те, както и номинираните, са гости на \"Марина Диневи\".", "date": "2019.02.25", "title": "За девети път връчват наградите за телевизионна журналистика „Свети Влас“"}
{"url": "http://epicenter.bg/article/Koy-unishtozhava-nagradite--quot-Oskar-quot-/176169/11/0", "text": "    Рано тази сутрин по българско време в Лос Анджелис в театър \"Долби\" се състоя 91-та церемония по връчването на наградите „Оскар“ на Американската филмова академия. И тази церемония продължи по пътя на деградацията и забравата. Легендарното шоу направи всичко възможно, за да се самоубие. Идеологическият упадък на Холивуд доведе до загуба на „меката сила“ на САЩ, която оказваше въздействие на сто милиона граждани по света.  Носителката на „Оскар“ Джулия Робъртс в яркорозова рокля обяви за най-добър филм „Зелената книга“, който преди това бе номиниран в общо пет категории. За получаване на наградата на сцената заедно с режисьора, продуцентите и целия екип се качи и българинът Димитър Маринов. Телевизионните камери уловиха малкото българско знаме, което се подаваше от вътрешния джоб на сакото му. Филмът получи и наградата за най-добър и оригинален сценарий на Ник Валонга, Брайън Къри и Пит Фарели. А за най-добра подържаща роля също в „Зелената книга“, статуетката грабна носителят на „Оскар“ Махершала Али.  Наградата за режисура взе Алфонсо Куарон. За него това е четвъртата статуетка в кариерата му след предишните две, които получи за филма „Гравитация“. Куарон получи и втори „Оскар“ за филма си „Рома“ в категорията за най-добър чуждоезичен филм, а така също и статуетката за операторско майсторство в същия филм.  Сам Ракуел и Франсис Макдорманд връчиха в категорията за най-добра женска роля статуетката на Оливия Колман за ролята й в британския филм „Фаворитката“. Това е първата статуетка в биографията на актрисата.  За най-добър актьор в главна роля бе обявен Рами Малек за участието му във филма „Бохемска рапсодия“, в ролята му на Фреди Меркюри. Малек сподели пред публиката, че филмът е за имигрант, гей, който се бори да бъде чут гласът му и да докаже себе си.  Бяха раздадени наградите и в другите категории, но както се очакваше, изненади нямаше.     До голяма степен номинациите бяха предопределени още по време на подготовката на церемонията, която говореше много повече за качеството на наградените филми и упадъка на Холивуд, отколкото бляскавата церемония и художествената стойност на наградените политкоректни филми.  Като цяло подготовката за шоуто на Оскарите протичаше в крайно нервна и депресираща атмосфера. От самото начало през лятото, организаторите търсеха водещ за тържествената церемония. Но всички звезди отказваха тази съмнителна чест. Опра Уинфри, Джъстин Тимбърлейк и Джери Сайнфелд бяха само малка част от онези, с които се водеха неуспешни преговори.  Само до неотдавна да бъдеш водещ на шоуто за Оскарите беше непостижима мечта за всеки артист. Днес това означава няколко седмици тежка работа, скромен по холивудските критерии хонорар от няколкостотин хиляди долара и девет бала ненавист в социалните мрежи. Дори един от известните артисти реагира гневно на поканата за водещ, което вероятно ще му струва кариерата, тъй като той заяви: „Не желая да бъда водещ на такава перверзия. Нямам нищо против ЛГБТ и останалите екзотични сексуалности, но не виждам причина да навират постоянно мръсните си задници и други полови атрибути в лицето ми“.  Едва през декември миналата година най-накрая бе намерен водещ за церемонията.   Неговите шеги според критиците, бяха „смешни, но не бяха предизвикателни“. И накрая, той бе само на 51 години, което го правеше в очите на геронтократичните филмови академици „младо дарование“.  Само няколко часа обаче, след като филмовата академия обяви Харт за водещ на церемонията, репутацията му беше разрушена завинаги. В социалните мрежи бяха публикувани неполиткоректни цитати от негови изказвания, а журналист от \"Гардиън\" приведе обширен цитат от шеговит монолог на Харт през 2010 г., в който той казва: „Един от моите големи страхове е, че синът ми може да израсне като гей… Не си мислете, че съм хомофоб. Правете, каквото искате. Но аз, като хетеросексуален мъж, ако мога да попреча на сина ми да стане гей, ще го направя!\". Веднага след това академиците прекратиха договора си с него, Харт беше принуден унизително да се извинява пред представителите на ЛГБТ, а Оскари 2019 останаха окончателно без водещ.  Паралелно с това се правеха опити церемонията да бъде лишена от интрига. Критици, общественици, политици „лидери на мнения“, ежедневно в прав текст настояваха пред филмовата академия да бъде даден „Оскар“ за най-добър филм на „Черната пантера“, който беше една  безсмислена фантастика от Marvel за чернокожи представители на могъща древна цивилизация.  Тези, които се осмеляваха да възразят, бяха заклеймявани като „расисти“ или „тръмписти“ и бяха отстранени от дискурса. Уплашени от нажежаването на страстите членовете на академията приеха Соломоновото решение, да създадат нова номинация в категорията за „Най-добър популярен филм“, в която група „Черната пантера“ нямаше силни конкуренти. Защитниците на афроамериканската идентичност обаче видяха в това опит да се създаде „гето“ за чернокож супергерой и бракуваха идеята.  Проблемът беше в това, че скъпите блокбастери от типа на пантерите много рядко получаваха награда в главните номинации, където водеха по точки класическите драми и арт-хаузите. А в този случай, ако „Черната пантера“ получеше само „утешителен“ „Оскар“ във второстепенните номинации, вълната на обществената ненавист щеше да бъде такава, че можеше да отнесе цялата академия. На никого не му пукаше за художествените достойнства на номинираните филми.  Критиците по инерция преценяваха шансовете да получи „Оскар“ черно-белият, ретро-стилизираният филм „Рома“ на Алфонсо Куарон или комедията на Спайк Ли (най-заслужилият чернокож режисьор в Холивуд) „Черен в клана“. Но обществеността водеше война само за победа на „Черната пантера“.   Логично беше всички тези скандали да увеличат интереса към състезанието за Оскарите. Но, за съжаление, стана точно обратното. От година на година, церемонията по връчване на наградите губеше зрителите си и увеличаваше омразата на хората. Сега може би е трудно да се повярва, но в периода 1980-1990 г. се считаше, че Оскарите са най-популярното телевизионно шоу, което се гледа от милиард зрители. Вярно, че тази цифра беше измислена от телевизионния канал АВС, който излъчваше Оскарите и никой не я беше проверявал, но това нямаше значение. Тогава даже и в Русия помнеха прякото излъчване късно през нощта от Лос Анджелис и определяха церемонията като главното културно събитие в света, а руската кинокритика анализираше всеки момент от церемонията.  Преди три години журналистът от \"Холивуд рипортър\" анкетира ръководствата на телевизионни канали в различни страни по света, за да провери каква е популярността на наградите „Оскар“. Цифрите се оказаха доста скромни. Около 5 млн. души гледаха шоуто в Канада, малко по-малко в Индия, 365 хиляди в Китай… По най-завишени оценки излизаше, че общата международна аудитория не надхвърля 27 млн. души. Оттогава насам, телевизионният рейтинг на Оскарите падна почти 1.5 пъти. През миналата година, аудиторията в САЩ достигна до историческия минимум от 26 млн. гледания. А по брой на зрителите в целия свят великото шоу отстъпваше по аудитория на популярните влогъри, като Пюдипая.  Причините за това са много. Например, престарелите членове на Академията трудно догонват времето и не могат да се ориентират в съвременния свят. Преди две години се разрази скандал, който нагледно демонстрира, че на ветераните в кинематографията им е време да се оттеглят на заслужена почивка. Тогава, в чест на 50-годишнината от култовия филм „Бони и Клайд“, бяха поканени за връчването на главния приз 79-годишната Фей Дънауей и 78-годишния Уорън Бийти. Асистентът, който трябваше да им подаде плика с името на филма победител беше зает да снима звездите зад кулисите и да поства фотографиите им в Инстаграм.  По погрешка той беше дал на Уорън Бийти плик с името на Ема Стоун, която вече беше обявена за победителка в номинацията за „най-добра актриса“. След отварянето на плика Бийти прочете „Ема Стоун, „Ла-Ла Ленд“. Полуслепият актьор не вярваше на очите си и предаде плика на Фей Дънауей. Тя пък въобще не беше забелязала името на Стоун, защото то бе отпечатано с много дребен шрифт и тържествено обяви, че „Оскар“ за най-добър филм получава филмът „Ла-Ла-Ленд. Снимачният екип на мюзикъла излезе на сцената, продуцентът получи заветната статуетка и започна да произнася благодарствената си реч. След няколко минути на микрофона беше обявено, че е станала грешка, а в действителност наградата се присъжда на филма за подрастващ чернокож гей „Лунна светлина“.   Пликът с името на истинския победител го бяха забутали някъде и дълго не можеха да го намерят. Продуцентът на „Ла-Ла-Ленд“ едва не загуби съзнание. Целият този позор се предаваше пряко в ефир по целия свят и трудно може да се каже, че допринесе за престижа на церемонията.    Водещият Джим Кимел вулгарно се шегуваше с „потока от туити, изпращани от президентската тоалетна“. Резултатът беше допълнителен срив на зрителския интерес. В този случай Тръмп също не им остана длъжен и злорадо туитна, че това е „най-ниският рейтинг за „Оскар“ в цялата история на наградите и това е така, защото у нас вече няма звезди, с изключение на вашия президент (шегувам се, разбира се)“.       Всички тези филми бяха красиво заснети, перфектно озвучени и изиграни професионално. Но в света няма толкова гейове, лесбийки и афроамериканци, за да направят тези филми не само популярни, но и любими на публиката за години напред. Политически \"правилните\" филми губеха масовата си аудитория. А след упадъка на Холивуд, губеха и „меката“ си сила, която въздействаше върху умовете на милиарди хора в целия свят.  Крахът на тази идеологическа империя не настъпи за една секунда с взривове и специални ефекти. Той ставаше бавно, без звук, като в забавен кадър. Цифрите на анализаторите сочеха, че броят на зрителите на тазгодишната церемония ще бъде в пъти по-малък от обявения. Художествените достойнства на филмите отстъпваха на втори, трети план под натиска на политкоректността. Високият стил се принизи до истерични кавги. Тъжната истина е, че на 24 февруари 2019 г. церемонията по връчването на наградата „Оскар“ продължи по пътя към деградацията и забравата.   ", "date": "2019.02.25", "title": "Кой унищожава наградите \"Оскар\"?"}
{"url": "http://epicenter.bg/article/Dots--Grigoriy-Vazov--Ikonomikata-ni-e-stabilna--no-mezhdunarodnite-signali-nalagat-da-pravim-buferi-/176199/4/0", "text": "Не може да имаме притестения за българската икономика в следващите няколко години. Имаме сериозен икономически ръст. Трябва първо да изчерпаме възможностите му и чак тогава да очакваме някакви форми на първи проявявания и симптоми на по-сериозна икономическа криза.  Това казва пред standartnews.com доц. д-р Григорий Вазов, ректор на ВУЗФ и изпълнителен директор на VUZF Lab.  Утре той ще бъде модератор на кръгла маса, която Лабораторията за научно-приложни изследвания VUZF Lab към Висшето училище по застраховане и финанси организира. Темата на форума е „Нова икономическа криза в България – кога и защо?”.  Над 100 водещи икономисти, финансови експерти и анализатори в България, представители на държавните институции, бизнеса, академичните и научните среди ще коментират какви са рисковете пред българската икономика и ще дадат своите прогнози каква криза ни очаква - финансова, дългова или иконономическа, както и дали ще се развие на глобално, европейско или национално ниво.  Форумът ще бъде открит от вицепремиера Марияна Николова и от зам.-министъра на икономиката Лъчезар Борисов.  \"Целта е да се стигне до сериозен разговор и сериозна дискусия какво трябва да се прави, за да се забави тази логична цикличност в икономическите процеси. Това трябва да се направи сега. След две години вече ще бъде късно. Трябва да го направим сега, когато имаме добър икономически растеж, когато имаме добри икономически показатели, когато е крайно време да започнат да се правят резерви във всички аспекти на икономическия живот като се започне от личните финанси до държавния бюджет и публичните финанси. Трябва да се създават необходимите резерви и буфери, които да поемат всички възможни сътресения от една икономическа криза, за да я прекараме по-леко и по-бързо. Затова правим този форум\", обяснява доц. Вазов.  Той подчертава, че \"за България най-стабилният сектор в момента е именно финансовият. Така че тук в близко време не очаквам проблеми. Предполагам, че кризата отново ще дойде от дълговете, от различните форми на натрупване на ипотечни кредити\".  Григорий Вазов не крие, че \"най-опасна е евентуална икономическа криза в Китай. Всичко останало - като Брекзит, не ме тревожи. Защото и европейската, и английската, и световната икономика имат буфери, които да поемат възможни сътресения. Но търговската война на САЩ с Китай може да предизвика много сериозна икономическа криза в Китай. От там могат да дойдат опасностите за света. Защото световна икономика ще понесе много сериозни сътресения\".", "date": "2019.02.25", "title": "Доц. Григорий Вазов: Икономиката ни е стабилна, но международните сигнали налагат да правим буфери "}
{"url": "http://epicenter.bg/article/Razbiha-prestapna-grupa-za-trafik-na-migranti-v-stolitsata/176194/3/0", "text": "Служители на ГДБОП неутрализираха престъпна група за трафик на мигранти от Турция в София, информират от МВР.  Това е станало по време на специализирана операция вчера. Нейният лидер – афганистански гражданин, е задържан в център за мигранти в столицата, където е живеел. Той е законно пребиваващ в страната, на когото е било отказано убежище на чужденец.  Според събраните до момента данни, групата е действала епизодично от февруари 2015 г. Тя е организирала превеждането на мигранти от южната ни съседка през „зелена“ граница, транспортирането им с различни автомобили през страната и прекарването им през българо-сръбската граница (отново с автомобили). В рамките на образуваното досъдебно производство продължава уточняването на размера на реализираните от групата сериозни печалби от престъпната й дейност.  Днес Специализираната прокуратура внесе в Специализирания наказателен съд искане за налагане на мярка за неотклонение „задържане под стража“ на двама от обвинените, в т.ч. на ръководителя на групата. С изключение на него всички останали участници в нея са българи.  На двама от участниците са наложени парични гаранции.  ", "date": "2019.02.25", "title": "Разбиха престъпна група за трафик на мигранти в столицата"}
{"url": "http://epicenter.bg/article/Prezidentat--Evropeyskata-integratsiya-na-Severna-Makedoniya-shte-bade-pozitiven-znak-za-regiona/176183/2/0", "text": "Ускоряването на процеса на европейска интеграция на Република Северна Македония ще бъде позитивен знак за целия регион, затова очакваме бърз напредък в извършването на необходимите реформи и в процеса на изграждане на добросъседски отношения. Това заяви държавният глава Румен Радев на среща с министъра на външните работи на Република Северна Македония Никола Димитров на „Дондуков“ 2, съобщиха от Прессекретариата на държавния глава. Румен Радев поздрави Никола Димитров с подписването на протокола за присъединяване на Северна Македония към НАТО и с ратификацията му от българското Народното събрание.   Според президента пред двете държави предстои много работа – изграждане на нов модел на приятелство чрез укрепване на свързаността, изграждане на нови ГКПП, провеждане на бизнес форуми и насърчаване на контактите между компаниите от България и Северна Македония. Според Румен Радев, двете държави имат потенциал да достигнат в близко бъдеще стокообмен от 1 млрд. евро. Необходима е и по-лесна комуникация в европейски контекст и постигане на по-осезаем напредък за преодоляване на застоя в съвместната работа по изясняването на теми от общата ни история и възстановяването на войнишките паметници.   Позитивната промяна в двустранните отношения с подписването на Договора за приятелство, добросъседство и сътрудничество между България и Северна Македония трябва да бъде затвърдена с изваждането на политиката и идеологемите от учебниците по история в западната ни съседка. Най-прекият и безпроблемен път на Северна Македония към постигането на пълноправно членство в ЕС е уважението на историческите факти. Президентът заяви, че хората от двете страни на границата са свързани от обща история от над 1000 години и политиците от двете държави трябва да положат усилия за преодоляване на изкуственото разделение от близкото минало. \"За България е особено важно издаването в Северна Македония на трудовете на българските възрожденски дейци и на писатели от по-новата ни история, да става в цялост и без изменение на текстовете на техните творби\", подчерта държавният глава.   \"Развитието на добросъседски връзки с България е от интерес на Северна Македония\", посочи Никола Димитров. Той добави, че изграждането на истинско приятелството между двете държави е отговорност на политиците и от България, и от Северна Македония, а личностите и датите от общата ни история трябва да бъдат средство за още по-голямо сближаване.  ", "date": "2019.02.25", "title": "Президентът: Европейската интеграция на Северна Македония ще бъде позитивен знак за региона"}
{"url": "http://epicenter.bg/article/Dzhambazki--Veselinov-i-Dimov--Druga-Evropa-e-vazmozhna--Nie-predlagame-konkretni-tsennosti--okolo-koit/176185/2/0", "text": "Просветен патриотизъм, Европа на отечествата и нациите, християнска, солидарна и разумна, защита на българските интереси, връщане към консерватизма. Това са основните цели и идеали, които ние, Патриотите от ВМРО, и нашият представител в Европейския парламент отстоявахме упорито и безотказно пред изминалите години. Сега е време те да се превърнат в национална кауза.   В това са категорични двама от заместник-председателите на ВМРО – Българско национално движение Ангел Джамбазки и Искрен Веселинов и министърът на околната среда и водите Нено Димов. Ние, Патриотите от ВМРО, от години говорим, че е нужна промяна в посоката на развитие на ЕС. Категоричната липса на лидерство, сгрешеният модел на интеграция на мигрантските маси и отявленият розов фашизъм, който пълзи все по-упорито и по оста ПЕС-ЕНП, застрашават устоите на Стария континент. Дошло е време преломно и ние ще се борим за нов модел на управление и политики в ЕС.  В навечерието на избори за Европейски парламент, които ще решат посоката на европейския проект за десетилетия напред, ние призоваваме дебатът да се води за ценности и идеи, а не чрез скандали и изкуствено противопоставяне, които целят да скрият очевидния факт, че посланията на социалистите (ПЕС) и народните партии (ЕНП) са идентични. Двете семейства десетилетия налагаха политиките на глобалния либерализъм, цензурата на политическата коректност и лицемерието на мултикултурализма и в момента управляват заедно ЕК. Те носят отговорността за мигрантската криза, бума на ислямския радикализъм, който окървави Европа, за ерозията на традиционните ценности и упадъка на европейската идея. Те се нуждаят от истинска алтернатива и такава трябва да бъде създадена чрез единение на патриотичните и консервативни сили, обединени на основата на споделени ценности.  1. ПРОСВЕТЕН ПАТРИОТИЗЪМ  Изповядваме идеите на просветения патриотизъм. Това е обединителна и човеколюбива идея. Възрожденският, европейски, патриотизъм е бъдещето на България.     2. ЕВРОПА НА ОТЕЧЕСТВАТА  Европа може да бъде силна, когато е Европа на нациите. Само така тя все по-малко ще зависи от Изток или от Запад, а ще разчита на собствените си сили. Защото ще се осланя не на утопичен либерален проект, а на националните си истории и традиции. Европа трябва да се възползва от най-силното, което има  - това, че е сбор от дълбоки, хилядолетни национални корени.     3. ХРИСТИЯНСКА, СОЛИДАРНА, РАЗУМНА ЕВРОПА  Европа е носител на християнските ценности. Те са в основата на нашата цивилизация, с която трябва да се гордеем. Цивилизация на разума, християнската солидарност и религиозната търпимост, където няма място за социални утопии, религиозен фундаментализъм и каквито и да било политически крайности.     4. СИЛНА БЪЛГАРИЯ В ЕВРОПА  Принадлежността на страната ни към Европейския съюз и НАТО е ценност не само по себе си. Трябва да гледаме на тези съюзи като на цивилизационни, като на средство да отстояваме своята национална идентичност и да постигаме националните си интереси. Ние сме преден пост на модерния, правовия свят. В него няма място за страни избрали друг цивилизационен модел, като ислямистка Турция например.   България трябва да поведе Балканите към една нова Европа. България и Македония имат не само общо минало, но и общо бъдеще.     5. ЗАЩИТА НА МАЛКИТЕ СРЕЩУ ЕГОИЗМА НА ГОЛЕМИТЕ  Европа трябва да покаже един стандарт в западната и източната си част – еднакво заплащане за еднакъв труд, еднакво качество на храните, еднакво отношение към всички без протекции за големите. Ние ще се противопоставим на западния колониален неолиберализъм към страните от Централна и Източна Европа, чието най-грозно лице е демографското ограбване на Изтока.     6. КОНСЕРВАТИЗЪМ  Консервативната вълна не е антиевропейска, тя е лекарството за Европа. Либералната утопия с претенциите си за глобално господство разрушава основни клетки на обществото, посяга на вечни ценности. Претенциите за трети, четвърти и прочие полове, еднополовите бракове са само върхът на айсберга. Под атака са националните държава, християнската ни вяра и семейството като институция. Ние знаем каква е алтернативата за България и алтернативата за Европа – това е патриотизмът.      7. БЪЛГАРИЯ ЗА БЪЛГАРИТЕ, ЕВРОПА ЗА ЕВРОПЕЙЦИТЕ  Трябва да сложи ясна и непреодолима граница за хора и държави, които не спазват европейските ценности. Толерантността към нетолерантните е подчинение. Трябва да спрем безконтролната миграция, трябва да защитим страните си.   Считаме, че това са тезите, около които трябва да се търси единение на всички, които искат да попречат на Брюксел в самоубийството на Европа. Трябва да чуем гласа на народите си, а не на чиновниците, трябва да реформираме Съюза, трябва да спрем разпространението на либералния фашизъм, трябва да спрем своеобразната война в Европа!  ДРУГА ЕВРОПА Е ВЪЗМОЖНА!  Ангел Джамбазки  Искрен Веселинов  Нено Димов   ", "date": "2019.02.25", "title": "Джамбазки, Веселинов и Димов: Друга Европа е възможна! Ние сме за Европа на отечествата!"}
{"url": "http://epicenter.bg/article/Borisov-obeshta--parva-kopka--na-gazovata-vrazka-s-Gartsiya-prez-yuni-/176186/2/0", "text": ". Това съобщи премиерът Бойко Борисов пред журналисти в Шарм Ел-Шейх. По време на срещите му с представители на Саудитска Арабия стана ясно, че страната проявява интерес към проекта.   \"Искаме да привлечем колкото се може повече компании - големи, мощни с огромен опит. Техните компании правят по 40-50 км газопроводи на ден\", обясни Борисов. Изграждането на газовия хъб е ключово изискване на Европейската комисия към страната ни.   Друг важен проект е интерконекторът с Гърция. Според Бойко  Досега са обявени обществени поръчки за самото строителство, както и за доставката на тръбите. Търговете са в заключителна фаза. Изграждането е оценено на 185 млн. евро, а до финалната права бяха допуснати пет консорциума - в някои от тях участват големите български компании \"Глaвбoлгapcтpoй\", \"Джи Пи Груп\" и \"Tpeйc Гpyп Xoлд\".   В края на миналата година с решение на Министерския съвет бяха отпуснати 76.2 млн. лв. за изграждането на газовата връзка между България и Гърция. Остатъкът от необходимата сума ще бъде събран чрез пряко дялово участие в размер на 46 млн. евро от акционерите на съвместното българо-гръцко дружество \"Ай Си Джи Би\" чрез вноска от 45 млн. евро от Европейската енергийна програма за възстановяване и заем от 110 млн. евро, предоставен на Българския енергиен холдинг от Европейската инвестиционна банка.  Интерконекторът е проектиран за транспортиране на 3 млрд. куб. м природен газ годишно, като на един по-късен етап капацитетът му може да се увеличи до 5 млрд. куб. м и да се създаде възможност за обратен пренос от България към Гърция. По него следва да се доставя газ от Азербайджан, но е възможно да бъде пускано малко количество американски втечнен газ.", "date": "2019.02.25", "title": "Борисов обеща ”първа копка” на газовата връзка с Гърция през юни "}
{"url": "http://epicenter.bg/article/Rashidov-v-Istanbul--Balgariya-i-Turtsiya-da-zapishat-Zhelyaznata-tsarkva-v-svetovnoto-nasledstvo-na-Yunesko/176188/2/0", "text": "България и Турция заедно да предложат Желязната църква “Свети Стефан” в Истанбул да бъде вписана в Списъка на световното наследство на ЮНЕСКО, защото тя е уникален паметник на културата.   Това предложи днес председателят на парламентарната Комисия по културата и медиите Вежди Рашидов на срещата си в Анкара с турския си колега Емруллах Ишлер, председател на Комисията по националното образование, културата, младежта и спорта на Великото национално събрание на Турция. Двамата се обединиха около идеята за задълбочаване  на сътрудничеството между двете парламентарни комисии.   Турция и България оценяват високо усилията на двете страни за опазване на културното наследство, а идеята за съвместни предложения за записване в т.н. Индикативна листа на ЮНЕСКО може да бъде разширена в бъдеще.   Г-н Ишлер сподели, че реставрацията на Желязната църква е отличен пример за стремежа на двете страни да покажат в пълния  му блясък за поколения напред един храм, в който е въплътен талант и вдъхновение.  Вежди Рашидов получи  в Анкара и висока оценка за усилията си още като министър на културата да подпише двустранно споразумение за предотвратяване на нелегалния трафик на културни ценности. Този документ има устойчиво значение в тази област, е мнението на експертите. Вежди Рашидов и Емруллах Ишлер се договориха двете парламентарни комисии да проведат съвместно заседание в удобно и за двете страни време.   За Турция представлява интерес и сътрудничеството с Регионалния център за опазване на нематериалното културно наследство на Юнеско, който функционира в София.   Църквата „Свети Стефан“ е известна като Желязната църква. Тя е православна българска църква в Истанбул, направена от готови железни елементи. „Свети Стефан“ е единствената православна желязна църква. Храмът представлява трикорабна базилика с кръстообразна форма и красиви орнаменти. Олтарът е обърнат към залива Златния рог, а над притвора се издига 40-метрова камбанария. Храмът е създаден в края на XIX век и струва на българската държава над 1 милион франка.   Идеята за съвместни предложения за записване в т.нар. Индикативна листа на ЮНЕСКО на църквата може да бъде разширена в бъдеще, смятат двамата правителствени прадставители. Турция и България са оценили усилията на двете страни за опазване на културното наследство.", "date": "2019.02.25", "title": "Рашидов в Истанбул: България и Турция да запишат Желязната църква в световното наследство на ЮНЕСКО"}
{"url": "http://epicenter.bg/article/Tsvetanov-provede-rabotna-sreshta-s-izpalnitelniya-direktor-na-Evropol-Katrin-de-Bol-/176190/2/0", "text": "Председателят на Комисията по вътрешна сигурност и обществен ред Цветан Цветанов проведе работна среща с изпълнителния директор на Европол Катрин де Бол, съобщиха от пресцентъра на Народното събрание.  Двамата обсъдиха стратегията на агенцията за периода 2020+, многогодишното програмиране и приоритетите за дейността й. Де Бол увери Цветанов, че Европол интензивно работи да се превърне не само в мощен информационен център на ЕС по въпроси, свързани с престъпността, но и да предоставя гъвкава оперативна подкрепа на националните правоохранителни власти и да бъде платформа за европейски полицейски решения и авангард за иновации и изследвания в областта на правоприлагането.   Цветан Цветанов изрази подкрепа и подчерта, че Европол трябва да помага на партньорските структури от различните държави-членки за постигане на необходимото ниво на съвместимост, както и да имат способността да вземат координирани или общи решения навременно.  Цветан Цветанов и Катрин де Бол се обединиха около мнението, че агенцията изгражда доверие с партньори извън ЕС, като поставя Западните Балкани сред приоритетите си и отбелязва важността на активността по отношение на регионите на Близкия Изток, Северна Африка и Средиземноморието, както и на сътрудничеството с Турция.   Отчетена беше добавената стойност към сигурността на Европа от продължаващото стратегическо сътрудничество със САЩ. Срещата се състоя в Букурещ по време на Четвъртото заседание на Съвместната група за парламентарен контрол на Европол.", "date": "2019.02.25", "title": "Цветанов проведе работна среща с изпълнителния директор на Европол Катрин де Бол "}
{"url": "http://epicenter.bg/article/Aleksandar-Nenkov--Saziram--che-BSP-se-gotvyat-za-zaguba-na-evroizborite/176192/2/0", "text": "Ще направим промени за прага на преференциите и без да чакаме Румен Радев. Машинно гласуване има във Венецуела, а те там дали приемат гласуването - не. В ЕС няма нито една държава приела подобен тип гласуване. Тайната на вота не е гарантирана чрез машинното гласуване. Това заяви депутатът от ГЕРБ Александър Ненков в предаването \"Плюс-минус\" по Нова телевизия.   „След създалото се обществено напрежение през изминалата седмица, ние решихме, че ще направим промени и ще върнем дискусионната тема за прага на преференциите, без да чакаме действията на президента”, заяви Александър Ненков.  Той коментира и темата с машинното гласуване. „Темата с машините е много деликатна. Въпреки богатия асортимент от избори, хората не успяха да намерят разликата между преференция и между това да гласуваш за партия. Ако изведнъж утре всичко стане на машини, това ще породи сериозни проблеми. На последните избори видяхме, че хората трудно се справят с машинното гласуване”, каза още Александър Ненков. \"ГЕРБ нямаше желание да пипа Изборния кодекс, поводът беше ЦИК. Съставът на ЦИК беше избран по волята на БСП. Ако приемем толкова рязък завой за машинно гласуване ще породим още повече съмнения в системата. Под 10% от хората имат желание да гласуват с машини. Доста хора не се справят с този тип гласуване\", каза още той.  \"Съзирам, че БСП се готвят за загуба на евроизборите. Опозицията не предоставя алтернатива. Чувството за безгрешност е по-типично за БСП\", допълни Ненков.  \"Приехме предложенията на всички политически сили, за да има компромис за евроизборите. Ако БСП бяха такива защитници на запазването на прага на преференциите, нямаше да оставят кворума на ДПС\", каза депутатът от ГЕРБ. \"Не сме искали да пипаме прага на преференциите, това беше искане на ДПС\", заяви още Александър Ненков.  ", "date": "2019.02.25", "title": "Александър Ненков: Съзирам, че БСП се готвят за загуба на евроизборите"}
{"url": "http://epicenter.bg/article/Shefat-na-NATO-Yens-Stoltenberg-idva-v-chetvartak-i-petak-/176193/2/0", "text": "Шефът на НАТО Йенс Столтенберг идва в четвъртък и петък. Това съобщи премиерът Бойко Борисов от Египет, където се провежда срещата между лидерите на ЕС и Лигата на арабските държави. А след това на 4 и 5 март у нас идва и руският премиер Дмитрий Медведев, подчерта той.   Успях да изградя такива отношения, че с противници като САЩ и Русия да сме еднакво добре, каза още Борисов в Египет. „България е лоялен член на ЕС и на НАТО с прагматична политика“, коментира министър-председателят. \"Ние не разваляме приятелства в името на нови, а надграждаме“, коментира още Борисов. Повод бе новото напрежение между Турция и Кипър. \"България е изключително лоялен член на ЕС и НАТО, но с прагматична политика, спрямо съседите си. Никоя държава, освен Турция не може да се ангажира да задържа няколко милиона мигранти, заради това ЕС дава финансова помощ“, каза министър-председателят.", "date": "2019.02.25", "title": "Шефът на НАТО Йенс Столтенберг идва в четвъртък и петък "}
{"url": "http://epicenter.bg/article/EK-s-komentar-za-napuskaneto-na-parlamenta-ot-BSP/176196/2/0", "text": "Българското правителство се опитва да намери решения по въпросите, поставени от опозицията. Това заяви днес говорител на Европейската комисия в отговор на въпрос, свързан с решението на част от опозицията да напусне Народното събрание.  Да видим какво ще стане, води се демократичен разговор, за да се намери решение на изразените опасения, добави говорителят. Така той коментира решението на БСП да не участва в работата на народните представители заради спорове около изборното законодателство.  Говорителят отговори на въпрос за нашата страна, след като преди това бяха коментирани развитията в държави на Балканите, където опозицията също напусна парламента.   По повод обстановката в балканските държави извън ЕС комисията посочи, че парламентът е мястото, където следва да се обсъждат необходимите реформи, пише БТА.  ", "date": "2019.02.25", "title": "ЕК за напускането на парламента от БСП: Търси се решение на изразените опасения "}
{"url": "http://epicenter.bg/article/Iliyana-Yotova-razgovarya-s-pobeditelkata-ot-initsiativata--Poslanik-za-edin-den-quot--Monika-Mitova/176197/2/0", "text": "За проблема с нарастващата агресия сред учениците разговаря на „Дондуков“ 2 вицепрезидентът Илияна Йотова с Моника Митова – победител в инициативата „Посланик за един ден“.  Моника е ученичка в 11-и клас в Езикова гимназия „Акад. Людмил Стоянов“, Благоевград. Мечтае да стане дипломат, съобщиха от прессекретариата на Президентството.   Инициативата „Посланик за един ден“ се провежда от посолството на Великобритания в България. Поводът за нея е Международният ден на жената 8 март. Победителките – на възраст от 15 до 19 години, са селектирани след конкурс с есе на тема „Как бих използвала силата си на личност, за да променя света“. Тази година вицепрезидентът Илияна Йотова се включи в инициативата, като избра своя победителка.  Потъпкването на основни човешки права бе основна тема на разговора между вицепрезидента и Моника. Те обсъдиха причините за агресията и тормоза в училище, както и възможните начини за тяхното преодоляване. Двете изтъкнаха семейната среда като един от най-важните фактори за възпитаване в добродетели.  В есето си Моника споделя, че би използвала влиянието си на посланик, за да организира инициативи в училищата в България, които да учат на морални ценности, да дават широко познание за света.  Заедно с екипа на вицепрезидента Моника проведе среща с ученици от Обединено училище „Св. св. Кирил и Методий“, село Априлово, община Горна Малина. Директорът Павлина Стоименова сподели опита си с проблемите, свързани с обхващането на децата от малцинствата в образователната система. Заедно със социален работник и медиатор всяка сутрин учителите събират тези ученици от домовете им, за да дойдат на училище. Необходима е много работа с родителите, които да бъдат убедени в необходимостта децата им да посещават училище.  Чрез игри, снимки и видеоклипове Моника изпрати своите послания към учениците, предимно от начален етап – за това колко са важни образованието, учението и многото знания, за толерантност към всички, независимо от техния етнос, религия, възраст, пол, социално положение, за непримиримост към агресията между хората и тормоза в училище.", "date": "2019.02.25", "title": "Илияна Йотова разговаря с победителката от инициативата „Посланик за един ден\" Моника Митова"}
{"url": "http://epicenter.bg/article/Garabed-Minasyan--Balgariya-veche-e-neten-iznositel-na-kapital/176200/2/0", "text": "Истина е, че банките успяват да се възползват от някои закони, за да получават облекчващи процедури за себе си. Също така е и факт, че банковата дейсност е много рискова. ЕК е направила бележка на 24 януари, че има нередности и несъответствия между нашето и европейското законодателство, които са в ущърб на потребителите.  Това каза в предаването \"Лице в лице\" по БТВ проф. Гарабед Минасян, макроикономист, бивш член на УС на БНБ за предложения законопроект от омбудсмана Мая Манолова за ограничаване на правомощията на банките.   \"За последните години има средно по три поправки на ГПК. Поправките в Закона за кредите пък са средно по четири на година. Мен ми е интересно как се правят тези поправки и промени? Явно хората, които са призовани да вършат тази дейност, не си разбират много от работата. Не може на година да се правят толкова много промени. През последните 3-4 години ние сме нетен износител на капитал. Това означава, че ние изнасяме повече средства за богатите и развитите държави, отколкото те внасят в България. Това показва, че очевидно има капитал, който се произвежда в България, но инвеститорите не искат да инвестират у нас. Всичко това е свързано с некачественото функциониране на родните институции\", разкри проф. Минасян.  \"Няма равнопоставеност между държавата и отделните граждани. Ако държавата има да взима нещо от някой гражданин, ще си го вземе. Обратното е свързано с много трудности и протакане. За съжаление същото е положението при банките и клиентите. Законодателят винаги пипа много внимателно\", каза още икономистът.  ", "date": "2019.02.25", "title": "Проф. Гарабед Минасян: България вече е нетен износител на капитал"}
