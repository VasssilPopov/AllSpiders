{"url": "http://epicenter.bg/article/Utre-valezhite-shte-spirat--v-ponedelnik---otnovo-snyag-/145036/2/0", "text": "Утре в по-голямата част от страната валежите ще спрат, ще е ветровито и студено с максимални температури между -3° и 2°. Това съобщи за Агенция \"Фокус\" Анна Дякова, дежурен синоптик в Националния институт по метеорология и хидрология (НИМХ) при БАН.  През следващото денонощие облачността над страната ще е значителна. През нощта превалявания от сняг ще има главно в северозападните и планинските райони. Утре в по-голямата част от страната валежите ще спрат.  Слаб сняг ще превалява на места в Западна България и в крайните източни райони. Ще е ветровито и студено с минимални температури между минус 5° и 0° и максимални - между минус 3° и 2°. През нощта срещу понеделник валежите от сняг в Западна България ще се усилят. По високопланинските проходи в Западна Стара планина ще има виелици и навявания. Атмосферното налягане е по-високо от средното за януари и ще продължи да се повишава.  По Черноморието ще е облачно, със слаби превалявания, предимно от сняг. Ще духа силен североизточен вятър. Максималните температури ще са 1°-5°. Температурата на морската вода е 8°-9°. Вълнението на морето ще бъде около 4 бала.  В планините ще е облачно, ще превалява слаб сняг, на повече места в западната половина на страната. Ще духа умерен и силен предимно югоизточен вятър, по билата на Рила и Пирин – западен вятър. Температури те ще се понижават, максималната на височина 1200 метра ще е около минус 5°, на 2000 метра – около минус 9°.  В понеделник валежи от сняг ще има на повече места в Северна и Западна България. Ще се образува нова снежна покривка. Почти без валежи ще е в югоизточните райони.  Вятърът ще е до умерен от североизток и по планинските проходи и в Северна България ще има условията за снежни виелици и навявания.  Минималните температури ще са между минус 7° и минус 2°, а максималните между минус 3° и 2°, в югоизточните райони до 4-5°.  Във вторник ще има значителна облачност, само на отделни места в Северна България ще превали слаб сняг. Дневните температури ще са с градус-два по-високи.  През нощта срещу сряда в северозападната част от страната ще има слаби превалявания от дъжд, ще се образува поледица.  В сряда след временно разкъсване на облачността, отново ще се увеличи и след обяд на повече места ще превали дъжд. Температурите ще се повишат бързо, но за кратко.  ", "date": "2018.01.13", "title": "Утре валежите ще спират, в понеделник - отново сняг "}
{"url": "http://epicenter.bg/article/Ekaterina-Zaharieva--Sega-e-momentat-da-pokazhem--che-imame-talanti-i-uspeshni-politiki/144992/2/0", "text": "\"Иска ми се освен да възприемат, че сме бедни и корумпирани, да видят и многото други положителни страна в България. Сега е моментът да покажем, че имаме много талант и много успешни политики\", заяви външният министър. \"За мен е важно по време на нашето председателство, всеки да разбере, че нашите политики са важни за всички в Европа. Иска ми се да обясняваме по-лесно нещата, които ще докоснат живота на всеки един\".   Това заяви в ефира на \"Събуди се\" външният ни министър Екатерина Захариева.   \"Когато имаме проблеми, които не сме решили, трябва да говорим за тях. Има какво да изпълняваме\", каза Захариева на въпрос дали трябва да коментираме ширещата се в страната ни корупция или просто да си мълчим\", подчерта тя.   \"Надявам се хората да са  чули прекрасната реч на Туск. Той завинаги спечели сърцата на Българите. Често политиците казват нещо на езика на държавата, на която ще бъдат гости. Но той каза цялата си реч на нашата език. Той също е търсил информация за страната ни, която да вплете в речта си. \"Това е особен знак. Това показва, че България е близо до сърцето на Доналд Туск и второ, това показва отношение като председател на Съвета\", каза тя.   Припомняме, че над 1 милион българи са гледали уникалната реч на председателя на Европейския съвет Доналд Туск при откриването на българското председателство в Народния театър. Видеото стана абсолютен хит в социалните мрежи. Наред с хвалебствените коментари всички се питаха кой е посъветвал Туск да спомене най-популярните за българите герои от миналото до съвремието като Спартак, Стоичков и Захари Бахаров, както и да рецитира \"Отечество любезно\" на Иван Вазов, пише Стандарт. Първата хипотеза бе, че това е ирландецът Уго Брейди, който от 3 години отговаря за речите на Туск. Според други обаче основната заслуга е на полския посланик у нас Кшищоф Крайевски. Той говори отличен български, познава в детайли историята ни. От две години по негова инициатива полски дипломати рецитират на 3 март и 24 май стихове на най-големите български поети. Освен това самият Доналд Туск е историк и знае кои са темите и имената, които могат да докоснат сърцето на всеки българин. Екатерина Захариева каза, че дори и еврокомисарите са били впечатлени от жеста на Туск и са ковентирали съдаржанието на речта му.  ", "date": "2018.01.13", "title": "Екатерина Захариева: Сега е моментът да покажем, че имаме таланти и успешни политики"}
{"url": "http://epicenter.bg/article/Borisov-zaminava-za-Azerbaydzhan-po-pokana-na-prezidenta-Ilham-Aliev/144993/2/0", "text": "Българският министър-председател Бойко Борисов ще посети Азербайджан между 15 и 16 януари, предава Azernewsq, цитиран от \"Фокус\".   „Министър-председателят Бойко Борисов ще бъде на официално посещение в Баку между 15 и 16 януари по покана на президента на Азербайджан Илхам Алиев. Програмата на посещението все още се изяснява“, гласи информацията на българския министерски съвет.    Търговският оборот между двете страни е в размер на 35,453 млн. долара за периода между януари и ноември 2017 г. по данни на азербайджанската митническа служба. Повече от 35,4 млн. от тази сума се дължи на вноса на български стоки.    България и Азербайджан имат голям потенциал да развият енергийното си сътрудничество. Азербайджански газ ще се доставя за България през интерконектора България-Гърция (IGB). Той ще позволи на България да получава азербайджански газ от местното находище „Шах Дениз-2“. Първоначалният капацитет на проекта е три милиона кубични метра газ. Цената му се изчислява на около 240 млн. евро.   Епицентър.бг припомня, че това ще е втора среща между Алиев и Борисов. През март 2015 година президентът на Азербайджан бе на посещение в България. Основната тема на разговорите бяха газовите връзки. Тогава премиерът обяви, че България ще се опита да размрази проекта „Набуко”. По думите му така страната ни ще може да разчита на азерски газ като допълнителен енергиен източник, а Азербейджан ще има достъп до Европа.   Проектът „Набуко” беше замразен преди няколко години от Европейската комисия, с аргумента, че не е конкурентоспособен.   Премиерът Борисов обясни, че той е изгоден и за България, и за Азербейджан и ще с него ще се избегне възможността да се заобиколи страната ни от важни енергийни проекти.   Година по-късно, през септември 2016 година в Търново пристигна вицепрезидентът на Азербайджан и съпруга на президента Мехрибан Алиева и нейната дъщеря. Борисов ги посрещна като благодари на президента на Азербайджан Илхам Алиев, че е \"изпратил в България най-скъпите си хора\". В Деня на независимостта първата дама на Азербайджан и премиеръ т Борисов откриха възстановената крепост на историческия хълм. В последния етап на нейната реставрация бяха вложени  2,5 млн. лв.от фонда \"Гейдар Алиев\", начело на който е съпругата на президента на Азербайджан. Финансирането бе договорено през 2015, когато премиерът Борисов се срещна с Илхам Алиев.  \"Една мюсюлманска страна изгражда църкви в България, а ние като християни пък поддържаме джамии. Това е силата на света - в многообразието на културите. Ако се научим всички да живеем мирно, добре и заедно, няма да има войни, а само просперитет. Да се надяваме, че светът ще бъде по-мъдър не само в следващите месеци, но и години\", подчерта премиерът Борисов.  \"Между България и Азербайджан има силно стратегическо партньорство и това се вижда на всички равнища. Сигурна съм, че днешният ни проект ще допринесе за развитието на връзките между двете страни. Специално благодаря на министър-председателя за това, че той контролираше всичко и ни подпомагаше във всяко едно отношение\", посочи Мехрибан Алиева. Мехрибан Алиева стана почетна болярка вчера. Тя бе удостоена със званията почетен гражданин на Велико Търново и почетен доктор на Великотърновския университет. Церемонията по връчването на инсигниите се проведе в Музей \"Възраждане и Учредително събрание\".", "date": "2018.01.13", "title": "Борисов заминава за Азербайджан по покана на президента Илхам Алиев"}
{"url": "http://epicenter.bg/article/Istanbulskata-konventsiya-vliza-na-cherven-plenum--Ochakvat-se-tezhki-debati-/144995/2/0", "text": "  Лидерът на БСП Корнелия Нинова обяви на 3 януари, веднага след заседанието на МС, което прие Конвенцията, че  .     в която се казва: \" От партията призоваха правителството да оттегли решението си и то да не се разглежда в Народното събрание.   Европейската левица, част от която е и БСП, настоява на сайта си: Призоваваме за ратификация на Истанбулската конвенция от ЕС и всички страни членки, за да бъдат защитени жертвите на насилие и съдени извършителите. В подкрепа на Истанбулската конвенция вече се произнесе и вицепрезидентът Илияна Йотова, който преди да влезе на \"Дондуков\" 2 бе евродепутат и водеше българската делегация на социалистите в ЕП.    Пленумът на БСП ще разгледа общо 5 точки, сред които и строителството в Национален парк \"Пирин\". Доклад за актуалната политическа обстановка ще изнеси лидерът на партията Корнелия Нинова, ще бъдат изслушани и отчети за работата на парламентарната група и на общинските съветници в СОС. Ще се обсъждат и мерки за подобряване на работата на представителите на БСП в местната власт в страната. ", "date": "2018.01.13", "title": "Истанбулската конвенция влиза на червен пленум. Очакват се тежки дебати заради натиск на ПЕС "}
{"url": "http://epicenter.bg/article/Balgariya-poludya---vsichki-pitat-koy-e-avtorat-na-rechta-na-Tusk-/144997/2/0", "text": "Над 1 милион българи са гледали уникалната реч на председателя на Европейския съвет Доналд Туск при откриването на българското европредседателство в Народния театър.  Видеото стана абсолютен хит в социалните мрежи.  Наред с хвалебствените коментари всички се питаха кой е посъветвал Туск да спомене най-популярните за българите герои от миналото до съвремието като Спартак, Стоичков и Захари Бахаров, както и да рецитира \"Отечество любезно\" на Иван Вазов.  Първата хипотеза бе, че това е ирландецът Уго Брейди, който от 3 години отговаря за речите на Туск. Според други обаче основната заслуга е на полския посланик у нас Кшищоф Крайевски, съобщава \"Стандарт\". Той говори отличен български и познава в детайли историята ни.  От две години по негова инициатива полски дипломати рецитират на 3 март и 24 май стихове на най-големите български поети.  Освен това самият Доналд Туск е историк и знае кои са темите и имената, които могат да докоснат сърцето на всеки българин.  ", "date": "2018.01.13", "title": "България полудя - всички питат кой е авторът на речта на Туск "}
{"url": "http://epicenter.bg/article/Tomislav-Donchev--V-Balgariya-ima-koruptsiya--No-ne-sme-korumpirana-darzhava/144998/2/0", "text": "\"Хареса ми речта на Доналд Туск. На първо място, защото беше на български. Тези, които казват, че като поляк на него не му е трудно да говори на друг славянски език, нека се опитат да произнесат слово на полски\", каза в \"Събуди се\" по Би Ти Ви вицепремиерът Томислав Дончев.    Полицаите не са рекетирали Борисов, за да получат пари. \"Всички искаме полицаят да е добре заплатен, мотивиран. МВР има нужда от пари. Да има повече жива сила и разследващи полицаи, по-малка администрация. Ние ни обичаме реформите, когато се случват. Обичаме да говорим за тях, но не обичаме да ги правим\", поясни Дончев.    Томислав Дончев обичал планините и особено Пирин. \"Не бих подкрепил едно решение, което да я застраши. Милея не по-малко за планината и за гората. Имаме събудени всички страхове. Надявам се, че не се крие зад втория лифт\", каза Томислав Дончев.   \"От вота на недоверие не знам какво печелим и какво губим. В България има корупция. Но не сме корумпирана държава.Защото това означава, че са загубени имунните сили да се борим с това явление\", категоричен бе Томислав Дончев. Според него борбата с курпцията не може да се реши само с един орган. Но той е първата голяма стъпка за унищожаване на това явление.", "date": "2018.01.13", "title": "Томислав Дончев: В България има корупция. Но не сме корумпирана държава"}
{"url": "http://epicenter.bg/article/Sergey-Stanishev--Ne-tarpi-otlagane-vaprosat-za-nasilieto-nad-zhenite-/145002/2/0", "text": "Не търпи отлагане въпросът за насилието над жените. Това каза лидерът на ПЕС и член на Националния съвет на БСП Сергей Станишев пред журналисти преди началото на заседанието на НС на БСП, където ще бъде обсъдена Истанбулската конвенция, предаде Агенция „Фокус“.  „Една четвърт от жените на България под една или друга форма са подлагани на насилие“, каза той. По отношение на позицията на Изпълнителното бюро на БСП против конвенцията, той посочи, че разбира загрижеността на колегите си.  „Малко бях учуден от тази спешна реакция, непосредствено след празниците, толкова категорична. Само до преди един месец позицията на Съвета на ПЕС чрез гласуване по резолюцията, където има изричен текст „подкрепяме Истанбулската конвенция\", е подкрепена от БСП“, коментира Станишев.  ", "date": "2018.01.13", "title": "Сергей Станишев: Не търпи отлагане въпросът за насилието над жените "}
{"url": "http://epicenter.bg/article/Svetlana-Sharenkova--Ne-sme-saglasni-Balgariya-da-prieme-Istanbulskata-konventsiya-/145003/2/0", "text": "Не сме съгласни България да приеме Истанбулската конвенция. Това каза Светлана Шаренкова, член на Националния съвет на БСП пред журналисти преди началото на Националния съвет на БСП, където ще бъде обсъдена Истанбулската конвенция, предаде Агенция „Фокус“.  „Ние също сме Европа и имаме друго мнение. Не сме съгласни да приемем тази конвенция“, коментира Шаренкова. Според нея това не са основните проблеми на България. Шаренкова посочи, че след влизането на България в европредседателството има други важни теми.  По отношение на другата точка в дневния ред на Пленума за строителството в Национален парк „Пирин“, Шаренкова заяви, че според нея трябва да има втори лифт в Банско.  Конституцията на Република България доста е изпреварила Истанбулската конвенция в защитата на правата на жените и децата, каза каза секретарят на ПГ на „БСП за България“ Филип Попов пред журналисти.  „Мисля, че в Конституцията е залегнала тази защита, освен това БСП винаги е защитавала правата на жените и децата. Сега ще обсъдим Истанбулската конвенция“, каза Попов. Той поясни, че когато се ратифицира една конвенция, тя има преимущество над вътрешното законодателство.  „Мисля, че следва да въведем такива закони в България, които да осигуряват още по-добрата защита на правата на жените и децата“, заяви Попов.  Депутатът от БСП Александър Симов допълни, че ако конвенцията бъде ратифицирана, някои текстове трябва да претърпят промяна.  ", "date": "2018.01.13", "title": "Светлана Шаренкова: Не сме съгласни България да приеме Истанбулската конвенция "}
{"url": "http://epicenter.bg/article/Emil-Milev-Krokodila-e-zadarzhan-po-delo-za-krazhba-ot-2009-g--/144999/3/0", "text": "Емил Милев-Крокодила е с мярка „задържане под стража“ от снощи по дело за кражба от 2009 г., предаде БГНЕС. По искане на Софийска градска прокуратура Софийски градски съд се е произнесъл по дело от 2009 г.  „Емил Милев е задържан за грабеж, който е извършил в новогодишната нощ на 2009 година в магазин „Била“ в София“, уточни за БГНЕС говорителят на СГП Зорница Таскова. Делото е в СГП от момента на грабежа.  БГНЕС припомня, че известният като магистрален бандит Крокодила беше оправдан от Специализирания наказателен съд и му бе оставена мярка „подписка“. В средата на 2015 г. специализираната прокуратура внесе обвинителен акт срещу Емил Милев, Лазарин Лазаров, Едуард Павлов и Мартин Димитров по обвинения за извършени тежки умишлени престъпления. Емил Милев, известен с прякора Крокодила, е част от бандата за магистрални грабежи \"Крокодилите\", която нашумя преди няколко години.  В края на 2009 година един от най-известните магистрални банди в страната и част от престъпната групировка - Димитър Митрев – Богровеца, беше убит при престрелка с полицията край Вакарел. С групата освен Крокодила се свързва и брат му - Евгени Милев - Гейзо. От прокуратурата тогава обявиха, че групата представлявала трайно сдружение на лицата с цел да вършат кражби и грабежи, създадена е била с користна цел и е била въоръжена. Емил Милев, Едуард Павлов и Мартин Димитров са предадени на съд за ръководство и членуване в организирана престъпна група, действала на територията на страната от февруари 2004 г. до 24 ноември 2013 г.  На 14.12.2009 г. около полунощ на Автомагистрала \"Тракия\" в района на пътен възел с. Вакарел, община Ихтиман, Емил Милев, починалият Димитър Митрев и Мартин Валентинов Димитров, придвижвайки се с автомобил, върху който били поставили синя полицейска лампа, облечени с дрехи с надписи \"Полиция\", с поставени маски на лицето и представяйки се за полицейски служители спрели лек автомобил, управляван от турски гражданин. Използвайки сила и заплашвайки го с оръжие - автомат Калашников и пистолет ЧЗ тримата отвлекли турския гражданин, поставили му белезници и се отдалечили от мястото на спирането.  Придвижили се със собствения си автомобил и с автомобила на турския гражданин на около 2 км от автомагистралата в гориста местност. Там Милев, Митрев и Димитров нанесли множество удари с ръце и крака по тялото и главата на отвлечения, заплашвали го с оръжие и му отнели 5000 евро. След това завързали турския гражданин с въже за дърво, а автомобила на турския гражданин залели с бензин и го запалили. За тези деяния на Емил Милев и Мартин Димитров е повдигнато обвинение за отвличане, грабеж и за палеж на лекия автомобил на турския гражданин.  При отдалечаване от мястото на грабежа и палежа на автомобила, Милев, Митрев и Димитров били пресрещнати от полицейски патрули, извършващи по същото време специализирана полицейска операция за противодействие на магистралните грабежи. За да успеят да избягат, Емил Милев открил автоматичен огън към полицаите. Насочил стрелбата си към намиращия се най-отпред полицейски служител, но не успял да го уцели, въпреки множеството изстрели, които попаднали в полицейските автомобили.  В отговор на това и полицейските служители започнали да стрелят, при което Митрев бил наранен смъртоносно. Крокодила е направил опит да убие полицейски служител с автомат Калашников, но деянието му останало недовършено по независещи от него причини - служителят успял бързо да се прикрие зад полицейския автомобил.  Емил Милев, Лазарин Лазаров и Едуард Павлов са привлечени като обвиняеми и за извършения на 12.03.2010 г. грабеж на 136 072 лева от банка \"Прокредитбанк България\" АД - клон Люлин. Тримата обвиняеми предварително осъществили наблюдение на банковия клон, на инкасовия автомобил, на хората които пренасят парите. Въоръжени с автомат Калашников, пистолети, автоматичен пистолет марка Узи и пушка помпа и с поставени черни маски на главите, на 12.03.2010 г. около 19.00 часа нападнали служителя на банката, който пренасял парите от банката към инкасовия автомобил, нанесли му множество удари, насочили оръжията си към него, и му взели оръжието. Опитали се да му поставят белезници, но не успели. Взели парите и избягали.  За извършения на 12.03.2010 г. въоръжен грабеж Милев, Павлов и Лазаров са привлечени като обвиняеми и предадени на съд. На Емил Милев е повдигнато обвинение и за извършения на 22.07.2010 г. въоръжен грабеж на 5440 лв. от бензиностанция ОМВ Автокам, находяща се в гр. София, бул. Ботевградско шосе №264. Емил Милев, въоръжен с автомат Калашников и с черна маска на главата, нанесъл удари по служителя на бензиностанцията и накрал посетителите да легнат на земята. При извършване на престъплението заедно с Милев е имало още две лица. Емил Милев и Мартин Димитров са предадени на съд за въоръжен грабеж, извършен на 21.08.2012 г. в бензиностанция Круиз 77, находяща се в гр. Бухово. Двамата влезли в бензиностанцията, насочили пистолети към служителката и заплашвайки я с убийство взели от касата 1370 лв.  ", "date": "2018.01.13", "title": "Емил Милев-Крокодила е задържан по дело за кражба от 2009 г. "}
{"url": "http://epicenter.bg/article/Evrodeputatat-Eva-Maydel--Ot-dnes-onlayn-plashtaniyata-stavat-po-evtini-i-sigurni-/145028/4/0", "text": "„От днес, 13 януари 2018 г., влиза в сила европейската директива за платежните услуги, която прави онлайн плащанията по-евтини, лесни и сигурни. Отпадат всички такси за плащане с дебитни и кредитни карти, въвеждат се строги изисквания за сигурност на данните на платците, както и ясни механизми, по които всеки потребител може да подаде оплакване за нередност с онлайн плащане“, заяви българският евродепутат от ГЕРБ/ЕНП Ева Майдел, която работи по директивата в комисията по парични и икономически въпроси на Европейския парламент. Това съобщиха от пресцентъра на ПП ГЕРБ.  „Директивата е нагледен пример за по-голямата полза в някои случаи да има законодателство на европейско ниво, отколкото на национално. Всеки, който е запазвал онлайн хотел или кола под наем, е изпадал в ситуация, в която накрая плаща повече, от колкото е показано на уебсайта. Това вече няма да се случва и потребителите ще виждат крайната цена, преди да платят. Освен това, всеки ще може да изисква обратно средства, които са напуснали сметката му с директен дебит, например за битови сметки или фиксирани месечни плащания като наеми и т.н. в рамките на 8 седмици и търговците ще са длъжни да ги върнат безусловно,“ допълни Майдел.  Други аспекти, които третира директивата за платежните услуги, са даването на правна сигурност и рамка за всички иновативни компании, използващи финансови технологии (Финтех), които вече могат да се конкурират с банките на равни начала.  ", "date": "2018.01.13", "title": "Евродепутатът Ева Майдел: От днес онлайн плащанията стават по-евтини и сигурни "}
{"url": "http://epicenter.bg/article/Tramp-podgotvya-petrolna-bomba-za-Putin-/145000/11/33", "text": "Русия не се вписва в американската суровинна мечта, се казва в коментар на „Независимая газета“, цитиран и представен от БГНЕС.  През тази година САЩ планират окончателно да бият своя рекорд отпреди половин век и да увеличат добива на петрол над 10 милиона барела дневно. Администрацията на президента Доналд Тръмп реши да размрази шелфовия добив и да предостави на частните компании почти 50 крайбрежни зони за проучване. От този амбициозен план все пак беше изключена Флорида. Въпреки това Тръмп иска да превърне Америка в суровинна суперсила.  Някои от експертите смятат, че той вече е направил това, но има и скептици, които се съмняват в осъществяването на американската петролна мечта. Част от анализаторите предупреждават, че на Русия все пак ще й се наложи да се посвие, например, на азиатския пазар. Доналд Тръмп продължава да разочарова Русия. На съвместна пресконференция с норвежкия премиер в Белия дом тази седмица, той заяви, че с Русия е много по-добре да си сътрудничим, отколкото да бъдем врагове. Тръмп обаче добави, че е за „по-големи обеми петрол, природен газ, за по-голямо количество енергия“.  „Подобно нещо едва ли ще се хареса на Владимир Путин“, уточни американският лидер. „Аз съм за най-силната армия, която някога САЩ са имали. Това също няма да се хареса на Путин“, продължи Тръмп. По данни на управлението за енергийна информация на министерството на енергетиката на САЩ (EIA) добивът на суров петрол в страната през 2017 г. е средно 9,3 милиона барела дневно, а през декември той е достигнал дори 9,9 милиона барела дневно. Според прогнозата на EIA добивът на суров петрол в САЩ през 2018 г. ще достигне средно 10,3 милиона барела дневно. След това EIA прогнозира увеличение не нефтодобива до 10,8 милиона барела дневно през 2019 г., като през ноември показателите ще надхвърлят 11 милиона барела. Толкова добиват в момента Русия или Саудитска Арабия.  От EIA напомнят, че предишният исторически рекорд на САЩ по добив на „черно злато“ е бил поставен през далечната 1970 г., когато страната е произвеждала по 9,6 милиона барела дневно. През миналата година за кратко САЩ минаха този исторически максимум. В близко бъдеще Америка планира да осигури за дълъг период от време рекорден нефтодобив. Освен това, в началото на януари администрацията на Тръмп реши да размрази усвояването на американския шелф, разрешавайки там проучване и добив на петрол и газ. В много случаи забраните се свалят след няколко десетилетия след тяхното въвеждане. Бюрото за управление на енергията на океана (BOEM) публикува предварителен план за отдаването в аренда на отделните шелфови участъци.  Според него в течение на 2019-2024 г. частните компании ще получат достъп до 47 зони, от тях 7 се намират в Тихия океан /включително 6 зони близо до Калифорния/, 9 – в Атлантическия океан /включително Флоридския пролив/, 12 – в Мексиканския залив, а също така 19 – край бреговете на Аляска. Не беше минала и седмица и няколко щата се обявиха против такива амбициозни планове заради екологични опасения и заради туристическия бизнес. Исканията поне на един от щатите бяха са взети предвид. Администрацията на Тръмп се отказа да дупчи шелфа на Флорида: губернаторът на щата Рик Скот успя да убеди министъра на вътрешните работи Райън Зинк, че Флорида трябва да бъде изключена от списъка с нови нефтогазови платформи. В момента такова искане е отправил губернаторът на Калифорния Джери Браун.  Някои от анкетираните от „Независимая газета“ експерти смятат, че САЩ не просто ще се превърнат в нефтогазова свръхдържава, те вече са станали такава. „САЩ успяха да направят невъзможното – да преодолеят пика на добива на петрол, който бяха достигнали в началото на 70-те години на ХХ век. Така САЩ си върнаха титлата нефтена свръхдържава и се наредиха сред най-големите производители на въглеводороди“, заяви професор Олга Маликова от Руската стопанска академия. Според нея това се е случило преди всичко „благодарение на малките и средните компании, успели икономически ефективно да започнат добив на газ и петрол за сметка на навлизането на новите технологии“.  САЩ вече оказват значително влияние на целия световен петролен пазар, даже тогава, когато взимат решения, които не засягат петролния и газов пазар, добави съветникът на президента на компанията „Финам“ Ярослав Кабаков. Но мнозина експерти все още са настроени скептично. „Петролът от новите находища постепенно ще компенсира спадащия добив на старите, прекалено увеличаване на предлагането няма да има, съответно не трябва да се чака и срив на петролните цени“, заяви старшият анализатор на Енергийния център на бизнес училището „Сколково“ Артьом Малов. “Взетите от Тръмп решения могат да доведат до увеличаване на добива на петрол в САЩ и съответно до съкращаването на глобалното търсене на петрола, което на свой ред, ще повлияе негативно върху петролните цени. Но за да се превърне в петролна свръхдържава и чист износител на петрол, растежът на добива трябва да бъде прекалено голям. В перспектива от 5-6 години това не е възможно на практика“, смята финансовият консултант на ТeleTrade Жанна Кулакова.  “По данни към края на 2017 г. САЩ са изнасяли по около 2 милиона барела дневно, но при това вносът е бил за около 8 милиона барела дневно“, добави тя. “Не трябва да се забравя и за екологичната страна на въпроса: увеличава се използването на възобновяеми източници на енергия, все по-остър е проблемът с вредните емисии и климатичните промени. Очевидно е, че тези фактори също ще влияят на американската енергийна политика през следващите години“, обърна внимание Ярослав Кабаков.  „Освен това през 2020 г. в САЩ ще се проведат президентски избори. Напълно е възможно новият стопанин на Белия дом да преразгледа плановете на Тръмп от гледна точка на екологията и глобалното затопляне“, предполага първият вицепрезидент на Руския съюз на инженерите Иван Андриевский. Въпреки това експертите не изключват напълно възможността Русия да се сблъска с определени проблеми.  „В зависимост от резултатите от проучванията, а също така други фактори, като продължаването на растежа или свиването на добива на шистовия петрол, САЩ теоретично могат да окажат влияние на петролния пазар в Азия, където Русия има интереси“, отбелязва Артьом Малов. „САЩ разполагат с инструменти, за да реализират своята мечта за енергийна доминация, те могат да изтласкат Русия“, заяви Андриевский. Това, обаче, едва ли ще се случи в близките години, добави  ", "date": "2018.01.13", "title": "Тръмп подготвя петролна бомба за Путин "}
{"url": "http://epicenter.bg/article/Chestvame-140-godini-ot-rozhdenieto-na-Peyo-Yavorov-/145026/6/0", "text": "България чества днес 140-годишнината от рождението на големия български творец Пейо Яворов. Събития, посветени на годишнината, имаше на много места в страната.  От 11.30 до 13.00 часа, в двора на къщата музей „П. К. Яворов“, на ул. „Г. С Раковски“ в столицата, студенти поети от СУ „Св. Климент Охридски” представиха свои творби, посветени на поета, предава Вести.бг.  По инициатива на Дирекция „Култура“ към Столична община бяха раздавани и флаери с произведения на Яворов, а стихове на поета звучаха в изпълнение на актрисата Силвия Лулчева и украинската поетеса Анна Багряна.  Експозицията на къща музей „П. К. Яворов“ е отворена безплатно в рамките на работния ден.  Пейо Тотев Крачолов, по-известен като Пейо Яворов, е роден в град Чирпан на 13 януари (1 януари стар стил) 1878 година. Учи в гимназията в Пловдив, а след това работи в системата на българските пощи до 1901 г.  От 1897 г. е в контакт с Вътрешната македоно-одринска революционна организация. За пръв път влиза в Македония като четник на Михаил Чаков през 1902 година. Първоначално Яворов е редактор на различни издания, свързани с македоно-одринското революционно движение – „Дело“, „Свобода или смърт“, „Автономия“, „Илинден“. Първата му публикувана творба е стихотворението „Напред“ във вестник „Глас македонски“. Четник е на Яне Сандански и става един от най-дейните сподвижници на Гоце Делчев и негов пръв биограф – „Гоце Делчев“ (1904). В 1909 година издава мемоарно есеистичната си книга „Хайдушки копнения. Спомени от Македония 1902 – 1903“.  В София Яворов става сътрудник и редактор на литературното списание „Мисъл“. През 1901 година издава първата си стихосбирка „Стихотворения“, чието второ издание от 1904 година е с предговор от Пенчо Славейков. В този период поетът работи като библиотекар, а по-късно и като драматург на Народния театър. Плод на работата му в театъра са две пиеси – „В полите на Витоша“ (1910) и „Когато гръм удари, как ехото заглъхва“ (1912).  През 1906 г. се влюбва в Мина Тодорова, сестра на П. Ю. Тодоров, но тя умира от туберкулоза. През 1907 г. излиза втората му стихосбирка „Безсъници“.  След 1908 г. той окончателно се посвещава на националноосвободителното движение и ВМОРО. Става доброволец в Македоно-одринското опълчение по време на Балканските войни /1912-1913 г./ и е избран за първия кмет на Неврокоп след неговото освобождение.  Фатална се оказва любовта на Пейо Яворов към Лора Каравелова, дъщеря на премиера Петко Каравелов. Бурната им любов има трагичен край. На 29 ноември 1913 г. тя се застрелва. Яворов е съкрушен и прави неуспешен опит за самоубийство. На 29 октомври 1914 г. великият поет слага край на живота си.  Две хубави очи. Душата на дете  в две хубави очи; - музика - лъчи  Не искат и не обещават те...  Душата ми се моли,  дете,  душата ми се моли!  Страсти и неволи  ще хвърлят утре върху тях  булото на срам и грях.  Булото на срам и грях -  не ще го хвърлят върху тях  страсти и неволи.  Душата ми се моли,  дете,  душата ми се моли...  Не искат и не обещават те! -  Две хубави очи. Музика, лъчи  в две хубави очи. Душата на дете...  ", "date": "2018.01.13", "title": "Честваме 140 години от рождението на Пейо Яворов "}
{"url": "http://epicenter.bg/article/Amerikantsite-ne-iskat-Opra-Uinfri-za-prezident/144996/7/0", "text": "Американците не искат телевизионната водеща Опра Уинфри да се кандидатира за президент, предаде Франс прес, като се позова на ново допитване до общественото мнение на института \"Марист Пол\".  Анкетата, в която са участвали 1350 души и която е била направена в периода понеделник-сряда, показва, че само 35 процента от американците искат Опра да се кандидатира на изборите през 2020 г.  Ако обаче Опра все пак се кандидатира, тогава допитването показва, че 50 процента от американците са готови да гласуват за нея срещу 39 процента, които биха гласували за Доналд Тръмп, в случай че той се бори срещу нея. Останалите анкетирани са без мнение.  Допитването показва също, че 64 процента от анкетираните имат като цяло положително мнение за телевизионната водеща.  Спекулациите, че Опра Уинфри може да се кандидатира за президент се засилиха, след като тя произнесе вдъхновяваща реч на церемонията за наградите Златен глобус, в която се застъпи за жените, малтретирани от мъжете.  ", "date": "2018.01.13", "title": "Американците не искат Опра Уинфри за президент"}
{"url": "http://epicenter.bg/article/Grisho-na-korta-rano-sutrinta-v-ponedelnik-/145029/8/0", "text": "Най-добрият ни тенисист Григор Димитров ще започне похода си на Откритото първенство на Австралия с мач на \"Род Лейвър Арина\" в понеделник, предава бТВ.  Организаторите публикуваха програмата за първия ден, като срещата на българина с квалификант е трета на централния корт и се очаква да започне около 06:00 часа българско време.  Името на първия съперник на Димитров все още не е известно.  Програма за първия ден на \"Аустрелиън Оупън\":  Централен корт, начало 02:00 часа:  вечерна сесия, начало 10:00 часа:   ", "date": "2018.01.13", "title": "Гришо на корта рано сутринта в понеделник "}
{"url": "http://epicenter.bg/article/Kambana-s-misal-na-Danov-v-hrama-na-aykido-v-Yaponiya--gepard-tseluva-raka-v-Yuzhna-Afrika/145014/10/0", "text": " В„Покана за пътуване”   няма да губим време с излишно разтакаване и тюхкане, ами направо ще ви водя в устата на звяра. Знаете ли какво е гепард да ти целува ръка. Изпитала съм го и ще го споделя!   Огромен, но дружелюбен гепард се е изтегнал като султан в харем и благосклонно приема почесването зад ухото и потупването по гърба. Мъркането му е досущ като на котка, но оглушително. Сякаш някой го е включил в усилвател за рок-концерт. Гледачът ме окуражава да поставя дланта си пред муцуната му. Нереалното усещане за покой и стелеща се нежност ме кара да забравя за опасността.   Гепардът ме близва. Първоначално - опознавателно. Езикът му е като гъвкава раш пила. Постепенно „целувките му” стават все по-интензивни. Грапавият език се катери по ръката ми чак до рамото. Подлият гъдел на страха е изчезнал отдавна. Останала е чистата радост от общуването с гордото животно почти на подсъзнателно ниво.   Моето ново гадже е на четири години и се казва Самха. 65 килограма чиста доброта. И слава Богу! Като се има предвид, че е най-бързото животно на планетата, с по-добро ускоряване отколкото доста спортни автомобили, е ясно, че не бих могла да му избягам. Гепардът развива скорост до 120 км/ч на къси разстояния (4-500 метра). Достига от 0 до 110 км/ч за 3 секунди, но пък се опитомява най-лесно от всички големи котки.   Къде е това приказно място, където човек може да реализира детската си мечта да гушка бебе-лъв и да гали гепард? В Южна Африка, „Лайънс парк” близо до Йоханесбург.  Придвижването там става с почти безшумни коли с решетки като на затворнически автомобил – достатъчно тесни, за да не те докопа разлютена голяма котка и достатъчно големи да провреш фотоапарата си. (Още подробности може да  видите в прикаченото видео).   Да,  Южна Африка е мястото, където можете да сбъднете детската си мечта да галите лъвче бебе и да си хванете гадже гепард. А ако, докато чакате виза за там случайно сте мръднали до съседна Румъния да видите как се справят другите опашкари в Европейския съюз, идете до Констанца да се заредите с малка доза здрав патриотизъм. Светослав Марков и Теодор Борисов ще ви разкажат как да откриете „скритата” българска църква в традиционната си рубрика.   Една наша сънародничка създава отлични връзки отвъд България още от 60-те години на ХХ век, когато като млада лекарка цери и твори приятелства в страните от Магреба. Вера Китова, известна като докторката на Дипломатическия корпус, неотдавна представи в Алжир своя книга написана направо на френски в превод на арабски.   Тя е член на френския съюз на лекарите-писатели и неизменно присъства в парижкото кафене „Прокоп” на годишните им срещи. В прочутото заведение, любимо на артистичната бохема повече от два века, пазят войнишката шапка на Наполеон Бонапарт. Нямал пари човекът да си плати сметката и я заложил, но така и не се върнал да се издължи.   Лекарката се шегува, че по време на Салона на книгата в Алжир получава толкова много целувки от мъже колкото не е събрала през целия си живот. Гастроентероложката е била лична лекарка на Ванга, повече от 20 години цери дипломатическия корпус у нас, автор е на 14 книги и има няколко самостоятелни изложби като художник-наивист. Нейни стихотворения са включени в тунизийски учебник по френски език за шести клас и в съкровищницата на тунизийската поезия.   В „Покана за пътуване” д-р Китова разказва за Салона на книгата в Алжир, за пустинята Сахара и мъжете в синьо - туарегите.   След като открихме нашенска следа в алжирската и тунизийската поезия, я потърсихме и в…. Япония. При това далеч от лактубацилус булгарикус, който изнасяме в Страната на изгряващото слънце, за да произвежда тамошна компания… марката „Българско кисело мляко”.   Колкото и невероятно да звучи японците се учат от нас не само на квасене, а и на айкидо.  Ще си речете „Това е чист абсурд!”, но само ако не знаете, че в основата на самурайската философия е залегнало и учението на Петър Дънов, а в град Ивама звънти камбана, изписана с мисъл на Учителя. За връзката между айкидото и Бялото братство ще ни разкаже  авторът на камбаната, скулпторът Христо Михайлов, носител на шести дан.   Той е личен ученик на Исояма Сенсей, при когото се е усъвършенствал и Стивън Сегал, и президент на техническата комисия към Българската федерация по айкидо.   Скулпторът и сенсей шести дан Христо Михайлов сензационно хвърли бомбата, че освен с учението на Петър Дънов айкидото е свързано с богомилството.   Това може да се случи само в „Покана за пътуване”! Разговорът ни със скулптора Христо Михайлов започна в Япония, за да стигне до най-старото златно съкровище в света – открито във Варненския некропол. Но не металът е най-ценният, нито фактът, че това са първите открити от археолозите златни украшения, направени от човешка ръка.   Сенсеят по айкидо забелязва нещо много по-значимо: всички накити съчетават в себе си пропорции, непознати преди 7 хил. години, когато са изработени бижутата. Според него предметите от съкровището са служели за еталонни дължини, открити в забележителности като пирамидите в Египет и Стоун Хейндж. Сред закономерностите и пропорциите в артефактите от Варна са числото на Фибоначи и числото Пи.  ", "date": "2018.01.13", "title": "Камбана с мисъл на Дънов в храма на айкидо в Япония, гепард целува ръка в Южна Африка"}
{"url": "http://epicenter.bg/article/Izvestni-lichnosti-podkrepiha-kampaniyata--Pozhelay-si-/145035/10/0", "text": "Първият ин витро център в България  , който пренася ноу-хау от Израел в областта на асистираните репродуктивни технологии, ще дари две инвитро процедури с включени стимулации на двойки с репродуктивни проблеми.   За четвърта поредна година кампанията „Пожелай си“ ще направи възможна мечтата на няколко български семейства.   Тази година от екипа на клиниката взеха решение да съчетаят модерните технологии с позитивното послание на кампанията и затова участниците трябваше да изпращат кратки видео клипове.   До 21 януари2018г. ще може да сегласува за изпратените клипове, а екипът на болницатаще обяви кои са щастливците на 22 януари 2018г.   Много популярни личности, сред които фолк звездата Алисия, моделката и актриса Деси Зидарова, изпълнителите от трио „Сопрано“, поп певицата Маги Джанаварова, тв водеща и модел Лиляна Ангелова, Мис България Ваня Пенева и актрисата Илияна Лазарова подкрепиха двойкитеи по този начин показаха, че те не са сами в борбата им.   Известните хора доказаха, че не е страшно да покажеш лицето си, когато имаш такъв сериозен проблем.Голяма част и от спомоществувателите на инициативата „Пожелай си“ също изпратиха мотивиращи видеа, за да покажат колко много хора стоят зад една ин витро процедура.   Най-коментираното, харесвано и подкрепяно видео в официалният сайт на  ще получи първата безплатна ин витро процедура с включена стимулация. А най-позитивното и емоционално видео на един от участниците  ще бъде избрано от екипа на клиниката и компаниите, които подкрепят кампанията за втората безплатна ин витро процедура с включена стимулация.   Участниците в кампанията могат да бъдат подкрепени до 22/01/2018, а видеата на всички участници могат да бъдат видени в официалния сайт на  .", "date": "2018.01.13", "title": "Известни личности подкрепиха кампанията „Пожелай си!“"}
{"url": "http://epicenter.bg/article/Kakvoto-i-da-vi-podnese-denyat--ne-predpriemayte-vazhni-stapki--sdelki--pokupki-i-kapitalovlozheniya/145037/10/101", "text": "Днес е последният критичен ден от трите поредни с кармичен кръст.   От утре, с настъпването на новата седмица, ще има нови и по-добри възможности. Дневният аспект е при Път на живота осем, затова наблегнете на специалното отношение в областта на семейството и паричните вложения.   Бъдете внимателни, защото денят и постъпките ви могат да доведат до разрушаване на постигнатото, влошаване на ситуация, прекъсване, прекратяване, скъсване с нещо или някого, макар и в момента да не го осъзнавате.   Първата част на 14 януари е предопределена за фамилията и уреждане на битови нужди, а втората част - за социалност, срещи и разговори за пари и вложения.   Каквото и да ви поднесе денят, не предприемайте важни стъпки, сделки, покупки и парични капиталовложения. Нито взимайте, нито давайте пари назаем. Банкови операции, теглене на пари, също не се препоръчват.   Изчакайте, в понеделник ще имате възможност да свършите всичко това. Денят активира невъзможност при довършване на започнатото, опасност и загуби.   Разточителството, почерпки и  семейни празненства на маса, не са препоръчителни. Препоръчва се режим на хранене и спане.   Повече за критичните дни вижте тук:  ", "date": "2018.01.13", "title": "Каквото и да ви поднесе денят, не предприемайте важни стъпки, сделки, покупки и капиталовложения"}
{"url": "http://epicenter.bg/article/Tsvetan-Tsvetanov--Ne-sme-bili-lichni-priyateli-s-Petar-Hristov--no-se-poznavame/144991/2/0", "text": "\"Не сме били лични приятели, но се познаваме. В един такъв тежък криминален случай, политиците не си спестяват да спекулират. Имаше изказвания от страна на БСП за убийството и близостта до властта. Той просто е искал да се развива България и региона. На последното му сбогуване имаше над 3000 души и това говори, че той беше достоен човек. Имаше представители на различни институции, сфери и партии\". Това заяви във връзка с убийството на бизнесмена Петър Христов зам.председтелят на ГЕРБ Цветан Цветанов в студиото на \"Събуди се\" по Нова нв.   По делото \"Наглите\" Петър Христов е изпълнил гражданския си дълг. Споделена е определена чувствителна информация, която е допринесла за разкриването на тежки престъпления в България\", каза Цветанов.   Цветанов бе запитан дали твърдението на Радан Кънев, че Христов реди листите във Велико Търново, може да се приема  за вярно, депутатът отговори така: \"Смятате ли, че  може да определи листата и да каже кой да е депутат. Това е несериозна теза и дори не си заслужава да бъде коментирана.\"   \"Не знам дали негови фирми са печелили обществени поръчки. Никога не съм се интересувал от това, което прави. Знам, че са сериозен участник на пазара още от 1996 година. Тогава не съм имал общо с политическия живот в страната. Има компетентни органи, които да следят дали са спазени всички процедури. Карате ме да коментирам нещо, с което не съм запознат подробно. Той е правил много добри неща, без да търси съответната публичност. Във времето той е бил един от истинските радетели за  синята идея. СДС и демокрацията винаги са били приоритет за него\".  Когато бъде подаден сигнал за бомба, трябва да бъдат подадени всички мерки за сигурност. Полагат се максимални усилия. Преди време пак имаше концентрация на подобни злонамерени обаждания. Ще има много провокации заради Европредседателството ни, предупреди Цветан Цветанов.   \"Мерките за  сигурност са драконовски. Искам да благодаря на всички служители от сектор \"Сигурност\". Искам от името на правилтеството да се извиним за неудобството на българските граждани\", каза той.   Вчера почина данъчният служител Иво Стаменов, след като три седмици бе в болница, защото по него бе стреляно в центъра на София.  \"Няма съществени новини по това разследване. Осъществяват  се оперативни действия. Направихме изслушване на МВР преди 2 дни. Това, което може да бъде казано е, че са взети всички мерки, за да са задържани извършителите. В момента, когато тече разследване, което още няма конкретна насока, няма смисъл да се внася неяснота, не е редно\", коментира случая Цветанов.    \"Главният прокурор каза, че има много случаи, когато са предприети превантивни мерки, когато е имало заплахи срещу такива служители. Разкриването на такова тежко престъпление не става за ден. Имало е сериозна подготовка, поне месеци, за да се стигне до такова тежко деяние. Трябва да дадем възможност на разследващите да си свършат работата\", добави той.   \"Никога не може да претендираш, че си направил съвършеното законодателство, но това е най-доброто в момента\", заяви Цветанов по отношение на приетия антикорупционен закон. \"В момента има много звена и събирането на всички тези звена ще може да има много по-добра координация. Не може да се казва, че когато се създава един орган той е, за да играе ролята на бухалка\", заяви Цветанов. Той коментира и новите 100 милиона лева, които премиерът Борисов отпусна на полицаите. Това не е направено под натиск, заяви Цветанов. Имаме повече приходи и по - добра ефективност, каза той.", "date": "2018.01.13", "title": "Цветан Цветанов: Не сме били лични приятели с Петър Христов- познаваме се, но не знам за бизнеса му "}
{"url": "http://epicenter.bg/article/Zhalt-kod-za-valezhi-ot-snyag-e-obyaven-v-8-oblasti-/144994/2/0", "text": "В събота ще е облачно. На много места ще вали сняг, в Югоизточните райони - дъжд, но и там с нахлуването на студен въздух дъждът ще преминава в сняг. Почти без валежи ще е в югозападните райони на страната, а значителни по количество ще са в планините. Ще бъде ветровито, с умерен и силен североизточен вятър. По планинските проходи има условия за преспи и навявания. Температурите ще са почти без дневен ход - между 0 и 5 градуса.  Атмосферното налягане е по-високо от средното за януари и още ще се повишава.  Жълт код за валежи от сняг е обявен за осем области на страната за 13 януари, събота, сочи справка в сайта на Националния институт по метеорология и хидрология към БАН. Предупреждението е в сила за областите Монтанска, Врачанска, Ловешка, Габровска, Пазарджишка, Пловдивска, Смолянска и Кърджалийска. За областите Монтанска, Врачанска, Ловешка, Габровска, Пазарджишка, Пловдивска синоптиците отбелязват, че ще има валежи от сняг, като те ще са по-значителни в планинската част на съответните области, където в комбинация с вятъра ще се създават условия за навявания и преспи. За областите Смолянска и Кърджалийска метеоролозите прогнозират, че ще има валежи от сняг, като в комбинация с вятъра ще се създават условия за навявания и преспи.  В планините ще е облачно, с валежи от сняг, на места значителни по количество. Ще духа силен вятър от изток-североизток, който в комбинация със снеговалежите ще води до преспи и навявания. Максималната температура на височина 1200 метра около минус 3 градуса, на 2000 метра – около минус 7 градуса.  По Черноморието ще е облачно, с валежи от дъжд. Ще духа силен североизточен вятър. Максималните температури ще са 5-6 градуса. Температурата на морската вода е 9 градуса. Вълнението на морето ще бъде 4 бала.  В неделя в по-голямата част от страната валежите ще спрат. Слаб сняг ще превалява на отделни места в Западна България и в крайните източни райони. Ще бъде студено и ветровито.  През нощта срещу понеделник валежите от сняг в Западна България ще се усилят, ще се натрупа нова снежна покривка. По високопланинските проходи в Западна Стара планина, а през деня в понеделник и на изток, ще има виелици и навявания. По-късно вятърът ще отслабне, а привечер и ще стихне. Минималните температури ще се понижат още, а и дневните в повечето райони ще са отрицателни.  Във вторник облачността ще се задържи предимно значителна. Само на отделни места ще превали слаб сняг. Ще се появи южен вятър и температурите слабо ще се повишат.  През нощта срещу сряда в северозападните райони е възможно да превали дъжд и да се образуват поледици.   ", "date": "2018.01.13", "title": "Жълт код за валежи от сняг е обявен в 8 области "}
{"url": "http://epicenter.bg/article/Harmoniyata-e-izvarveniyat-pat-kam-nas-samite-/145038/10/0", "text": "  Животът ни днес е сбор от направените избори в миналото.  „Винаги се стреми към пълна хармония на мисли, думи и действия. Винаги се стреми към изчистване на мислите и всичко останало ще бъде добре“ е казал Махатма Ганди.   Казват, че хармонията означава разбирателство, съгласуване, свързване в едно. Ако търсим хармонията вътре в себе си, то тя е вътрешен покой, душевен мир, лекота, радост. Онова чувство, което ни кара да се преливаме от положителни емоции. Да разчупим собствените си граници и бариери и да залеем света с щастието, което изпитваме. Да тичаме радостно към любимия човек, да се усмихваме на непознати и да подаваме ръка на ближния си! Хармонията е извървеният път към нас самите....   За да бъдеш в хармония с околния свят, трябва първочестно и открито да погледнеш в душата си. Да почистиш всички рафтчета и ъгли от насъбралия се прах на грешните разбирания. Да полееш нежно цветята и да дръпнеш перденцата, за да влязат топлите слънчеви лъчи. Да изхвърлиш счупеното и да лакираш дo блясъкздравото. И чак тогава да погледнеш през прозореца и да видиш колко красив и хармоничен е света. Какво изобилие, любов и надежда отваря пред теб изчистенототи съзнание.     Много са историите за хора, които са трансформирали живота си. Тръгнали са от бедност и отчаяние, но са успели да достигнат пълния си човешки потенциал. Но те са имали в сърцата си непоклатимата вяра, че трябва да се развиват, да не спират, да правят повече крачки от другите по пътя към копнежа. В душите им трайно се е настанила хармонията. Усещането, че всяка стъпчица ги води към целта. За съжаление или за радост светът е устроен така, че за да научиш какво е мир и хармония трябва да минеш през зло, лишения, липса на смисъл, унижения.     Най-успешните хора, които познавам са изключително скромни. Те твърдят, че не е важно да вдигаме шум, че е грозно да вирим носа си. Важното е всеки път когато правим това, за което сме наети, да показваме най-доброто от себе си. Да творим и да се раздаваме до край и да не търсим в замяна мехлем за егото си.„Един от главните признаци за щастие и хармония се явява пълното отсъствие на потребност да доказваш на някого нещо“, казва великия Нелсън Мандела.     Хармонията не вирее в дребните и зли души, изпълнени с омраза и завист към чуждите успехи. Човек, който не изпитва благодарност и възхита е егоист и егото го прави нещастен. Неговата душа е свита – не дава и не получава.     Когато хармонията се настани трайно в сърцата ни, светът се променя. Извенъж той ни дава зелена светлина да живеем пълноценно. Днес няма усилие, а само любов, стремежи и съпричастност. Как се е случило това, като ние просто сме станалиединствено малко по- И много хармонични и успешни, защото сме подали ръка на душата си.", "date": "2018.01.13", "title": "Хармонията е извървеният път към нас самите...."}
{"url": "http://epicenter.bg/article/Vladimir-Putin-nyama-da-ima-stranitsi-v-sotsialnite-mrezhi-kato-kandidat-prezident-na-Rusiya-/145004/7/0", "text": "Прессекретарят на предизборния щаб на Владимир Путин Андрей Кондрашов съобщи, че в социалните мрежи няма да има негови официални и лични страници, а единствено официален сайт, предава Интерфакс, цитирана от \"Фокус\".  „Официални или лични страници и профили кандидатът за президент на Русия Владимир Путин няма да има, а единствено официален сайт на предизборния му щаб“, съобщи Кондрашов.  Избирателният щаб на Путин е събрал достатъчно количество подписи в негова подкрепа за издигането му. Също така ЦИК на Русия е регистрирала 259 негови доверени лица.  Президентските избори в Русия ще се проведат на 18 март.  ", "date": "2018.01.13", "title": "Владимир Путин няма да има страници в социалните мрежи като кандидат-президент на Русия "}
{"url": "http://epicenter.bg/article/Merkel-se-nadyava-Germaniya-da-ima-novo-pravitelstvo-do-april-/145008/7/0", "text": "Германският канцлер Ангела Меркел заяви, че се надява, че ново правителство ще може да бъде съставено до Великден, предаде ДПА, цитирана от БТА.  В своя избирателен окръг в Тринвилерсхаген, в североизточната провинция Мекленбург-Предна Померания снощи след маратонските разговори между нейния блок ХДС/ХСС и социалдемократите за това дали да влязат в официални коалиционни преговори, Меркел ги нарече \"първата стъпка в един дълъг процес\".  По думите й още проблеми ще трябва да бъдат решени на европейско равнище. Много проблеми се нуждаят от международни, европейски решения, добави тя, като посочи като примери отношенията със САЩ и Китай и екологичните проблеми.  ", "date": "2018.01.13", "title": "Меркел се надява Германия да има ново правителство до април "}
{"url": "http://epicenter.bg/article/Berluskoni-obeshtava-plosak-danak--ako-bade-izbran-za-ministar-predsedatel-na-Italiya-/145009/7/0", "text": "Бившият министър-председател на Италия Силвио Берлускони заяви, че ако неговата партия „Форца, Италия“ спечели парламентарните избори на 4 март, той ще въведе плосък данък – първоначално на равнище 23%, преди да го намали до под 20%, пише The Local, цитиран от \"Фокус\".  В момента данъчната система на страната е прогресивна, като достига до 43% за най-богатите.  Думите на Берлускони, който, докато бе министър-председател в течение на три мандата, дори не е споменавал подобни идеи, предизвикаха критика от настоящия премиер Матео Ренци, който изрази почуда откъде ще дойдат средствата, необходими за финансите на страната.  „Плосък данък от 15% ще ни струва 95 млрд. евро, такъв от 20% - 57 млрд.“, изчисли той.  Председателят на парламентарната група на „Форца, Италия“ Ренато Брунета заяви, че плоският данък е „революционна мярка, която ще даде нов старт на икономиката, след като настоящето правителство-бедствие си тръгне“. Според него по-ниските данъци ще бъдат компенсирани от по-малкото им укриване и по-високата покупателна способност за домакинствата.  ", "date": "2018.01.13", "title": "Берлускони обещава плосък данък, ако бъде избран за министър-председател на Италия "}
{"url": "http://epicenter.bg/article/Rusiya-usili-protivovazdushnata-otbrana-na-Krim-s-vtori-divizion-S-400-/145010/7/0", "text": "Нов, втори дивизион зенитно-ракетна система С-400 „Триумф“ застъпва бойно дежурство по противовъздушната отбрана на Крим, предава Интерфакс, цитирана от \"Фокус\".  „Днес групировката за противовъздушна отбрана на Крим е снабдена с най-съвременната, не познаваща аналози по света, зенитно-ракетна система С-400“, съобщи командващият Четвърта ВВС и ПВО армия на Русия генерал-лейтенант Виктор Севостянов.  Преди година на бойно дежурство в Теодосия застъпи първия в Крим дивизион С-400.  ", "date": "2018.01.13", "title": "Русия усили противовъздушната отбрана на Крим с втори дивизион С-400 "}
{"url": "http://epicenter.bg/article/Zadarzhan-e-vtori-zapodozryan-za-ubiystvoto-na-ruskiya-poslanik-v-Ankara-Andrey-Karlov-/145012/7/0", "text": "Бивш служител на турската Агенция за информационните и комуникационни технологии е задържан във връзка с убийството на руския посланик в Анкара Андрей Карлов, пише в. Hurriyet, цитиран от \"Фокус\".  Дипломатът бе убит по време на изложба в Анкара на 19 декември 2016 г. от 22-годишния турски полицай Мевлют Мерт Алтънташ.  „На 12 януари 2018 г. бившият служител на турската Агенцията за информационните и комуникационни технологии бе арестуван“, съобщава източник от турските сили за сигурност, останал анонимен, поради наложените ограничения за общуване с медиите.  Съдът в Анкара е наредил задържането по обвинение за „връзки с планиране на убийство“.  ", "date": "2018.01.13", "title": "Задържан е втори заподозрян за убийството на руския посланик в Анкара Андрей Карлов "}
{"url": "http://epicenter.bg/article/Tramp-izbuhna--Ne-sam-kupuval-malchanieto-na-porno-aktrisa-/145018/7/0", "text": "Белият дом опроверга категорично информацията, че адвокат на президента на САЩ Доналд Тръмп е платил през 2016 година 130 000 долара на бивша порно актриса, за да си мълчи за сексуална връзка с магната на недвижимите имоти през 2006 година, предава Канал 3.  Плащането е било договорено между адвоката Майкъл Коен и Стефани Клифорд месец преди президентските избори, спечелени от Тръмп.  Клифорд, известна в порнографската индустрия като Сторми Даниълс, е казвала в тесен кръг, че е имала сексуални отношения с Тръмп през юли 2006 година по време на голф турнир с участието на високопоставени личности. По това време Тръмп вече е бил женен за сегашната си съпруга Мелания.  Белият дом категорично опровергава тази информация.  ", "date": "2018.01.13", "title": "Тръмп избухна: Не съм купувал мълчанието на порно актриса!"}
{"url": "http://epicenter.bg/article/London--Zaradi-Brekzit-ES-izpadna-v-paranoya-/145023/7/0", "text": "Британският министър на финансите Филип Хамънд разкритикува ЕС за твърдата позиция по Брекзит, която заплашва Лондон със загуба на различни преференции след напускането на общността, предава БГНЕС.  В интервю за утрешния германски в. „Велт ам зонтаг”, извадки от което бяха публикувани на сайта на изданието, Хамънд казва, че в Брюксел се мъчат да се държат колкото се може по-твърдо с Лондон, за да не провокират ефект на доминото и че разбира „тази параноя”. Хамънд сравнява ЕС с голф клуб.  „Не трябва, от една страна, да си собственик на голф клуб и да глобяваш всеки, които иска да го напусне, от друга. Точно обратното, трябва да полагаш по-големи усилия, за да го направиш привлекателен за нови действащи членове”, смята финансовият министър.  Той отбелязва, че САЩ „и много други държави” „искат да сключат с Великобритания договори за свободна търговия.\"  „А в Европа няма подобно нещо. От Европа чуваме обратното”.  Консултациите между Великобритания и ЕС трябва да продължат до ноември 2018, след което двете страни ще разполагат с половин година за ратификация на договореното от националните парламенти.  Брекзит ще се състои на 29 март 2019, след което ще започне двугодишен преходен период.   ", "date": "2018.01.13", "title": "Лондон: Заради Брекзит ЕС изпадна в параноя "}
{"url": "http://epicenter.bg/article/TsRU-obvini-ruskoto-razuznavane-za-virusa-NotPetya--porazil-hilyadi-kompyutri-v-tsyal-svyat-/145024/7/0", "text": "Централното разузнавателно управление на САЩ смята, че компютърният вирус NotPetya, атакувал преди половин година редица компании и организации в Русия и Украйна, „с висока степен на вероятност” може да е бил създаден в руското Главно разузнавателно управление (ГРУ), съобщи в. „Вашингтон поуст” като се позова на източници, запознати със секретни доклади на американското разузнаване. Това предава Нова телевизия.  Изданието посочва, че от ЦРУ са отказали коментар на тази информация.  На 27 юни 2017 зловреден вирус, който блокира достъпа до данни и изисква превеждане на пари за деблокирането, атакува десетки енергийни, телекомуникационни и финансови компании и организации в Русия и Украйна, а след това се разпространи в целия свят, предава ТАСС, цитирана от БГНЕС.  Експерти от фирмата Group-IB, специализирана в компютърна сигурност и защита от кибер заплахи, посочиха като виновник за атаката вируса Petya, който не позволява зареждането на операционната система, блокира компютрите и изисква откуп от 300 долара в криптовалутата биткойни.  По-късно в руската „Лаборатория Касперски” стигнаха до извод, че светът се е сблъскал с нов зловреден вирус, а компанията го нарече NotPetya.  Руските власти многократно заявиха, че нямат отношение към мащабните кибер атаки, станали през последните години.  През юли 2017 прес секретарят на руския президент Дмитрий Песков нарече абсурдни обвиненията срещу Русия, че е замесена в организирането на кибер атаки срещу украински обекти.  ", "date": "2018.01.13", "title": "ЦРУ обвини руското разузнаване за вируса NotPetya, поразил хиляди компютри в цял свят "}
{"url": "http://epicenter.bg/article/Zukarbarg-zagubi-poveche-ot-3-mlrd--dolara-zaradi-promenite-vav--quot-Feysbuk-quot--/145025/7/0", "text": "Котировката на ценните книжа на компанията \"Фейсбук\" намаля с 4,5%, след като основателят на социалната мрежа Марк Зукърбърг обяви въвеждането на основни промени във формирането на Newsfeed-а. Така Зукърбърг, който притежава 14% от акциите на компанията, намали състоянието си с 3,2 млрд долара само за едно денонощие, предава БГНЕС.  За това свидетелстват данните от финансовата борса Nasdaq, цитирани от \"РИА Новости\".  БГНЕС припомня, че по-рано създателят и шеф на \"Фейсбук\" съобщи, че планира да въведе основни изменения в платформата, насочени към укрепване на междуличностната комуникация и намаляване на общественото съдържание.  В свое изявление Зукърбърг посочи още, че промените целят броят на публикациите от компании, брандове и медии да намалее за сметка на информацията, идваща от семейството и приятели.  \"С тези промени се надявам, че хората ще започнат да прекарват по-малко време във \"Фейсбук\".... а самият престой в мрежата ще стане по-ценен и полезен\", заключи Зукърбърг.  ", "date": "2018.01.13", "title": "Зукърбърг загуби повече от 3 млрд. долара заради промените във \"Фейсбук\" "}
{"url": "http://epicenter.bg/article/Milosh-Zeman-vodi-ubeditelno-na-prezidentskite-izbori-v-Cheshkata-republika-/145027/7/0", "text": "Действащият чешки президент Милош Земан има преднина на изборите за държавен глава в Чешката република, при около 30% обработени гласове, съобщава AFP, цитирана от \"Фокус\".  Към момента 73-годишният Земан има общо 42,90% подкрепа от преброените бюлетини. След него се нарежда Иржи Драхош с 24,73%.  Традиционно първият тур на чешките президентски избори се провежда в два дни, като при нужда ще бъде организиран балотаж. Първият тур приключи в 16:00 часа българско време днес.  ", "date": "2018.01.13", "title": "Милош Земан води убедително на президентските избори в Чешката република "}
{"url": "http://epicenter.bg/article/Emanyuel-Makron-opisal-v-erotichen-roman-lyubovnite-si-trepeti-kam-Bridzhit/145030/7/0", "text": "Президентът на Франция Еманюел Макрон е автор на еротичен роман, съобщават местни медии. По данни на изданието Le Parisien, през 1993 г., когато е бил на 16 години, той е написал роман с еротично съдържание.  Подробности около творчеството му станаха публично достояние след признанията на негова съседка. Тя разказа пред медиите, че преди 25 години е напечатала ръкопис от 300 страници, който получила от бъдещия президент на Франция.  „Веднъж той ме помоли да напечатам 300 страници, които току-що бе написал”, разказва жената пред Closer. Тя не си спомня подробности от творбата, но по думите й това бил „Смел и малко неприличен роман”.  Имената на главните герои в книгата били измислени, но не е изключено настоящата първа дама на Франция Бриджит Макрон (тогава Бриджит Троньо) да е един от персонажите. Когато Макрон е писал книгата, тя е била негова учителка.   ", "date": "2018.01.13", "title": "Еманюел Макрон описал в еротичен роман любовните си трепети към Бриджит"}
{"url": "http://epicenter.bg/article/Sedem-raneni-sled-vzriv-v-albanskiya-grad-Shkodra-/145032/7/0", "text": "Седем души са ранени при взрив в албанския град Шкодра, случил се около 10:30 часа сутринта местно време, съобщава Albanian Daily News, цитиран от \"Фокус\". Полицията подозира, че експлозията е била опит за убийството на местния бизнесмен Лулзим Кула.  Контролни проверки се извършват в целия град, както и по изходите на Шкодра, с цел да се залови извършителят.  Към момента няколко души са задържани във връзка с взрива. Двама от ранените се намират в тежко състояние и са транспортирани до близка болница.  ", "date": "2018.01.13", "title": "Седем ранени след взрив в албанския град Шкодра "}
{"url": "http://epicenter.bg/article/Turskata-artileriya-e-otkrila-ogan-sreshtu-kyurdski-obekti-v-siriyskata-provintsiya-Afrin-/145033/7/0", "text": "Турската артилерия е открила огън срещу обекти на обявената за терористична групировка Работническа партия на Кюрдистан и партията „Демократически съюз“, разположени в сирийската провинция Африн, пише вестник Hurriyet, цитиран от \"Фокус\".  Съгласно данните на изданието, атаката е извършена от територията на южната турска провинция Хатай, като целта е да се предотврати формирането на „терористичен коридор“ край южната граница на Турция. Според разпространено от турската армия съобщение, военните са изстреляли най-малко 36 снаряда срещу няколко от кварталите на град Африн.  По-рано в събота турският държавен глава Реджеп Тайип Ердоган също даде информация за действията на военните по време на среща с членове на управляващата „Партия на справедливостта и развитието“, проведена в източната част на Турция. По думите на Ердоган, „ние разрушаваме западното крило на този коридор“.  Президентът също така заплаши с интервенция, ако, както пише изданието, терористите не се предадат.  ", "date": "2018.01.13", "title": "Турската артилерия е открила огън срещу кюрдски обекти в сирийската провинция Африн "}
{"url": "http://epicenter.bg/article/Daily-Mail--V-Balgariya-e-dosta-po-evtino-ot-Nitsa-i-pochti-sashto-tolkova-hubavo-/145034/7/0", "text": "Британското издание Daily Mail публикува на страниците си статия, посветена на първия полет на авиокомпанията „Изиджет“ до българския град Варна, предава агенция \"Фокус\". Изданието пише, че градът е бил дестинация за германски и полски туристи от десетилетия, но Варна иска да отвори себе си и за британски посетители.  В свят, в който всеки град се определя като „Северна Венеция“ или „Южен Париж“, Варна може да се назове „Нова Ривиера“. Съгласно туристическата брошура на града, цитирана от британския вестник, в града \"е слънчево като в Ница, плажовете са също толкова хубави, но във Варна цените са на 1/3“ от тези във френския град.  Вестникът пише още, че има два града Варна. Единият представлява място с приятни клубове, добри хора и тонове история, докато другият град са местата, отдалечени на няколко километра от жилищните квартали, пише вестникът, уточнявайки, че става въпрос за варненските плажове и най-вече Златни пясъци.  При все това британското издание не пропуска да отбележи наличието на бездомни хора по улиците на българската \"морска столица\".  ", "date": "2018.01.13", "title": "Daily Mail: В България е доста по-евтино от Ница и почти също толкова хубаво "}
{"url": "http://epicenter.bg/article/Sekretnite-raketi--quot-Kurier-quot--na-Putin-v-Arktika---10-minuti-i-SASht-sa-v-ruini-/145017/11/33", "text": "Сп. Time се тревожи за съдбата на Договора за ракетите със среден и малък обсег заради намерението на президента Доналд Тръмп да излезе от него. Но, както пише авторът, това е принудителна мярка. За всичко са виновни, разбира се, руснаците. Европейците с тревога следят събитията, пише руското издание \"Свободная преса\",    Договорът за ракетите със среден и малък обсег бе подписан между СССР и САЩ през 1987 г. Той забранява разработването, изпитването, производството и използването на ракети с наземно базиране със среден обсег (от 1000 км до 5500 км) и малък обсег (от 500 км до 1000 км). Няма ограничения за ракетите с въздушно и морско базиране.  Сега разположените в САЩ междуконтинентални балистични ракети могат да долетят до европейската част на Русия, където са концентрирани главните ѝ промишлени и административни ресурси, за 25−30 минути. Тоест, има тактическо време както за реакция с ракети, така и за известни отбранителни мероприятия.  Ако САЩ излязат от договора, те ще разположат ракети със среден обсег в Европа, както беше до 1987 г. В такъв случай полетното им време ще се съкрати до 7−10 минути.  Напълно е разбираемо, че тези нови огнища на опасност ще бъдат взети на прицел от руските ядрени ракети. Разбираемо е и притеснението на европейците, пише изданието. А сега САЩ вземат мерки и за разработването на ракети със среден обсег от ново поколение, като твърдят, че Москва нарушава договора.  Руският президент Владимир Путин обаче има отговор на тези заплахи. Става въпрос за секретната разработка от началото на 90-те години на ХХ век под названието \"Куриер\". Това е лека междуконтинентална балистична ракета (МБР) с мобилно базиране, която още тогава е била на етап изпитания и са били направени 4 пуска. Тоест, за получаването на готова за действие ракета няба да са необходими нито много време, нито особено много средства.  Особеностите на тази ракета се състоят в това, че тя е с доста по-малки габарити и маса, отколкото тежката междуконтинентална балистична ракета \"Топол\" и може да бъде транспортирана в автофургони. За уникалните ѝ качества може да се съди и по това, че цялата документация и до днес е строго засекретена.  Така че, коментира руското издание, отговорът на Москва на американската заплаха е в разполагането на МБР \"Куриер\" в Арктика. Така полетното време на ракетата до територията на САЩ ще се съкрати на до 10 минути.  И това ще гарантира сдържането на американските ядрени амбиции.  Както Владимир Путин заяви през август на хорума \"Валдай\", руският отговор ще бъде \"огледален и незабавен\".    ", "date": "2018.01.13", "title": "Секретните ракети \"Куриер\" на Путин в Арктика - 10 минути и САЩ са в руини "}
{"url": "http://epicenter.bg/article/Kevorkyan--Rechta--koyato-Tusk-ne-proiznese--Tseluvachi/145039/11/0", "text": "РЕЧТА, КОЯТО ТУСК НЕ ПРОИЗНЕСЕ ЦЕЛУВАЧИ   Кеворк Кеворкян   Изчаках да минат екзалтациите около речта на Туск. И сега е време да се запитаме: имаме ли нужда някой водевилно да прип   \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n", "date": "2018.01.13", "title": "Кеворкян: Речта, която Туск не произнесе. Целувачи"}
{"url": "http://epicenter.bg/article/Trup-na-mazh-e-otkrit-tazi-sutrin-v-blizost-do-zhilishten-blok-vav-Varna-/145001/3/0", "text": "Труп на мъж е открит тази сутрин в близост до жилищен блок на ул. „Радецки“ във Варна. Това съобщиха за Радио „Фокус“ – Варна от ОДМВР-Варна.  Сигналът за мъж в безпомощно състояние е постъпил малко преди 07.30 часа сутринта.  На място се извършват процесуално-следствени действия, за да се установи причината за настъпилата смърт, както и самоличността на мъжа.  На този етап от МВР не съобщават дали става въпрос за убийство или друг инцидент.  ", "date": "2018.01.13", "title": "Труп на мъж е открит тази сутрин в близост до жилищен блок във Варна "}
{"url": "http://epicenter.bg/article/45-godishen-balgarin-v-strana-ot-ES-e-podaval-falshivi-signali-za-bombi-v-Sofiya-/145005/3/0", "text": "45-годишен български гражданин е подавал фалшивите сигнали за взривни устройства на територията на България и други европейски държави. Това стана ясно по време на брифинг в СДВР, където директорът - старши комисар Ивайло Иванов даде подробности във връзка с установен автор на злоумишлени обаждания, предаде Агенция „Фокус“.  „Бяха получени множество злонамерени телефонни обаждания за поставени взривни устройства на територията на различни обекти – Аерогара София, НДК и Народно събрание. Бяха извършени необходимите проверки – такива взривни устройства не бяха открити. Всички служби за сигурност в България проведоха много оперативно-издирвателни мероприятия. Беше направен контакт с партньорски служби“, разказа ст. комисар Иванов.  Той поясни, че обажданията се подават от карта на чужд мобилен оператор.  \"Беше установен подателят на сигналите. Това е 45-годишен български гражданин, който се намира на територията на страна от ЕС. Установено е за това лице, че е подавало множество сигнали, освен до обекти на територията на България и до различни европейски институции“, каза още той и уточни, че все още не е задържан.  Действаме с партньорските служби по установяване на неговото местонахождение и задържане, разказа старши комисар Ивайло Иванов.  „В България назад във времето са водени досъдебни производства по същия повод. Той много такива сигнали е подавал. Това деяние е наказуемо и по Наказателния кодекс, и по Закона за тел. 112. В НК има предвидено наказание лишаване от свобода, а в Закона за тел. 112, когато са мобилизирани службите за реагиране, глобата е доста сериозна – тя е от 10 000 до 20 000 лв., и може да се търси обезщетение за причинените вреди и направените разходи от службите. Страната е в ЕС. Към този момент няма да го обявяваме, тъй като все още не е задържан. Действаме в тесен контакт с партньорските служби“, заяви ст. комисар Иванов.  По думите му 45-годишният мъж подава сигнали не само на територията на България, а и до най-различни европейски институции.  „Последният пример е ЕК. Той от доста време не е на територията на България. Имаме конкретна информация, че е на територията на дадена страна. Просто умишлено не искам да я споменавам. Нека колегите да си свършат работата. Човек, който подава множество такива сигнали, можем само да гадаем каква му е мотивацията – дали има някакво психическо заболяване, или друга цел. Не може така лесно да се подават такива сигнали, защото това внася напрежение сред гражданите, вкарва се огромен ресурс от службите за сигурност“, допълни той и уточни, че при всеки един сигнал са длъжни да реагират.  „Има разписана процедура. Действат много служби, много ресурс се разходва. В последно време на аерогара „София“ е подал 3 сигнала, вчера за НДК имаше 2 сигнала, за Народно събрание – 1. Общо взето сигналите се подават на телефони, които са общо достъпни в Интернет“, каза още Ивайло Иванов.   Последният сигнал беше подаден на горещия телефон на Община Кърджали вчера следобед, добави старши комисар Ивайло Иванов.  „Данните, които имам, със сигурност категорично мога да потвърдя, че от 2012 г. насам мъжът подава сигнали. Има криминални регистрации за шофиране след употреба на алкохол“, коментира той. Ст. комисар Иванов не пожела да каже от къде е мъжът, както и с какво се занимава, освен с подаването на фалшиви сигнали.  „От няколко години не е на територията на страната. Повече не мога да кажа към този момент, защото лицето все още не е задържано“, заяви ст. комисар Иванов. За подаваните преди сигнали срещу мъжа има образувани досъдебни производства. Сред сигналите му са обекти с голямо обществено значение – съд, прокуратура, частни хотели. Вчера сигналът за НДК и Народно събрание е подаден на горещия телефон на Община Кърджали“, каза още ст. комисар Ивайло Иванов.   ", "date": "2018.01.13", "title": "45-годишен българин в страна от ЕС е подавал фалшиви сигнали за бомби в София "}
{"url": "http://epicenter.bg/article/Rabotnik-vidyal-kilara-na-Petar-Hristov--Naemniyat-ubiets-deystval-kato-nindzha--Video--/145013/3/0", "text": "Все още няма следа от убиеца на бизнесмена Петър Христов, който беше показно разстрелян в началото на седмицата. В понеделник около 8 ч. сутринта убиецът е влязъл в строежа до сградата, до която беше убит Христов, предаде бТВ.  Стрелецът е нагласил дъски до прозореца, вероятно за да не се вижда какво прави вътре. След това от маса започва стрелбата през предварително счупено стъкло. Изстреляни са 8 куршума към Христов.  След това убиецът бяга през тъмни коридори на изоставения строеж и не оставя никакви вещи след себе си.  Стрелецът се разминава с работник на строежа.  „Беше с тъмни дрехи, спортно облечен, с раница на гърба, с ръкавици, маска, качулка. Той си прескочи като нинджа и избяга”, разказа той пред bTV.  Според източници в момента текат разпити на хора, свързани с фирмите и имотите на Петър Христов във великотърновския район, както и на лица от кръга на „Наглите” и „Килърите”.  ", "date": "2018.01.13", "title": "Работник видял килъра на Петър Христов! Наемният убиец действал като нинджа (Видео) "}
{"url": "http://epicenter.bg/article/Navarshvat-se-90-godini-ot-podviga-na-Mara-Buneva-/145006/2/0", "text": "Днес се навършват 90 години от подвига на Мара Бунева, която застрелва сръбския управител Велимир Прелич в Скопие. Честването на събитието ще се отбележи в 11 часа сутринта местно време (12:00 българско) в църквата „Свети Димитър“ в града. След това ще бъдат поставени венци на мястото, където тя загива край Каменния мост на Вардар. Честванията се организират от Българския културен клуб в Скопие, предава македонската медия „Локално“, цитирана от \"Фокус\".  Мара Бунева е родена в Тетово през 1901 година. Учи в гимназията в Скопие и след края на Първата световна война се премества в София, където завършва висше образование. Тя се жени за офицера от българската армия Христо Хранков. Брат ѝ Борис Бунев я привлича към ВМРО. Той започва да изпълнява нареждания от революционната организация, няколко пъти преминавайки границата с конспиративни задачи.  На 13 януари 1928 г., Бунева убива в центъра на Скопие на Каменния мост на река Вардар Велимир Прелич, а след това се застрелва в гърдите. Прелич е правен съветник на тогавашната сръбска Вардарска бановина и като такъв е отговорен за съдебния процес срещу Македонската младежка тайна организация .  На въпроса на сръбския офицер, който първи пристигал на мястото на нападението, защо е убила Прелич, смелата българка отговоря: \"Заради тормоза, извършен над моите братя. Защото обичам моята страна“.  Мара Бунева умира на следващия ден, 14 януари, от раните си. Погребението ѝ е извършено без свещеник и в незнаен гроб.  ", "date": "2018.01.13", "title": "Навършват се 90 години от подвига на Мара Бунева "}
{"url": "http://epicenter.bg/article/NS-na-BSP-nagradi-prof--Stefan-Danailov-i-prof--Radoslav-Gaydarski-s-Pochetniya-znak-na-partiyata-/145007/2/0", "text": "По инициатива на Изпълнителното бюро на БСП и с единодушно решения на Националния съвет, проф. Стефан Данаилов и проф. Радослав Гайдарски бяха наградени с Почетния знак на партията. Това съобщиха от пресцентъра на НС на БСП.  Проф. Гайдарски получи знака по случай своята 80-годишнина, а проф. Данаилов за своята 75-годишнина.  Те са удостоени със знака и за своята дългогодишна партийна и политическа дейност.  ", "date": "2018.01.13", "title": "НС на БСП награди проф. Стефан Данаилов и проф. Радослав Гайдарски с Почетния знак на партията "}
{"url": "http://epicenter.bg/article/Emanuil-Yordanov--Kriminogennata-obstanovka-ne-biva-da-se-svarzva-s-Balgarskoto-evropredsedatelstvo-/145011/2/0", "text": "Криминогенната обстановка от началото на годината не бива да се свързва с Българското европредседателство. Това каза в интервю за седмичното обзорно предаване „Метроном“ на Радио \"Фокус\" Емануил Йорданов, вътрешен министър в периода 1999 - 2001 г.  Във връзка с последните събития той уточни, че в България не е извършено нито едно политическо убийство по време на прехода, което е добър показател за демократичните процеси у нас. По отношение на допълнителните 100 милиона лева за МВР, Йорданов констатира, че това ще доведе до козметично завишаване на заплатите с до 50 лева на служител. Според него обаче реални реформи в последните години не са извършвани в системата на министерството.  „По-скоро трябва да се оптимизира работата, включително да бъдат прегледани много обстойно щатовете и да се обърне много по-сериозно внимание на това по какъв начин се изразходва финансовият ресурс на министерството. Що се отнася до възможностите, Министерството винаги е разполагало с такива и тези възможности трябва да се съхраняват и развиват. Но ако се действа, както се е действало до сега – с напълно неглижирана проблематика на служителите, тогава не можем да бъдем оптимисти за бъдещето“, каза още той.  Емануил Йорданов добави, че финансови проблеми съществуват и в другите европейски вътрешни министерства. Разликата е, че у нас те се усещат много по-силно, каза още Йорданов.  \"МВР не се нуждае от революционна формула, а от отговорно отношение на държавата към съществуващите предизвикателства\", добави бившият вътрешен министър.  ", "date": "2018.01.13", "title": "Емануил Йорданов: Криминогенната обстановка не бива да се свързва с Българското европредседателство "}
{"url": "http://epicenter.bg/article/Simeon-Vtori--Nay-vazhniyat-prioritet-za-evropredsedatelstvoto-sa-Zapadnite-Balkani-/145015/2/0", "text": "Най-важният приоритет на Българското председателство на Съвета на ЕС е този, свързан със Западните Балкани. Това мнение изрази в интервю за предаването „Събота 150“ по БНР бившият премиер Симеон Сакскобургготски.  Той е един от участниците в Консултативния борд за председателството, който координира изпълнението на приоритетите.  Ролята ни да помогнем на т.нар. Западни Балкани е много важна и можем наистина да свършим добра работа, каза Симеон.  Мисля, че всичко е много важно, значимо, отговорно и всички да положим общи усилия да се оправдаят донякъде всички очаквания и надежди и същевременно да се справим с приоритетите, които са били посочени, бившият премиер.   ", "date": "2018.01.13", "title": "Симеон Втори: Най-важният приоритет за европредседателството са Западните Балкани "}
{"url": "http://epicenter.bg/article/Zhestok-debat-na-plenuma-na-BSP-za-Istanbulskata-konventsiya--Ninova-i-Stanishev---na-nozh-/145016/2/0", "text": "  Както вече писахме ИБ на БСП е категорично против ратификацията на Конвенцията. ПЕС обаче настоява за нейното ратифициране и то веднага. Стана ясно, че партии от ПЕС дори са заплашили БСП с изключването й от редиците на ПЕС.    Първият е бил свързан квотите за бежанци - казус, който се разигра по време на президентските избори, вторият път засягаше споразумението СЕТА, третият - са санкциите срещу Русия, за които от БСП настояват да отпаднат.  Той подчертал, че дебатът е изкривен и виновни са управляващите, които не са провели  обществен дебат по тази тема.       Говорейки за същината на Конвенцията, която е за защитата на жени от насилие, но въвежда и понятието \"социален пол\", тя попитала колегите си: \"Ще приемем ли лъжицата катран в меда? Това е все едно да вкараме във \"Война и мир\" порно сцени или да заразим здрав човек с вируса на СПИН\".     Непримирими са били жените, членове на пленума, които предупредили Станишев и ПЕС да не скриват зад защитата на жените от насилие, истинските намерения на тази Конвенция.      ", "date": "2018.01.13", "title": "Нинова и Станишев в жесток дебат за Истанбулската конвенция. Пленумът на БСП срещу лидера на ПЕС"}
{"url": "http://epicenter.bg/article/Iliyana-Yotova--Tryabva-da-razbiem-stereotipite--koito-Balgariya-ima-navan/145019/2/0", "text": "Вицепрезидентът Илияна Йотова коментира в „Седмицата“ на Дарик началото на българското европредседателство, като подчерта, че то започва нормално.  „Това са шест месеца много важни за страната. Трябва да разбием стереотипите, които България има навън. Това и лека, и нелека задача. Трябва да се впрегнат всички национални усилия“, каза Йотова.  По думите ѝ е нормално да има и протести, тъй като това е част от демокрацията.  „Трябва да ви кажа, че почти нямаше Среща на върха, в която се събират всички министър-председатели и президенти на държавите членни, и Брюксел да не е окупиран от някакъв вид протести. Във всички случаи те бяха основателни. Това е начин, когато се съберат европейските лидери хора, които смятат, че са ощетени, да покажат своето мнение. Не мисля, че това трябва да се преекспонира, а по-скоро държавата трябва да реагира на база национална политика и да намери решение на проблемите“, посочи Йотова.  По думите на вицепрезидента няма връзка между извършените криминални престъпления в последните дни и началото на европредседателството. Според нея има чувство на безнаказаност в организираната престъпност и криминалните случаи са резултат от това.  „Такива убийства не могат да се извършат в страни, където има закони, а законите се спазват, има сериозна работа по разкриваемост на престъпленията. Борбата срещу организираната престъпност у нас получи в последните два доклада на ЕК по-добра оценка, но не съм оптимист как ще изглежда тази оценка в следващия доклад. За нас обаче е по-важно, че българските граждани се чувстват несигурни да ходят по улиците вече“, коментира тя.  Вицепрезидентът заяви, че е огорчена от начина, по който е било преодоляно ветото за антикорупционния закон.  „Това е политическо решение на мнозинството, но някак си не е уважително да не се разгледат поне мотивите за ветото по същество и да има дискусия по тях. Решението, само защото е президента, или е някаква опозиционна партия, и трябва веднага да бъде отметнато, не е сериозно отношение на една управляваща партия, която претендира да бъде европейска“, каза Йотова.  По повод разгорещените дебати около клипа за българското европредседателство и последвалата реакция на френската евродепутатка от „Зелените“ Карима Дели, която видя в него намек за сексуален тормоз и поиска свалянето му, вицепрезидентът заяви, че отминава тази тема с насмешка:  „Аз познавам Карима, тя има своите странности. Всеки е свободен да мисли, каквото иска“, допълни тя.  ", "date": "2018.01.13", "title": "Илияна Йотова: Трябва да разбием стереотипите, които България има навън"}
{"url": "http://epicenter.bg/article/VMRO-gnevni-/145020/2/0", "text": "Скандалите около Истанбулската конвениция продължават с пълна сила. След като стана ясно, че вчера е внесена за ратифициране по бързия начин в Народното събрание, от партията на Каракачанов ВМРО скочиха остро. Припомняме, че на последния Министерски съвет конвенцията стана повод за раздори в управляващата коалиция. Против нея се обявиха не само патриотите, част от депутатите на ГЕРБ, ДПС също са разделени, а днес съдбата на гласуването й решават от БСП, тъй като стана ясно, че те също са против нейното ратифициране.    официализиране на термина „джендър“                  ", "date": "2018.01.13", "title": "ВМРО отново с остра декларация срещу Истанбулската конвенция: Това са \"новите\" извратени тенденции"}
{"url": "http://epicenter.bg/article/Prof--Todor-Kantardzhiev--Okolo-48-000-dushi-sa-zabolelite-ot-grip-v-stranata-/145021/2/0", "text": "Заболелите от грип в момента, по мои изчисления в последната седмица, са към 48 000 души в страната. Това каза в интервю за Агенция „Фокус“ директорът на Центъра по заразни и паразитни болести проф. Тодор Кантарджиев във връзка със зачестилите грипни заболявания в страната.  „Решението за обявяване на епидемични мерки в дадена област е по предложение на локалното РЗИ и се взима от местната управа. Фактически, епидемичната обстановка в страната можем да кажем, че някои от областите имат една значително повишена заболеваемост. Това са: Перник, Пазарджик, Смолян, София-област, Сливен. За 5 дни сме изследвали 134 проби, като са доказани пет вируса H1N1 (пандемичен грип), H3N2. Останалите 34 са група B. Той обикновено се явява в началото и в края на епидемията. Засега виждате 34 са група B, а 6 са група А“, обясни проф. Кантарджиев.  По думите му засегнати с много положителни проби от група В са: Пазарджик, Сливен, Благоевград, където има група А - H3N2 и H1N1.  „H1N1е този, който преди години наричахме „свински грип“, H3N2 е грипът, който в момента доминира в САЩ и Западна Европа. До две седмици ще можем да кажем кой от тях ще вземе превес. Засега прави впечатление, че наистина е много голям процентът на група В грипни вируси“, каза още проф. Тодор Кантарджиев.  ", "date": "2018.01.13", "title": "Проф. Тодор Кантарджиев: Около 48 000 души са заболелите от грип в страната "}
{"url": "http://epicenter.bg/article/Andrey-Kovachev--Istanbulskata-konventsiya-ne-e-obvarzana-sas-spekulata-za-tretiya-pol-/145022/2/0", "text": "Истанбулската конвенция не е обвързана по никакъв начин със спекулата за третия пол и семейното законодателство. Това каза в интервю за седмичното обзорно предаване „Метроном“ по Радио \"Фокус\" евродепутатът от ГЕРБ/ЕНП Андрей Ковачев.  Той подчерта, че конвенцията касае единствено случаите на домашно насилие и защита на нежния пол.  „Фалшивите новини и това, че някои хора си правят изводите от заглавията в медиите, водят до разпространяването на тази фалшива психоза. Конвенцията няма нищо общо с другите теми. Другите теми също все пак се дебатират от страните в Съюза, но пак казвам – Истанбулската конвенция няма нищо общо с дебата, който се проведе.“  Андрей Ковачев направи уточнението, че Истанбулската конвенция не е конвенция на ЕС, а на Съвета на Европа, която е била ратифицирана с огромно мнозинство от ЕП.  Той изрази надежда, че депутатите ще се запознаят по-отблизо с конвенцията, преди да започнат обсъжданията и в българския парламент.  ", "date": "2018.01.13", "title": "Андрей Ковачев: Истанбулската конвенция не е обвързана със спекулата за третия пол "}
{"url": "http://epicenter.bg/article/Plenumat-na-BSP-vazlozhi-na-parlamentarnata-grupa-da-glasuva-protiv-Istanbulskata-konventsiya-/145031/2/0", "text": "Пленумът на БСП възложи на парламентарната група на партията да гласува \"против\" Истанбулската конвенция, предаде Агенция \"Фокус\".  \"За\" решението гласуваха 61 членове на Националния съвет, \"против\" - 25 и \"въздържали се\" - 7, с което то е било прието. Позицията на Нинова надделя над искането на Станишев за подкрепа на конвенцията. Зад лидера на ПЕС застанали Георги Пирински, Михаил Миков, Явор Куюмджиев, Ангел Найденов, Красимир Янков.   На днешното си заседание Националният съвет на БСП прие позиция против ратификацията на Истанбулската конвенция, съобщиха от пресцентъра на партията.  Националният съвет на Българската социалистическа партия:  - като подчертава, че насилието срещу жените, както физическо, сексуално, така и психологическо, е широко разпространено в обществото и трябва да бъде разглеждано като крайна форма на дискриминация и нарушаване на правата на човека;   - като възприема, че насилието срещу жените, представлява системно нарушение на основните права и сериозно престъпление, което трябва да се санкционира като такова;   - като отчита, че в обществото продължават да съществуват съвременни форми на робство и трафик на хора, които засягат основно жени;   - като подчертава, че са необходими допълнителни мерки за насърчаване на жени, които са били жертва на насилие да потърсят помощ, както и да се гарантира, че те получават подходяща подкрепа в съответствие с техните потребности, информирани са за своите права и имат достъп до правосъдие;   - като има предвид, че трябва да се сложи край на безнаказаността, като се гарантира, че извършителите се преследват и наказват;   - като отчита, че гражданското общество, и по-специално организациите на жените, имат ключов принос за предотвратяването и борбата с всички форми на насилие и тяхната дейност следва да бъде призната, насърчавана и подкрепяна, за да могат да я извършват по възможно най-добрия начин;   - като се води от убеждението, че само комбинация от политики, съчетаваща законодателни и незаконодателни мерки, в това число правни, съдебни, инфраструктурни, културни, образователни, социални и здравни дейности, както и равнопоставено участие на жените във всички области на обществото, може значително да намали насилието срещу жените и последствията от него;   - като подкрепя всички инициативи, кампании и усилия на Обединението на жените социалистки срещу насилието над жените и децата и постигане на равнопоставеност на половете  БСП да предложи и внесе в Народното събрание конкретни законодателни текстове, с които да гарантира ефективната борба с насилието над жени и да се приложат на практика разпоредбите на Конвенция за защита на жените от всички форми на насилие:               В Конвенцията съществуват текстове, които разделят българското общество и могат да бъдат тълкувани разнопосочно.  ПГ на „БСП за България“ не подкрепя ратификацията на Конвенцията на Съвета на Европа за превенция и борба с насилието над жени и домашното насилие.    Позицията за строителството в Национален парк „Пирин“ на партията е, че БСП подкрепя развитието на зимния туризъм, но е против обслужване на корпоративни интереси и нарушаване на законодателството.   Точките от дневния ред, свързани с отчета на ПГ на „БСП за България“ за втората сесия на 44-ото Народно събрание и анализа на местната власт бяха отложени за друго заседание на Националния съвет.   Лидерът на партията Корнелия Нинова и лидерът на ПЕС влязоха в остра полемика, която очерта непримиримите им позиции. Както вече писахме, ИБ на БСП е категорично против ратификацията на Конвенцията. ПЕС обаче настоява за нейното ратифициране и то веднага. Стана ясно, че партии от ПЕС дори са заплашили БСП с изключването й от редиците на ПЕС.  Нинова защитила позицията на ИБ против Конвенцията и припомнила, че това е четвъртият път, в който ПЕС и БСП имат различно мнение и вече са действали различно. Първият е бил свързан квотите за бежанци - казус, който се разигра по време на президентските избори, вторият път засягаше споразумението СЕТА, третият - са санкциите срещу Русия, за които от БСП настояват да отпаднат.  Сергей Станишев е заявил, че не притиска, а предупреждава пленума, че каквото и решение да вземе, ще има санкции срещу БСП. Той подчертал, че дебатът е изкривен и виновни са управляващите, които не са провели обществен дебат по тази тема.  В отговор на нападките, че Нинова била подписала в Лисабон документ, с който фактически се подкрепя Конвенцията, лидерът на БСП заявила пред пленума, че това не е вярно и няма да позволи да се манипулира с този факт.  Остра и силно емоционална реч дръпнала Велислава Дърева. Говорейки за същината на Конвенцията, която е за защитата на жени от насилие, но въвежда и понятието \"социален пол\", тя попитала колегите си: \"Ще приемем ли лъжицата катран в меда? Това е все едно да вкараме във \"Война и мир\" порно сцени или да заразим здрав човек с вируса на СПИН\".  Срещу Станишев са скочили повечето членове на Националния съвет на БСП. Единствените, които за застанали на неговата позиция, са били Георги Пирински и Явор Куюмджиев.  Непримирими са били жените, членове на пленума, които предупредили Станишев и ПЕС да не скриват зад защитата на жените от насилие, истинските намерения на тази Конвенция.  ", "date": "2018.01.13", "title": "Депутатите на БСП ще гласуват против Истанбулската конвенция, реши пленумът!"}
