{"url": "http://epicenter.bg/article/Borisov--Sharl-Mishel-e-predsedatel-na-Evropeyskiya-savet--predlagame-Ursula-fon-der-Layen-za-shef-na-EK/187110/2/0", "text": "Белгийският премиер Шарл Мишел ще бъде председател на Европейския съвет. Предлагаме на Европарламента да избере Урсула фон дер Лайен за председател на Европейската комисия. Това заяви премиерът Бойко Борисов след заседание на върха на лидерите на ЕС.  Жозеп Борел ще бъде върховен представител за външната политика и сигурността, обяви още премиерът.  Евродепутатите на ГЕРБ ще подкрепят Сергей Станишев, ако бъде предложен за председател на Европейския парламент, увери Борисов. Въпреки че в неговата партия в България не го харесват, добави той.  Идваха колеги да ме питат дали ще го подкрепим, аз ги уверих, че да. За България е много важно, ако има българин на такъв висок пост, аргументира се той.   Шарл Мишел е голям приятел на България, седяхме на заседанието заедно с Тереза Мей, даже го поздравих, има дъщеричка на 11 дена, поясни премиерът. С него се подновява една традиция още от времето на Херман ван Ромпой премиерът на Белгия да е председател на Европейския съвет, добави Борисов.   Всички гласувахме за Урсула фон дер Лайен, единствено Ангела Меркел се въздържа, понеже са в упрадвляващата коалиция, обясни Борисов. С нея също се познаваме много добре, познава я и вицепремиерът Каракачанов, добави той.   Оттук нататък сме поели ангажимент да убедим евродепутатите от нашите партии да одобрят споразумението ни и да гласуват кандидатурите, отговори премиерът на въпрос дали Европарламентът ще одобри постигнатите договорки.   За председател на Европейската централна банка е одобрена Кристин Лагард. Тя също е добър приятел на България и се надяваме на нейната помощ по пътя към Еврозоната, добави Борисов.    ", "date": "2019.07.02", "title": "Борисов: Шарл Мишел е председател на Европейския съвет, предлагаме Урсула фон дер Лайен за шеф на ЕК"}
{"url": "http://epicenter.bg/article/Borisov-ot-Bryuksel--Nyama-po-podhodyasht-za-shef-na-EK-ot-Kristalina--no-nyakoi-imat-rezervi-kam-neya/187055/2/0", "text": " Това заяви пред журналисти в Брюксел премиерът Бойко Борисов преди началото на поредния кръг от преговори на върха на ЕС за разпределянето на висшите постове в Общността.  „Кристалина Георгиева е изключително добре подготвена. Въпросът е да се намерят достатъчно хора да я подкрепят, от няколко държави има подкрепа.  обяви Борисов.  В отговор на въпрос по-бистри ли са идеите след едно преспиване, министър-председателят изтъкна: „Демонстрираме висша степен на прозрачност, за което често обичат да критикуват страните от Източна Европа“.  Попитан как ще се държат страните от Източна Европа, той коментира: „  посочи Бойко Борисов.  \"  заяви Борисов.  , уточни премиерът.  \"Аз предложих Пленкович   за председател на Европейската комисия. Нали сега всеки предлага, реших и аз да предложа,\" аргументира се Борисов.    \"Не им прави чест. Кандидатирали са се за евродепутати, избрали са ги, а сега получават заплати като евродепутати\", изрази възмущението си министър-председателят.   „Защо отиваш там? Можеш да отидеш в Съветския съюз, в Китай, Индия и там да станеш депутат, като ти харесва повече. “, добави министър-председателят Бойко Борисов.   ", "date": "2019.07.02", "title": "Борисов от Брюксел: Няма по-подходящ за шеф на ЕК от Кристалина, но някои имат резерви към нея"}
{"url": "http://epicenter.bg/article/Radev-pokani-predstavitelite-na-darzhavnite-predpriyatiya-v-Kitay-da-investirat-v-Balgariya-/187062/2/0", "text": "Президентът Румен Радев покани представителите на държавните предприятия в Китай да инвестират в България. Държавният глава участва в церемонията по откриването на Световния икономически форум в Далян, известен като \"Летния Давос\", предаде БНР.  \"България има важно геостратегическо положение, което не трябва да се подценява\", каза Радев, който очаква повече китайски инвестиции в България.  \"България е изключително важно звено от инициативата \"Един пояс, един път\". Ние трябва да се борим това стратегическо място да се оползотвори възможно най-бързо и най-добре,\" подчерта президентът.  \"Надявам се повече китайски инвеститори да идват в България, да имаме общи проекти и инвестиции във всички области, от които имаме нужда. Затова е важно и държавно, политическо отношение на най-високо ниво и смятам, че тук вече ще имаме едно \"добро отваряне на вратата\", посочи Радев.  \"Има бизнес интереси за всичко, така че мащабът може много бързо да се урегулира, коментира президентът в отговор на въпрос и прикани да не се подценява геостратегическото положение на България, която определи като изключително важно звено от инициативата \"Един пояс, един път\".  \"Трябва да се борим това стратегическо място да се оползотвори възможно най-бързо и най-добре. През нашата територия трябва да минат железопътни връзки, магистрали, воден транспорт, модернизация на пристанища, на летища. Надявам се, че с мощта на китайските инвестиции това може да стане бързо, посочи президентът Радев, като добави, че зависи по какъв начин ще успеем да се кооперираме, при спазване на всички правила и принципи на ЕС - нещо изключително важно.  Румен Радев е разговарял днес със Сю Цин, губернатора на китайската провинция Хъбей, която е с население над 75 милиона души, огромен брутен вътрешен продукт, модерна инфраструктура, мощна индустрия и много модерно селско стопанство.  Идентифицирахме редица области, където те могат да инвестират, посочи президентът Радев, цитиран от БТА.  По думите му с губернатора са се договорили да бъде разработен конкретен план, в който да се набележат области и проекти от взаимен интерес и да се намерят начин за реализирането им в определени срокове. Президентът посочи, че ще призове такъв план да се направи съвместно с българското правителство, с работодателски и бизнес организации, с НСОРБ, като добави, че водещата роля е на правителството.  Радев каза, че утре ще сподели с китайски си колега Си Цзинпин желанието и на ръководството на провинция Хъбей да се работи съвместно по конкретни направления. Той открои транспортна инфраструктура, енергетика, автомобилостроене, зелена енергия, селско стопанство, информационните технологии.  Президентът Радев се срещна и с Клаус Шваб, основател и президент на Световния икономически форум в Давос. Държавният глава определи срещата като много интересна и посочи, че Световният икономически форум не е само организация за анализ на световните тенденции в икономиката и социалната дейност, а формира визии, стратегия и решения за много съвременни проблеми. Много важно е да работим в тясно сътрудничество с този форум, за да може да се ползваме не само от тези резултати, но и България да попада в тези визии и стратегии за бъдещето на света, коментира българският държавен глава.  По-рано днес на откриването на форума в Далян говори китайският премиер Ли Къцян, който заяви, че в светлината на забавящия се глобален растеж, трябва да съживим духа на сътрудничеството, тъй като сме партньори или \"пътници в една лодка\".  Живеем в свят на дълбока взаимозависимост. Страните разчитат взаимно на своите пазари. Никоя страна не може да осигури развитието си в изолация, посочи Ли Къцян пред присъстващите на форума. Той заяви, че рисковете пред глобалната икономика нараснаха до определена степен, наблюдава се забавяне в международната търговия и инвестициите, нараства протекционизмът и има увеличаваща се несигурност и дестабилизиращи фактори. Всички трябва да вземем проактивни мерки за справяне с тях, посочи китайският премиер.  ", "date": "2019.07.02", "title": "На летния Давос Радев покани китайския бизнес да инвестира в България "}
{"url": "http://epicenter.bg/article/Korneliya-Ninova-/187078/2/0", "text": "\"Правим изнесени заседания на Изпълнителното бюро на БСП всяка седмица в различна област в страната. Амбицията ни е до края на август да обиколим цялата страна\".   Това заяви председателят на НС на БСП Корнелия Нинова по време на пресконференция в Кюстендил.   Валери Жаблянов твърдо остава депутат от БСП. Освобождаването му от Изпълнителното бюро е по чисто партийни аргументи и не касае работата му като депутат, обяви лидерът на социалистите. Случаят \"Жаблянов\" и приключил и изчистен окончателно, подчерта Нинова.   Тя уточни, че по време на срещите се разговаря с всички общински ръководства и се разглеждат проблемите и решенията за тях във всяка община. Нинова засегна тема, която се отнася за Кюстендил, но е и национален въпрос - здравеопазването.   \"В Дупница закриха отделението по хемодиализа, сега предстои закриването на ортопедията и хирургията, може би и АГ отделението. В Кюстендил миналата година са закрити три отделения, от вчера - още едно, инфекциозното\", посочи Нинова.   Тя припомни, че Видин, Враца и Монтана са излезли на протести по същата причина.\"Два пъти от БСП викахме министъра на здравеопазването в Народното събрание миналата седмица, за да каже какво се случва в страната, но и двата пъти отказа да дойде. Този въпрос вече не търпи отлагане и днес предлагам на всички колеги, от всички партии, да седнем разумно, с аргументи, и да разговаряме за разрешаването на въпроса със здравеопазването - без лобистки интереси, без интереси на фирми, с един единствен интерес-пациента. Каним всички партии на разумен разговор и слагаме на масата нашето предложение. Нека те да дадат техните и да намерим решение\", каза още Нинова.   Тя представи предложенията на БСП по проблемите. По първия проблем с кадрите - лекари и медицински персонал, Нинова изтъкна нуждата от Наредба за формиране на работните заплати в държавните болници с базова заплата, както и стипендия за обучение по медицина от държавата, но с ангажимент - завършилите да работят 5 години в България. Тя посочи като решение и финансиране на специализации в чужбина, но също с ангажимент за работа в България след това.  \"За пациентите - предлагаме всеки да има лично медицинско досие, което да го следва навсякъде с пълна информация за заболявания, лечения и профилактика. За здравноосигурените - пълен безплатен достъп до здравеопазването. За здравно неосигурените - държавата да гарантира базов пакет за медицински услуги.   За лекарствата - намаляване на ДДС,което е добра европейска практика. Ежегодно държавно определяне на цените от реимбурсния списък и контрол върху изпълнението. И четвърто, да се премахне статутът на болниците на търговски дружества. Здравето и здравеопазването не могат да бъдат обект на търговия\", посочи още Нинова.   Тя обясни, че от БСП предлагат регионална структура на здравеопазването, в която в един регион да се обединят спешна, доболнична и болнична помощ и да се управляват на регионален признак.  Председателят на БСП изтъкна, че решаването на проблема вече не касае само здравния статут на българските граждани. \"Заради такова закриване на болници, много хора напускат регионите. Като няма училища, болница, работа - напускат и отиват в големите градове или в чужбина. Това поставя въпроса за здравеопазването в контекста на демографската катастрофа. Кърпенето на парче повече не може да продължава. Настояваме за изцяло нов модел в здравеопазването със смяна на главното в него - сега това са финансите, нека в центъра да да бъде пациентът, лекарите и медицинският персонал\", категорична бе Нинова. По думите ѝ е добре разговорът да бъде проведен преди бюджетната процедура.", "date": "2019.07.02", "title": "Нинова в Кюстендил към другите партии: Предлагаме нов здравен модел. Дайте и вашите предложения!"}
{"url": "http://epicenter.bg/article/Manol-Genov--Kato-imame-rast-na-dohodite--zashto-sme-vse-oshte-na-posledno-myasto-v-ES/187080/2/0", "text": "\"Като имаме такъв ръст на доходите, защо сме все още на последно място в ЕС по редица показатели?\" Това попита пред БСТВ народният представител от ПГ на \"БСП за България\" и член на ИБ на левицата Манол Генов.   Като пример за такива показатели той даде фактите, че все още сме най-болни, с ниски заплати и пенсии, които не са адекватни на европейските равнища. По думите му хвалбите от страна на управляващите са много - има ръст, покачват се доходите, но все още 1,5-2 млн. българи живеят на ръба на оцеляването. Според него се отчита икономически ръст, но бюджетът се прави по един и същи начин - летвата се смъква, за да може по-лесно да бъде прескочена. \"За да достигнем средноевропейски равнища, с този ръст, ще са ни необходими 20-30 години\", коментира още той.  Попитан за промените в БСП, Генов отговори, че съставът на Изпълнителното бюро на БСП се избира по предложение на председателя на партията. Той подчерта, че Нинова е обяснила своите мотиви за разширяването му, сред които- да има представители в бюрото на повече региони, да има и повече народни представители за засилване на комуникацията между ПГ и ИБ. \"Чака ни сериозна работа за подготовка и провеждане на кампанията за местни избори 2019г.\", наблегна социалистът.  По повод коментарите на премиера по негов адрес, Генов заяви, че съдебното дело срещу него вече е затворено, окончателно и необратимо, а причината е „влязло в сила съдебно решение“. \"Премиерът е длъжен да знае какво значи това\", категоричен бе той. Социалистът призова тези, които го съветват, да не подвеждат премиера към подсъдимата скамейка. Той обясни, че за клевета засегнатата страна може да търси своите права в съда. \"Нека се въздържа за в бъдеще от подобни коментари\", призова премиера Манол Генов.  Той подчерта, че дори и от чужбина Борисов продължава да се занимава с БСП. По думите му това, че премиерът коментира нонстоп левицата, показва, че действията на партията са заплаха за неговия комфорт в управлението. Социалистът попита дали някой коментира, напрежението в ГЕРБ, Цветанов прави ли паралелни структури и какво се случва там.", "date": "2019.07.02", "title": "Манол Генов: Като имаме ръст на доходите, защо сме все още на последно място в ЕС?!"}
{"url": "http://epicenter.bg/article/Ninova--Borsa-i-prerabotvatelno-predpriyatie-v-Kyustendil-reshavat-problema-na-chereshoproizvoditelite/187083/2/0", "text": "\"По това време на годината стои въпросът с черешопроизводството\", заяви председателят на НС на БСП по време на пресконференция в Кюстендил. Тя разказа, че при среща с черешопроизводители, те са споделили, че продукцията им се изкупува между 60 и 80 стотинки, а берачите на череши вземат по 50 стотинки.   \"Виждате каква малка разлика остава, някои от тях работят на загуба. Притеснително е, че много от черешопроизводителите заявиха, че ще се откажат от отглеждането на череши и ще си търсят друго препитание, ще напуснат региона, може би и страната. Нашите кандидати за кметове ще поемат този ангажимент - създаване на борса, на която да има гарантиране на изкупни цени и създаване на преработвателно предприятие в региона на Кюстендил\", заяви Нинова.   По мнението ѝ така ще се гарантира запазването на поминъка на хората и ще има доходи за тях, така че те няма да напуснат региона и страната.  ", "date": "2019.07.02", "title": "Нинова: Борса и преработвателно предприятие в Кюстендил решават проблема на черешопроизводителите"}
{"url": "http://epicenter.bg/article/Borisov--S-kantslera-Merkel-i-kolegite-ot-ENP-obsazhdame-kandidaturite-za-evropeyskite-institutsii-/187085/2/0", "text": "С канцлера Ангела Меркел и останалите колеги от ЕНП обсъждаме възможните кандидатури за лидери на европейските институции. Това написа премиерът Бойко Борисов в официалния си профил в социалната мрежа \"Фейсбук\".  „Като най-силно представена партия и в новия Европейски парламент – ние, семейството на ЕНП, винаги сме вярвали, че силата е в обединението и толерантността. Убеден съм, че заедно ще достигнем до най-правилните решения и ще продължим да водим развитието на Европа,\" пише още премиерът.   Преди началото на Европейския съвет Борисов проведе и двустранна среща с премиера на Полша Матеуш Моравецки.   Проведох двустранна среща и с премиера на Италия Джузепе Конте. И пред него заявих позицията си, че е нужен компромис. Проточилата се процедура по избор на титуляри на висшите постове в Европейския съюз и трудните разговори рушат авторитета на Европа, написа още премиерът Бойко Борисов.        ", "date": "2019.07.02", "title": "Борисов: С канцлера Меркел и колегите от ЕНП обсъждаме кандидатурите за европейските институции "}
{"url": "http://epicenter.bg/article/Sadat-opravda-Nikolay-Nenchev/187086/2/0", "text": "Софийски градски съд обяви за невинен бившия военен министър Николай Ненчев, който бе подсъдим за неизпълнение на служебните си задължения, съобщи репортер на \"Канал 3\" от съдебната зала. Той бе обвинен, че не е осигурил авиационната безопасност и летателната годност на самолети от изтребителната авиация на ВВС.  Ненчев беше обвинен, че през 2015 година е скрил действащ договор за ремонт на изтребителите МИГ-29 с руската корпорация РСК-МИГ и е започнал преговори с Полша. Така поставил в риск българската авиация и нанесъл на държавата огромни щети.  Ненчев отрича действията му да са били незаконни. Той твърди, че договорът за ремонт на самолетните двигатели с Полша е бил по-изгоден за България, а причина за повдигнатото му обвинение са нарушените руски финансови интереси.  На 16 януари 2017 г., Софийска градска прокуратура (СГП) внесе в Софийски градски съд (СГС) обвинителен акт срещу Ненчев.  ", "date": "2019.07.02", "title": "Съдът оправда Николай Ненчев"}
{"url": "http://epicenter.bg/article/Osnovniyat-svidetel-po-deloto-za-KTB-e-v-bolnitsa-/187050/3/0", "text": "Основният свидетел по делото КТБ е в болница. Бисер Лазов не се яви за поредния разпит по мегаделото в специализирания наказателен съд. Той е изпратил писмо, че е постъпил в хирургична клиника. Състоянието му не позволява да дава показания до края на седмицата, предава Нова тв.  На предишното заседание счетоводителят каза през съда, че подсъдимият банкер Цветан Василев се е опитал да осуети разследването за фалита на КТБ, като е предложил подкуп в размер на около 1 милион лева.  Следващото заседание по делото ще бъде на 9 юли.  ", "date": "2019.07.02", "title": "Основният свидетел по делото за КТБ е в болница "}
{"url": "http://epicenter.bg/article/Petya-Avramova--Izpalnitelnata-vlast-sazdava-usloviya-za-investitsii-v-Severozapadna-Balgariya-/187060/4/0", "text": "Важно е да има нови придобивки в Северозападна България, а изпълнителната власт да създава условия за инвестиции в този регион. За правителството и законодателната власт е изключително важно да се работи за балансираното развитие на регионите. Това каза министърът на регионалното развитие Петя Аврамова в Берковица днес, където заедно с министъра на околната среда и водите Нено Димов откри водопровод за минерална вода от с. Бързия до общинския център,    В следващия програмен период ще подходим комплексно към средствата от европейските фондове, които са изключително важни за развитието на България. Предвижда се да бъдат реализирани проекти, които са свързани със спецификата и традициите на съответния район, подчерта Аврамова.  Регионалният министър отбеляза и ангажимента към пътната свързаност, защото всички инвеститори искат да имат добра пътна инфраструктура. Но подчерта, че те искат да имат и добре подготвени кадри.  С изпълнението на проекта за минералния водопровод, реализиран с усилията на МОСВ и със съдействието на премиера Бойко Борисов, Берковица може да стане търсено място за спа туризъм, каза Петя Аврамова. И пожела на инвеститорите успехи, а на общината – туристи и поминък за местното население.  Съоръжението от с. Бързия до гр. Берковица е с дължина 7,8 км. Стойността на проекта е малко над 1 млн. лв., от които 520 хил. лв. са предоставени на общината от държавния бюджет, а малко над 514 хил. лв. са безвъзмездно финансиране от Националния доверителен екофонд.  Изграждането на водопровода ще допринесе за подобряване и повишаване на ефективната употреба на ресурсите от минерални води. Те могат да бъдат използвани и от населението в града. При строителството в парк „Св. Георги Победоносец“ е монтирана и минерална чешма. Прилежащото пространство е оформено като кът за почивка с достъп от две страни. Монтирани са осветителни тела и са поставени пейки.   ", "date": "2019.07.02", "title": "Петя Аврамова: Изпълнителната власт създава условия за инвестиции в Северозападна България "}
{"url": "http://epicenter.bg/article/Makedonski-vestnik--ES-se-razpada-po-modela-na-Yugoslaviya-/187040/11/33", "text": "Електронното издание на близкия до опозиционната ВМРО-ДПМНЕ македонски вестник \"Вечер\" публикува статия, в която анализира сходства в процеса на разпадане на бивша Югославия и настоящата ситуация в Европейския съюз, предава Агенция \"Фокус\".  По-старите читатели си спомнят как се разпадна Югославия. Сривът бе предшестван от 14-ия извънреден конгрес на Централния комитет на Съюза на комунистите в Югославия, където делегатите се разделиха на две групи: Македония, Черна гора, Босна и Сърбия, от една страна, и Хърватия и Словения, от друга.  През януари 1990 г., когато се проведе 14-ият конгрес на ЦК на Югославската комунистическа партия в Белград, двудневния дебат на делегатите приключи с още повече разделения и дискусии в обществеността за бъдещето на Югославия, които Словения и Хърватия видяха като разпадане на държавата. Останалите искаха федерална държава с по-голяма демокрация и автономия на републиките.  Накрая, на 22 януари около 22:30 часа словенският комунистически президент Милан Кучан прекрати трудния дебат между словенците и сърбите. Кучан подаде ръката си на конгресмена Милан Панчевски и излезе от залата, а след това всичките 106 словенски делегати напуснаха конгреса. Малко по-късно, в подкрепа на словенците, хърватите също напуснаха залата, водени от шефа им Ивица Рачан.  В полунощ сесията на последния Югославски комунистически конгрес приключи и залата беше изпразнена. Последва гражданската война в Югославия и разпадането на държавата. На 25 юни 1991 г. парламентите на Словения и Хърватия взеха решение за едностранно провъзгласяване на независимостта и само месец по-късно, на 27 юни 1991 г., словенците започнаха въоръжено нападение срещу югославската армия и се отприщи гражданска война, която беше временно прекъсната от Дейтънското споразумение от 1995 г. и приключи в Косово, през юни 1999 г., когато югославската република най-накрая беше сразена.  Ако гледаме какво се случва в наши дни с Европейския съюз, ще забележим, че ситуацията е идентична с тази на последния комунистически конгрес през 1990 г., когато Югославия се разпадна.  През май тази година бяха проведени избори за Европейски парламент, в който участват 750 делегати от всички страни от ЕС, включително от напускащата Великобритания. Партиите и сдруженията на дясната политическа партия ЕНП спечелиха тези избори. Тя взе 178 места в парламента, а \"Алиансът на либералите и демократите\" - 108 места. Водещият кандидат на ЕНП Манфред Вебер заяви, че партията му е упълномощена да ръководи Европейската комисия, с подкрепата на германския канцлер Меркел.  Така беше през май, но по-малко от два месеца нещата започнаха да се усложняват и да се променят. Решението да се избере първият човек в Европейската комисия не беше оставено на вътрешни преговори между партиите в Европейския парламент, а изборът бе направен от правителствените ръководители на европейските държави, Европейския съвет. В тази ситуация Манфред Вебер вече не е фаворит за председателството на Европейската комисия, а сега мястото се планира за нидерландския социалдемократ Франс Тимерманс, който е подкрепян дори от правителството на Германия, т.е. от ХДС и германския канцлер Меркел. Десниците, които спечелиха изборите, се почувстваха предадени и изиграни.  Уикендът в Брюксел събра ръководителите на европейските правителства, за да съгласуват окончателна позиция за това кой ще влезе в европейското правителство и кой ще бъде начело на Комисията. Вместо добре познатата гладка европейска дипломация на компромиси, срещата на върха в Брюксел бе белязана със зараждащи се конфликти, взаимни обвинения и дълбоки разделения между европейците. Най-активни от дясната политическа партия, която защити изборната си победа, и настоя за ръководител на Европейската комисия да бъде избран Манфред Вебер, бяха българският премиер Бойко Борисов и италианският му колега Джузепе Конте. Борисов показа енергия и принципи, обвинявайки германския канцлер Меркел за кризата и атакувайки колебливостта й.  Но българите и италианците не бяха сами в тази борба. Унгария, Хърватия, Полша, Словакия, Чехия, Латвия, Румъния, Кипър бяха на тяхна страна. Така поне десет правителства се противопоставиха на изборната манипулация и се опитаха да осуетят избирането на председател на Европейската комисия от партии, които не са победители в изборите.  Целият процес на преговори беше противоречив и мъчителен. Подготвителната среща на лидерите на ЕС, официално наречена Европейски съвет, започна в неделя (30.06.2019 г.) и продължи в понеделник. Но от самото начало нещата доведоха до напрежение в по-голям мащаб. Официалната вечеря беше отложена с три часа, а след като работата започна, само след два часа беше прекъсната.  По-късно Politico.eu съобщи, че зад затворените врати на срещата на върха атмосферата е била напрегната и е имало нещо като \"бунт\" срещу избирането на Тимерманс. Беше съобщено, че българският премиер Бойко Борисов остро атакува Ангела Меркел за промяна на позицията и подкрепата ѝ за социалдемократа Тимерманс. Съобщено бе също, че срещата в крайна сметка завърши без резултат и може да бъде продължена едва на 15 юли. За поста в ЕК бе споменато и ново име - на Мишел Барние.  Френският президент Макрон критикува участниците в срещата на върха и неефективността да изберат нов ръководител на Европейската комисия, добавяйки, че провалът се дължи на личните амбиции на някои от 28-те лидери на срещата на върха, без да уточнява кои точно визира.  Ангела Меркел, след като приключи втория ден от срещата на върха, заяви, че е необходимо повече време за сделката и че това е опит на по-малките държави-членки на ЕС да надвият колкото се може повече над големите, което според нея е неразумно.  И така, стъпка по стъпка, в ЕС виждаме Югославия преди разпадането й. Великата и силна Германия и Франция искат да диктуват и налагат решения за бъдещото европейско правителство, Италия не е съгласна. Това разделение няма да приключи на европейската среща на върха, а атмосферата ще бъде прехвърлена на други нива в целия ЕС и, от друга страна, ще укрепи намеренията на Франция и Германия да създадат и наложат модел, който не е един и същ в Европейския съюз.   Някои имат по-големи държави, отговорности и разходи и следователно трябва да имат повече права. Между другото, това е в противоречие с идеала и концепцията на ЕС и няма да мине без нови шокове в бъдеще, защото някога придобитото право на малките държави на равенство няма да бъде изоставено с лека ръка.  Като начало Сърбия и Черна гора, като преговарящи с ЕС за тяхното членство, ще бъдат изтеглени от този процес, а Македония и Албания ще получат заключена врата в чакалнята. ", "date": "2019.07.02", "title": "Македонски вестник: ЕС се разпада по модела на Югославия "}
{"url": "http://epicenter.bg/article/Posledovateli-na-Danov-ot-tsyal-svyat---v-hor--quot-Videlina-quot-/187090/6/0", "text": "По случай 155 години от рождението на Учителя Петър Дънов, които се навършват през 2019 година, в България пристигат  110 души от цял свят, за да пеят на български език песните на Учителя, да посетят местата, свързани с историята Бялото Братство, на Учението и учениците; да се срещнат със съмишлении, да се докоснат до извора, носещ сила и живот за всяка търсеща душа.   Петър Дънов е един от най-популярните духовни учители в новата история на България. Той произхожда от род на български възрожденци. Ражда се на 11 юли 1864 г. в с. Николаевка, недалеч от Варна. През август 1888 г. заминава за САЩ, където завършва теология в Методисткия университет в Бостън. Завръща се в България през 1895 г. и в следващата 1896 г. издава първата си книга „Науката и възпитанието”.   През 1897 г. със свои съмишленици основава във Варна  , прераснало през следващите години в   с около 40 000 последователи и с центрове в почти всички селища на страната.   Културното и духовно наследството, което ни оставя, е сред най-значимите в България: повече от 5000 лекции, 150 музикални авторски произведения и танцът Паневритмия, превърнал се във визитна картичка на България в целия свят.   Отзвукът отвъд граница на учението на Учителя Петър Дънов започва още през 30-те години на XXвек. Първоначално е насочен към Франция, Русия и Прибалтика, по-късно се разпространява в Канада, САЩ, Англия, Германия, Испания, Швейцария, Конго, Индия, Австралия, Бразилия и други. По всички точки на света, където четат и практикуват учението на Учителя Петър Дънов, се играе танцът Паневритмия, а песните и молитвите се произнасят на български език.   През 1937 г. Учителя изпраща своя ученик Михаил Иванов (1900 – 1986) във Франция. Там Михаил Иванов създава Всемирно Бяло Братство през 1947 г., като приема духовното име Омраам Микаел Айванов. Той е духовен наставник на лейди Даяна. Иванов отдава първостепенно значение на хоровото пеене на музиката на Петър Дънов като основна духовна практика.   Хор Виделина е съставен от певци от различни страни (Франция, Швейцария, Канада, Германия, Австрия, Италия, Испания, Белгия и др.) Песните се изпълняват на български език. Хорът е изнасял концерти в България през 1995 и 2003 г., както и във Франция и Швейцария.  ", "date": "2019.07.02", "title": "Последователи на Дънов от цял свят - в хор \"Виделина\""}
{"url": "http://epicenter.bg/article/Grigor-Dimitrov-aut-oshte-v-parviya-krag-na-Uimbaldan/187037/8/0", "text": "Григор Димитров отпадна още в първия кръг на Уимбълдън. Българският тенисист допусна загуба с 2:3 сета от френския квалификант Корентен Муте.    Хасковлията започна отлично мача и поведе бързо с 2:0 след успех с 6:2 и 6:3. Когато всички очакваха лесна победа и класиране за втория кръг на Димитров в играта му настъпи срив. Григор дори сервираше за мача при 6:5 в своя полза в третия сет, но допусна пробив, и всичко в играта му тръгна надолу.    Муте намали след спечелен тайбрек на 4 точки, а в четвъртата част бе още по- убедителен след успех с 6:3.   В решителния пети сет Григор Димитров игра ужасяващо, a признаци за контузия не се видяха. 84-ия в света Муте надигра българина по всички показатели и поведе с 5:0. Гришо все пак спечели един гейм, но за повече нямаше сили и възможности и мачът приключи след почти 3 часа игра.     Източник: Канал 3", "date": "2019.07.02", "title": "Григор Димитров аут още в първия кръг на Уимбълдън"}
{"url": "http://epicenter.bg/article/Novolunie-i-palno-slanchevo-zatamnenie-ni-ochakvat-dnes/187038/10/101", "text": "Луната в зодиакалния знак Рак ни дава повишена чувствителност, много лесно могат да ни наранят. Чувствата придобиват особена сила и се проявяват много дълбоко и ярко. Някои хора в дните на Рак се чувстват малко тревожни, емоционално нестабилни. Това не е най- подходящото време за вземане на важни решения. Може би днес ще искате да почувствате подкрепата на близък човек, комфортната домашна атмосфера и да се отпуснете. Поведението ни става малко неконтролирано и необичайно. Вътрешните преживявания стават много по- важни от външните събития.  Може да възникне проблем с храносмилателната система. Уязвими са стомаха и млечните жлези, както и дванайсетопръстникът.    Един от най-тежкитe дни на месеца, в който се активизират тъмните сили на астрално равнище.  Не трябва да се започва нищо ново, а още по-добре да не се планира нищо и да не се вземат важни решения. В този ден не се занимавайте с нищо друго освен с обичайни и необходими битови и житейски цели.   Това е най-неблагоприятното време за бизнес. Сега не трябва да се подхваща нищо важно. Да не се подписват контракти, договори, да не се сключват сделки, да не се приемат нови служители във фирмата, преговорите също трябва да се изключат. Началниците да се въздържат от правене на забележки на персонала. Да не се провокират конфликти. В отношенията с колегите съблюдавайте строг неутралитет.  Бъдете внимателни, не се поддавайте на илюзии, измами и страховете си. Необходимо е да се въздържате от негативни емоции, добре е да се простят всички обиди, не приемайте нищо на вътре в себе си. Днес ще са характерни при много хора силна раздразнителност, депресия, главоболие, обостряне на хронични заболявания, необосновани страхове и безпокойство, тъмни мисли и предчувствия могат да ви завладеят. В такова състояние е трудно да се даде обективна оценка на събитията, да се вземат решения, да се ангажирате с отговорна работа. Отпуснете се, ако има такава възможност, не се претоварвайте.  Не правете големи покупки. Влагайки пари, рискувате всичко да отиде на вятъра. Купените вещи ще се окажат безполезни и ненужни.  Избягвайте масови мероприятия. Избягвайте по възможност пътувания, защото има вероятност от аварии и непредвидени опасности.  Препоръчва се очистване на шлаките и физическото тяло също. Домът се изчиства с огън (обикаляне със свещ), благовония. Нужна е постоянна защита - молитва, очистване, Рейки, защитно пространство във форма на квадрат. Да се избягва мътна вода и тъмни места. Не носете в себе си изделия от рог и кости. Добре се отразява млечната храна, да се избягва месото. Болестите започнали днес са едни от най-страшните. Пийте колкото е възможно повече разтопена вода: тя пречиства както физическото, така и енергийното тяло. Чудесно е, ако днес изпиете 2-2.5 литра.  Отношенията в този ден са напрегнати. Не започвайте да изяснявания отношения, да влизате в спорове и конфликти. Стремете се към добри постъпки. С подрастващото поколение бъдете внимателни и гледайте да не ги докарате до раздразнение, тъй като сега са много лабилни. Трудно е да ги контролирате. Проблеми могат да възникнат и с по-възрастни хора.   Добре е да се откажете от всякакъв вид секс и дори да забравите, че съществува такова нещо. Сега не носят хубави емоции, точно обратното – може да имате неприятности.   категорично не се препоръчва.  Добре е навсякъде да е светло. Освен електричеството е добре да има запалени свещи, да се осветява всяка тъмно ъгълче.   Друго важно събитие на деня е пълното слънчево затъмнение в знак Рак. Двете събития са повратни точки. Те ще се превърнат в катализатори за нови промени в живота на всеки в следващите месеци в зависимост от разположението му в личната му натална карта. По време на затъмнение психо-емоционалното състояние на хората се променя, Луната има по-силно влияние върху нашите мисли и чувства. Затъмнението няма да се види при нас, но така или иначе то е важно не само за тези, които могат да го видят, но и за всички останали.   Денят е посветен на всички страдащи души. Проявявайте повече любов, доброта и внимание към околния свят, към всичко живо – хора, растения, животни. Обезателно помагайте на нуждаещите се от помощ. Особено се препоръчва да ухажвате, да се грижите и да нахраните животните, включително бездомните. Спомнете си за своите близки и отправете молитва за тези, които са напуснали този свят, запалете им свещ.   Източник: Новини.бг", "date": "2019.07.02", "title": "Новолуние и пълно слънчево затъмнение ни очакват днес"}
{"url": "http://epicenter.bg/article/Megan-i-Hari-obyaviha-datata-na-krashteneto-na-Archi--poyaviha-se-na-beyzbolen-mach/187048/10/0", "text": "Кръщенето на малкия Арчи наближава, а родителите му вече избраха датата и мястото, на което ще се проведе събитието. Меган и Хари се спряха на спокойната обстановка, която предлага личният параклис на кралица Елизабет в Уиндзорския замък.  На събранието ще присъстват около 25 близки членове на семейството и техни приятели, като снимки ще бъдат публикувани още на следващия ден. Кралските кръщенета обикновено се провеждат при затворени врати, като присъстващите са от тесен семеен кръг, в който се допускат само най-приближените хора. Параклисът е сантиментално място за кралското семейство. Той е създаден за кралица Виктория в периода между 1840 и 1847 г., като е разрушен от катастрофален огън през 1992 г., но бива възстановен 2 години по-късно.  През месец май миналата година в по-големия параклис \"Сейнт Джордж\" в замъка се проведе сватбата на Меган и Хари.  Откакто в началото на май т.г. роди малкия Арчи, Меган му се посвети изцяло и временно прекрати публичните си изяви. Разбира се има някои поводи, които изискват присъствието ѝ, като например честването на рождения ден на кралицата.  Сега херцогинята на Съсекс отново пренебрегна отпуска си по майчинство и изненадващо се появи със своя съпруг на бейзболен мач в Лондон през уикенда. Двамата изглеждаха по-щастливи от всякога на спортното събитие, на което присъстваха, за да дадат повече гласност на фондацията \"Invictus Games Foundation\".  Бившата актриса бе ослепителна на събитието, за което избра изчистена и стилна черна рокля на \"Stella McCartney\". Тоалетът бе прибран с широк колан в талията, а долната му част беше разкроена. За визията си Меган се отказа от обувките на висок ток, които замени с пантофки в същия цвят.  Аристократите първоначално влязоха в съблекалните на двата отбора, за да се срещнат със спортистите. Мениджърът на \"Янките\" ги изненада, подарявайки им тениска на тима в умален размер, на чийто гръб над номер 19 е изписано \"Арчи\". Същото сториха и от „Ред Сокс“. Маркъл не скри вълнението си от милия жест и усмивка озаряваше лицето ѝ през цялото време, макар с принца да са имали безсънна нощ, както споделиха на играчите.  След това двойката излезе на терена, където я аплодираха 60 хил. души, запълващи трибуните на стадиона. Присъстващите не отлепиха очи от тях и не спряха да коментират любовта им, която ясно личеше.  През есента семейството, заедно с бебето Арчи, ще осъществи първото си посещение в Република Южна Африка, което вече е официално обявено от Бъкингамският дворец. Дипломатичните визити на принц Хари ще продължат в Ангола и Малави.   Източник: Дир.бг", "date": "2019.07.02", "title": "Меган и Хари обявиха датата на кръщенето на Арчи, появиха се на бейзболен мач"}
{"url": "http://epicenter.bg/article/Fenove-na-Maykal-Dzheksan-sadyat-predpolagaemite-mu-zhertvi-ot-filma-po-HBO--quot-Leaving-Neverland-quot-/187059/10/99", "text": "  Изслушването в четвъртък ще се проведе в съда в северния град Орлеан, където общността на Майкъл Джексън, групата MJ Street и On The Line ще започнат съдебни дела срещу мъжете, които обвиняват, че са подривали образа на покойния певец.   Четиричасовото документално предаване по американския канал HBO се фокусира върху показанията на 41-годишния Джеймс Сейфчук и на 36-годишния Уейд Робсън, които разказват отделни, но последователни случаи за това, как техният идол ги тормози като момчета в ранчото му Невърленд в Калифорния. Филмът от две части, който излезе през март, счупи рекордите и накара семейството на Джексън да съди за 100 милиона.   Френският адвокат, действащ за фен групите, Еманюел Людо, нарече твърденията \"изключително сериозни\" и ги сравни с \"истинско линчуване\" на Джексън, който почина през 2009 г.   Съгласно френското законодателство, опетняването на имиджа на мъртвец е престъпление, за разлика от Великобритания или Америка, където законите за клевета и обида не предлагат такава защита. Фен клубовете търсят символични щети от по едно евро.   Людо преди това спечели дело срещу доктора на Джексън Конрад Мъри за причиняване на страдание на феновете на певеца, давайки на американската поп легенда лекарствата, които го убиха.   Петима фенове на Джексън спечелиха символични щети от по едно евро всеки през 2014 г., след като съдът в Орлеан се съгласи, че са претърпели \"емоционални щети\" от смъртта на поп звездата, но решението е смятано за юридически съмнително от експертите.   Някои радиостанции в Щатите и Канада прекратиха излъчването на песни на Майкъл Джексън след излъчването на документалния филм на НВО.   Източник: Канал 3", "date": "2019.07.02", "title": "Фенове на Майкъл Джексън съдят предполагаемите му жертви от филма по HBO \"Leaving Neverland\""}
{"url": "http://epicenter.bg/article/Opasno-goreshto-vreme-vav-vtornik/187027/2/0", "text": "Предстои ни един много слънчев и горещ вторник. Днес небето над страната ще бъде ясно.  В най-топлите часове термометрите ще отчитат от 34 до 39 градуса. Най – топло ще е в района на Сандански - цели 40 градуса, а в столицата около 34.  Високите температури са причината за първия за това лято код за опасни горещини. За цялата страна е в сила първа степен за опасно време. Избягвайте слънцето в обедните часове, стойте на по-прохладно и пийте много вода.  По Черноморието обстановката ще е перфектна за плаж. Ще бъде слънчево, ще се усеща и разхлаждащ морски бриз. Температурата на въздуха ще е около 30 градуса, а тази на морската вода – към 26-27.  В планините ще е подходящо за туризъм. Там през целия ден ще бъде слънчево и малко по-ветровито. На височина 2000 метра очакваме цели 22 градуса.  Горещо ще остане и в сряда. Следобед обаче над северните и планинските райони ще се заоблачи, ще превали и прегърми. Възможни са градушки и силен вятър. В четвъртък и петък на много места ще има кратки дъждове, гръмотевични бури и отново условия за градушки. Температурите слабо ще се понижат, а през почивните дни ще има повече слънце и отново ще се затопли. ", "date": "2019.07.02", "title": "Опасно горещо време във вторник"}
{"url": "http://epicenter.bg/article/Neno-Dimov--Balgariya-ne-mozhe-da-gi-zabrani-starite-dizelovi-koli--EK-tryabva-da-nameri-reshenie-/187029/2/0", "text": "ЕК трябва да намери европейско решение за проблема със старите дизелови автомобили, сега България не може да ги забрани.   Това каза министърът на околната среда и водите Нено Димов в интервю за предаването „Здравей, България“ по Нова телевизия.   Във връзка с готвената забрана за внос на дизелови автомобили с клас под Евро 4 от 1 януари 2021 г., Димов заяви, че това е допълнителна мярка, към закона, който се готви. „Т.е. тя може да бъде приложена, може и да не бъде. Директна забрана не може да има“, заяви Димов. Той посочи, че България не може да нарушава основни принципи за свободното движение. „Но ако се приеме закон в Европа, това няма да е проблем. Проблемите със старите автомобили са два – замърсяването на въздуха и отпадъците, които идват в нашия регион“, уточни той. Министърът посочи, че ограничението ще дойде от това, Европейската комисия да намери европейско решение на този въпрос. „Девет държави възложихме това. Защото когато една дизелова кола не може да бъде изнасяна, това е вид ограничение“, обясни Нено Димов. Той уточни, че България има много висок процент на оползотворяване на това, което остава от старите автомобили – над 90%. Министър Димов коментира и документът, насочен към фините прахови частици „Това е мащабен документ, говорещ средносрочно до 2030 г. Успяхме да договорим с ЕК едни 400 млн. лв., които са вече на разположение на общините. Повече от 6 месеца отделихме, за да убедим ЕК и процедурата за кандидатстване за електрификацията на транспорта се отваря буквално тези дни“, обясни той.    ", "date": "2019.07.02", "title": "Нено Димов:  България не може да забрани старите дизелови коли, ЕК трябва да намери решение!"}
{"url": "http://epicenter.bg/article/Karlos-Kontrera--Nesotsializiranite-pokoleniya-romi-se-prevrashtat-v-problem-za-natsionalnata-sigurnost-/187030/2/0", "text": "Месеци след като вицепремиерът и лидер на ВМРО Красимир Каракачанов представи пред обществото своята Концепция за промени в политиката за интеграция на ромския етнос в България, съвсем скоро ще я внесе за разглеждане. Това каза общинският съветник от ВМРО в Столичната община Карлос Контрера, който посочи още, че е факт, че тази концепция трябва да се приеме и дори да се обогати.  \"Преди месеци, когато започнахме този дебат, заявих, че очакваме предложения и то конструктивни. Проблемът с тази огромна маса от хора, която се е десоциализирала, не е партиен проблем. Това е проблем на държавата. Виждате низ от инциденти, които показват, че сред нас живеят поколения, за които човешкият живот, достойнство и морал не са валидни\", подчерта Карлос Контрера в ефира на Bulgaria ON AIR.  По думите му основната идея на концепцията, която вицепремиерът Каракачанов предстои да внесе официално за разглеждане, е да наложи отново законността в местата където тя липсва. Според него с тази задача не могат да се справят различни неправителствени организации или дори църквата. \"Няма как НПО-та или църквата да запълни този правен и властови вакуум. Как НПО-ата ще решат проблема с безразборната раждаемост, с безотговорното родителство в държавата. Как ще решат въпроса с раздутия социален пакет, който се ползва за паразитиране\", настоя Карлос Контрера.  Общинският съветник допълни още, че по концепцията се водят преговори с различен интензитет. Контрера подчерта, че трябва да се работи по превенция на национално ниво и срещу евентуален мигрантски натиск. Според него в тази насока има какво още да се направи, защото инцидентите показват, че хора от центровете от отворен тип в София извършват престъпления и може да са съпричастни към други. Представителят на ВМРО посочи още, че партията се готви за предстоящите местни избори през есента, а целта им на тях е затвърждаване или надграждане на резултата от евровота.  ", "date": "2019.07.02", "title": "Карлос Контрера: Несоциализираните поколения роми се превръщат в проблем за националната сигурност!"}
{"url": "http://epicenter.bg/article/Prof--Anna-Krasteva--Borisov-satvori-nov-politicheski-zhanr---pazarene-po--Feysbuk--striyming/187031/2/0", "text": "Преговорите между евролидерите за ръководните постове в европейските институции не могат да бъдат на тъмно. Това заяви политологът доц. Татяна Буруджиева в ефира на БТВ.  Тя допълни, че досега хората никога не са ставали свидетели на дебатите.  Политологът проф. Анна Кръстева добави, че по време на преговорите българският премиер е сътворил нов политически жанр – пазарене по „Фейсбук” стрийминг. „Видяхме два принципа на правене на политика. Единият е – ти ще помислиш за Шенген и мониторинга, ние ще те подкрепим”, допълни тя.  Според доц. Буруджиева действията на Борисов са част от политическия процес – да се изложат държавните интереси и да се защитят личните позиции. „Трябва да има логика, когато напускаш определени позиции, защото премиерът очерта позицията, че Вебер е техният кандидат, те са си от ЕНП”, каза още политологът.  Тежките преговори между евролидерите говорят за политическа криза, смята проф. Кръстева. „Големият парадокс е, че в мига, в който не могат да се разберат, излизат изключително позитивни икономически данни – рекордно ниска безработица. Това не е тотална криза, а политическа криза на лидерството, която има нужда от време, за да се намери компромис”, каза проф. Кръстева.  Доц. Буруджиева заяви, че спорът за постовете е логично следствие на кризата в отношенията между гражданите и политиците в Европа. „Гражданите имат конкретни искания, те не дадоха възможност на евролидерите по този начин да се договарят, както досега, защото картината е много по-пъстра – имаме нови лидери с амбиции”, коментира политологът.", "date": "2019.07.02", "title": "Проф. Анна Кръстева: Борисов сътвори нов политически жанр – пазарене по „Фейсбук” стрийминг"}
{"url": "http://epicenter.bg/article/Vesela-Lecheva--Zalogat-za-mestnite-izbori-e-promyana-na-feodalniya-model-na-upravlenie-na-obshtinite/187032/2/0", "text": "В последните няколко седмици беше наложено мнението, че БСП се управлява еднолично, за това и Нинова реши да обнови и разшири състава. Безпочвени са обвиненията за авторитаризъм от страна на Нинова. Това заяви зам.-председателят на ПГ на „БСП за България“ Весела Лечева в предаването \"Още от деня\" по БНТ.  Лечева бе избрана за част от изпълнителното бюро на БСП, от което Валери Жаблянов вчера бе отстранен. С нея бяха приети и Стоян Мирчев, Асен Гагаузов, лидерът на младежкото БСП Николай Бериевски, зам.-шефката на Столичния общински съвет от квотата на червените Милка Христова, депутатите Георги Свиленски и Манол Генов.  \"БСП предлага алтернатива на управлението на България\", допълни зам.-председателят на ПГ на „БСП за България“.  \"Залогът за местните избори е промяна на модела на управление. Не искаме на всяка цена да сме на власт, а да се премахне феодализма по общините\", разкри Лечева.  \"Нинова има ясни цели и макар и трудно ние вървим към тях. Няма отстрел и натиск към инакомислещи в БСП. Всеки спокойно си обикаля предавания и говори каквото иска\", категорична бе Весела Лечева.", "date": "2019.07.02", "title": "Весела Лечева: Залогът за местните избори е промяна на феодалния модел на управление на общините"}
{"url": "http://epicenter.bg/article/Krasimir-Valchev--Tryabva-da-se-promeni-protsedurata-po-odobryavane-na-uchebnitsite/187033/2/0", "text": "Трябва да се промени процедурата по одобряване на учебниците. Това заяви пред БНР министърът на образованието Красимир Вълчев по повод скандала с учебниците по история за 10 клас. Според представители на десницата в тях комунизмът е представен манипулативно като нещо нормално без достатъчно акцент върху мрачните страни на режима.  \"В оценъчните листи за учебниците са отбелязани предимно техническите грешки, което е атестация за проблем с процедурата, че не сме задали повече от формалното съответствие, което изискваме. Освен формално съответствие, би трябвало да искаме този учебник да възпитава в определени отношения\", допълни Вълчев в предаването \"Преди всички\" по програма \"Хоризонт\".  „Една от задачите на историята е да формираме отношение на децата към света, в който живеем. Въпреки че като министър утвърждавам учебниците, аз не съм специалист, дори да прочета всички учебници, може би нямам това око да видя всички разлики. В случая, след като ги прочетох, видях, че тези учебници са много различни един от друг. Формално трябва да отговарят на една и съща програма. Аз бях провокиран да ги прочета след сигналите, които получихме, първо от учители, след това от хора, които се изказаха в публичното пространство“.  Образователният министър подчерта, че „академичната свобода не е абсолютна, особено когато става дума за писането на учебници, които трябва да съответстват на учебна програма, в която се намира проекция на целите на образованието“.  ", "date": "2019.07.02", "title": "Красимир Вълчев: Трябва да се промени процедурата по одобряване на учебниците"}
{"url": "http://epicenter.bg/article/Avioekspert--Pri-intsident-kato-tozi-v-Izrael--quot-Konkord-quot--prekrati-deynostta-si/187034/2/0", "text": "Повредата на колесника на българския самолет, е доста сериозна. Самолетните гуми са под налягане 9-10 атмосфери, така че тя не се пука, а гръмва. Има вероятност при подобен инцидент да повреди и резервната гума, да блокират спирачните устройства, крилото може да се удари и да се възпламени. Това е много сериозен инцидент. Това коментира авиоекспертът Ангел Борисов в ефира на БТВ.  Израел показа при такъв инцидент как се действа. При подобен инцидент \"Конкорд\" прекрати дейността си, припомни той.  „Преди около месец нашият правителственият Фалкон кацна аварийно. Гумата беше почти срязана. Това не е случаен инцидент. Възможно е пилотът неправилно да е боравил със спирачката. Самолетът не трябваше скоростно да излети, а да се замени спирачното устройство“, предупреди експертът.  По думите му това показва какво е нивото на нашата авиация.  „Задължително при подобен инцидент, се изразходва горивото преди кацане. Два изтребителя приближават до самолета, за да се види какво е състоянието на колесника и дали ще е възможно кацане. Самолетът не трябва да се приземява с рязко натискане на спирачки, а плавно“, каза още Борисов.", "date": "2019.07.02", "title": "Авиоексперт: При инцидент като този в Израел \"Конкорд\" прекрати дейността си"}
{"url": "http://epicenter.bg/article/Kristalina-Georgieva-otnovo-vliza-v-bitkata-za-predsedatel-na-Evropeyskata-komisiya/187036/2/0", "text": "Подновяват се преговорите за разпределянето на висшите постове в Европейския съюз.  В два поредни дни преговорите в Брюксел се провалиха. 28-те държавни и правителствени ръководители не могат да се разберат кой ще е начело на Европейската комисия и с какви постове ще бъдат компенсирани тези, които направят компромис.  Кристалина Георгиева e в борбата за председател на Европейската комисия. В понеделник премиерът Бойко Борисов обяви, че е извадил Георгиева от списъка с фаворите за другия пост - президент на Европейския съвет. Тя обаче ще участва в голямата игра за най-ключовия пост в Европа - наследник на Жан-Клод Юнкер.   Ако обаче Георгиева стане председател на ЕК, изгаря Мария Габриел, която не може да стане еврокомисар - нещо, за което Борисов настоява. Вчера Борисов разкри, че той е отхвърлил предложението представител на нашата страна да бъде назначен за върховен представител на ЕС по външната политика и сигурността. Премиерът изразил предпочитание България да запази \"реален ресор\" в ЕК. Борисов потвърди, че Кристалина Георгиева е била сред обсъжданите за председател на ЕК, но от думите му се разбра, че този вариант е отпаднал.   Днес обаче въртележката с кандидатите започва отново.   Холандецът Франс Тимерманс остава фаворит за поста на Жан-Клод Юнкер. Трябва да бъдат определени още председател на Европейския съвет, първи дипломат на Евросъюза, председател на Европарламента и нов директор на Европейската централна банка, припомни Нова телевизия.", "date": "2019.07.02", "title": "Кристалина Георгиева отново влиза в битката за председател на Европейската комисия"}
{"url": "http://epicenter.bg/article/Georgi-Markov--Timermans-e-govoritelyat-na-Soros-v-Evropa--/187049/2/0", "text": "Изборът за лидери на европейските институции може да се отложи до есента. Това каза за обзорното предаване „Това е България“ на Радио „Фокус“ народният представител от ПГ на ГЕРБ и бивш конституционен съдия Георги Марков.  Той обясни, че Европа през 2019 г. не е Европа от 2014 г.   каза още той. Марков обясни, че на тези евроизбори е гласувал за ЕНП заради премиера Бойко Борисов и от лоялност към ГЕРБ, но    В Европа има да се решават много проблеми и двамата претенденти са част от тях, каза още Марков.  „  – „Елате, ще се справим“ – разбира се, тя не се справи.  Както се видя, ние - българите може да сме най-бедни, но имаме достойнство, отказахме да свикваме с многообразието, не приехме т.нар. Пакт на ООН за миграция, според който трябваше тя да ни осъществи благоденствието, миграцията да е източник на нашето благоденствие до 2030 г.  “, коментира Георги Марков.  .   Георги Марков коментира и предложението Кристалина Георгиева да е начело на ЕК, като наследник на Доналд Туск.  Според него спекулирането с името ѝ е шега, а самата    Той обаче не изключи тя да влезе в оборот по две причини.  „  коментира още той.       Аз в едно от вашите предавания, за което ви благодаря, имах възможност да прогнозирам, че изборът няма да стане от раз или от втори път, и че евентуално може да отиде чак наесен този избор, по простата причина, че Европа 2019-та не е Европа 2014-та. Френско-германският диктат, на който бяхме свидетели през 2014 година, имаше печален край. Изборът на Юнкер доведе до тежка обида за Камерън, който тогава беше против, подкрепен единствено от Орбан, и се стигна до Брекзит. Сега в случая, да направя едно откровение, а то е следното – аз гласувах на тези европейски избори за ЕНП заради Борисов, от едната лоялност към него и към ГЕРБ, чийто депутат съм. Ако имаше пряк избор на Тимерманс и Вебер, какъвто би било резонно да има за шеф на ЕК, аз нямаше да гласувам за нито един от двамата, по простата причина, че в Европа има да се решават много проблеми, а и двамата са част от проблема. Както казва Орбан, те се различават само физически. Единият беше шеф на парламентарната група на ЕНП, не си мръдна пръста, един път не каза една дума, че Европа е християнска, позволи на госпожа Меркел да осъществи безумната си идея за мигрантите – „Елате, ще се справим“ – разбира се, тя не се справи.  А Тимерманс е говорителят на Сорос в Европа. Неговата любима фраза, и тя е назидателна, забележете, е, че ние трябва да свикваме с многообразието. Както се видя, ние, българите, може да сме най-бедни, но имаме достойнство, отказахме да свикваме с многообразието, не приехме т.нар. Пакт на ООН за миграция, според който трябваше тя да ни осъществи благоденствието, миграцията да е източник на нашето благоденствие до 2030-та; и българският Конституционен съд кастрира Истанбулската конвенция и то завинаги. Той – Тимерманс тогава мачкаше БСП, опитваше се да оказва натиск, това го знам достоверно, върху българското правителство, но в крайна сметка ние постъпихме с достойнство. И сега се чудя на акъла на Туск… Всъщност знаете ли, не се чудя. Туск си търси работа. Той няма да си намери работа в Полша, защото знаете, че Право и справедливост – партията на господин Качински, спечели сега и евровота, има абсолютно мнозинство в парламента на Полша, тя го ненавижда и не подкрепя на сегашния му пост. И той си търси работа. Ако се върнем назад във времето, Барозу – този симпатяга, социалдемократ португалски, пък в ЕНП – карашъкът е пълен, той отиде в една американска банка. Сега Туск си търси работа и стана изразител на сговора между четири, забележете, християно-ислямски страни. Франция, Германия, Холандия и Испания се опитаха да наложат този човек.  Тези четири страни – госпожа Меркел призна, че вече ислямът е част от Германия; вие знаете, че черни жилетки ревяха на летището, само преди 20 дни на международното летище в Париж, и викаха, че Франция не е на французите; знаете, че в Холандия вече има регистрирана ислямска партия; и стигаме до Испания, където Педро хубавецът е новото лице на европейските социалисти, но за претенциозните слушатели на радио „Фокус“ ще кажа, че господин Санчес още не е станал премиер, тъй като победи с много малко, той нито е Орбан, нито е Качински, и би с толкова малко, че не може да направи сам правителство, опитва се да направи с наречените от него популисти, но те не стигат, дори ще търси и някои сепаратисти. Тези четири страни игнорираха вота на европейските избиратели. Вотът на европейските избиратели е, че ЕНП е първа политическа сила. Като не става Вебер, а той не става, ще се намери някой друг.  Другият лагер е на християнските страни – страните, които искат да са етнически хомогенни, това са вишеградците, силно подкрепени в случая от Италия. Както знаете, американският президент Тръмп на посещението си във Варшава каза: „Вие сте новият мотор в стара Европа“. Евала им правя, шапка им свалям на вишеградците, че на практика наложиха вето на Тимерманс, и според мен, подкрепени от Салвини, той няма да може да стане председател на Европейската комисия. Това е голям успех за Европа, защото стават ясни две неща.  Едното е, че няма да бъде председател на Европейската комисия човек, който се срамува да каже думата „християнство“ и ни учи да свикваме с многообразието, което значи с гей браковете, джендър идеологиите и с това да няма Дядо Коледа, да има Дядо Мраз, да няма коледни празници, а зимни. И второ, за пръв път стана ясно, че Франция и Германия няма да могат да командват Европа. Снощи това, което се е случило, е много интересно. Доналд Туск изпаднал в колапс и го е било страх да подложи на гласуване собственото си предложение. А бе, Туск, предложи го да се гласува. Нали имаш предложение, предложи го. Било го е страх, защото нямат мнозинство. Разчитат във вторник до 11 часа да могат да разколебаят, защото има още страни, като Хърватска, които подкрепят вишеградците и Италия, да ги разколебаят, да им предлагат нещо, кой знае какво ще бъде. Но аз мисля, че той ще бъде блокиран, няма да стане. А, ако стане, това ще бъде началото на края на Европейския съюз, тъй като ще бъдем изправени пред много тежки неразрешими конфликти на Европейската комисия с вишеградците и с Италия, бих казал дори с Естония.  Това е страната, която трета в Европа, след Орбан 2012-та, след това Качински, сега и Естония изкара от парламента си европейското знаме. Не защото тези страни са по-малко европейски, но те искат да подчертаят, че парламентът е суверенът за тези страни, както пише чл. 4 от Лисабонския договор – всяка страна може да се позове на своята конституционна идентичност. Ще видим какво ще стане в Австрия септември. Аз мисля, че Курц отново ще бъде изправен пред ситуация да прави с Партията на свободата коалиция, там има нов лидер – Норберт Хофер, който се яви кандидат за президент, спечели 49,9.  Мисля, че скандалът с лидера на партията Щрахе се оказа по-добър за ЕНП и по-лош за Курц, който загуби министър-председателското място. Тоест не съм сигурен, че във вторник ще има решение на въпроса. В неделя вечерта имаше вечеря, аз гледах кадри по телевизията, на Макрон с вишеградците и на тази вечеря само плеснаха една снимка обща – нещо, което за пръв път се случи. Знаете непоносимостта на Макрон към вишеградците. Той се опитваше да направи движение, наречено реформаторско, прогресисти го наричаше той, и буквално каза: „Аз искам да бия Качински, Орбан и Салвини“. Трябва да ви кажа, че Макрон беше бит от Льо Пен. А въпросните господа – Орбан с 52,3%, най-добрият министър-председател в Европа, най-силният, след него Качински с над 40% и след това Салвини, който почти двойно бие вторите след него – италианските социалисти.     Този въпрос е много уместен. Много резонен е, защото сме на 30-та година от демокрацията и няма как да не върнем лентата назад. Ако я върнем, ще видим, че тези страни – Чехословакия тогава, Полша и Унгария, се бореха за своята свобода. 1956 година е годината, в която за пръв път след Втората световна война, за пръв и последен път, някой се би, има куража да се бие със съветски танкове. 3000 съветски танкове срещу тях се би унгарският народ, всенародно въстание. Ако се върнем 1968 година, аз тъкмо тогава отивах в казармата, чехите излязоха на улицата срещу съветските танкове, Ян Палах се запали, а Валенса създаде 10-милионна „Солидарност“. И много интересно, че 1991 година президентът Валенса на Полша, на Чехословакия е Хавел и унгарският премиер Йожеф Антал, покойният, идват тук във Вишеград и правят тази Вишеградска тройка, станала с разпадането на Чехословакия на четворка, на това място, където техните крале през 1330 и не знам коя година се събират да правят общ път на търговията. Тоест това са държави, които са християнски, които през вековете са били заедно. Страни, с население, което е имало характер да се бори с комунизма, и което е много важно – никога не са забравили, за разлика от тази другата група, за която говорим, че са християнски. Вижте колко интересно – във Вишеградската четворка словашкият премиер е социалист та дрънка, Петер Пелегрини; Бабиш – премиерът на Чехия, е либерал-милионер; докато Качински е в Консервативната партия, Орбан – християндемократ. Това не им пречи да си сътрудничат и да са заедно по тези изключително важни въпроси – християнство, традиционен брак, национален суверенитет, национална идентичност. Те са иначе много различни. Например Словакия е с еврото, другите три държави не щат да чуят. Словакия пък не признава Косово, другите три го признават.  Полша пък не ще да чуе за сближаване с Русия, другите три търгуват. Но по тези фундаментални въпроси са заедно. И понеже ме попитахте за вишеградците, Сорос, чийто кандидат всъщност сега е Тимерманс, се опитва да разбие Вишеградската четворка по много типичен за него начин – опитва се да направи майдан в Чехословакия. Намери млади интернетаджии и кръстиха майдана „На момента“. Същата партия Сорос създаде срещу Орбан сега на тези евроизбори. В Унгария беше закрита либералната партия и беше създадена една „На момента“ – млади либералчета с много пари, основно в посланията им е джендър идеологията и национализацията на частни жилища, в които нямало хора. Опитът за преврат срещу Бабиш беше много смешен, защото той стана само 10 дни след като Бабиш спечели евроизборите, тоест получи вот на доверие в собствената си страна. Вишеградците са фактор и ще продължат да бъдат фактор, защото са централноевропейци, защото са 65 милиона и никога и с нищо не са били по-малко европейски от западноевропейските – Будапеща, Краков и Прага по нищо не отстъпват на която и да било в момента западна столица. И ето нещо, с което много печелят, това е, че са много сигурни страни. Тук мигранти не стрелят по трамваите, не гърмят в метрото, не премазват на коледни базари, не трепат с ножове, както в Кемниц, Фрайбург, Кандел и в другите градове на Германия.     Аз мисля, че със снощното хапване на Макрон с вишеградците прозират някакви вишеградски намеци, че те биха подкрепили човек, който уважава първо европейските правителства, второ, не се срамува да каже думата „християнство“, и трето е от ЕНП, от партията, която бие на вота. И все си мисля, че това може да е френски политик, може би Мишел Барние, защото той е от партията „Републиканци“ на президента Саркози и ще отговаря на условията шефът на Европейската комисия да е от ЕНП. И мисля, че може да се стигне до такъв компромис, защото той ако бъде предложен, аз не виждам вишеградците да са против, мисля, че и италианците ще се съгласят. И мисля, че това е някакъв вариант. Това, разбира се, са мои предположения, които в контекста на това, което се говори в унгарските медии. Намирате ме в момента в Будапеща и това мога да кажа.     Аз чух за това нещо от приятели, които ми звъняха на обед, дали такова нещо съм чул в Унгария. Тук отразиха това, което и в България. „Ройтерс“ ги съобщава тези работи. Както знаете, „Ройтерс“ си е студио на Сорос, той си хвърля такива бомби. Аз много се смях на тези „Ройтерс“, те са големи шегаджии. Те по време на евроизборите не казаха нито един предварителен резултат, например, че Фарадж размаза лейбъристите и консерваторите взети заедно, че Льо Пен бие и то бие новата надежда, либерална, наречена Макрон и т.н. Но веднага казаха, че партията на Тимерманс е спечелила в Холандия. И сега, да са наясно слушателите на радио „Фокус“, да, тя печели, но от 29 мандата, партията на Тимерманс взима 5 в Холандия. Там е силно фрагментиран вотът, тоест той има по-малко дори от Борисов. Аз лично считам, че това с Кристалина Георгиева е шега. Госпожа Георгиева за мен няма тези качества – да води Европейския съюз в такъв тежък момент. Тя никога не е била в политиката. Ако е била толкова на странате на демокрацията, щях да я познавам. 1990-1991 година, когато ние бяхме по митингите, правехме гладни стачки, не си спомням такава слава да е имала Георгиева. Но не изключвам да влезе в оборот по две причини. Първо, че се търси много удобен човек, а тя ще бъде послушна. И второ, се счита, че трябва да има на един от високите постове жена. Но, че тя няма да бъде на Европейската комисия, това е сигурно.     Аз не мога да кажа каква позиция трябва да заема България, защото не знам, какво е говорил там господин Борисов. Доколкото разбрах, той е взел някакво компромисно решение. Това е негово право. Той е избран за министър-председател, той осъществява и вътрешната, и външна политика по конституция. И в крайна сметка той е представител на ЕНП, един от малкото премиери на ЕНП. За съжаление, в момента ЕНП е толкова оглозгано от към премиери, че чак е срамно. Един хърватин Пленкович, който управлява в Хърватия в коалиция, една Меркел, която е в най-ниската си точка, откакто е в политиката, и тя управлява в коалиция, Борисов управлява в коалиция. И сега мисля, че един латвиец от прибалтийските страни. Аз не мисля, че България трябва да прави компромис с избирането на Тимерманс, защото компромис с бъдещето на Европа не може да се прави. А бъдещето на Европа и на този ЕС е заложено на карта, ако този бъде избран, след това, че Италия и четири страни, представете си, 120-милионно население не го иска. И ако този човек е нормален политик, с чест, той би се оттеглил, щом една, две, три, четири, пет, и хърватите са били срещу него, и прибалтийска страна, сам не се дръпне и да слезе от каруцата, да не пречи.  Второ, за България според мен е въпрос на чест да не подкрепя холандец за председател на Европейската комисия. Мисля, че тази страна се гаври с България. Първо ни налага вето за Шенген, дори по въздуха. Второ, позволи си един министър да искуни тук и да ни държи тон, и да ни учи на демокрация, след като собствената му страна не може да осигури най-важното – живота и здравето на гражданите си. В България не стрелят по трамваите през деня, не убиват, както в град Утрехт. И този престъпник, ислямист, там беше пуснат две седмици преди това от затвора, а досието му е колкото от радио „Фокус“ до „Александър Невски“. Значи, въпрос на чест за България е да отхвърли Тимерманс. Независимо, че той не е от партията на Рюте, той е приятел с него, Рюте участва в тази комбинация да го издига. И въобще мисля, че думата „холандец“ е готина за футбол и т.н., но за политиката България трябва просто да каже, че не желае холандец да председателства Европейската комисия. Защото, ако Тимерманс беше толкова много за България и толкова много българофил, какъвто не е, разбира се, досега да беше хиляда пъти отскочил до Хага или там до където ще да е, и да е говорил с Рюте и т.н. Те се подиграват с нас и е въпрос на чест да не изберем холандец. Съжалявам, може да не се харесват думите ми на господин Борисов, но аз съм от гражданската квота, имам си собствено мнение и е много късно да се променям, след като 30 години съм в политиката. В крайна сметка станах конституционен съдия с един единствен мотив на президента Желев, че си имам самостоятелно мислене и си го отстоявам.   Ние никога няма да можем да бъдем като вишеградците по понятни причини. Аз съм живял при комунизма, роден съм 1950 година, не съм видял някой в България юни, юли или август, ако щете, 1989 година, както Орбан. Сега гледайте, 16 юни точно беше, 30 години от тази пламенна реч – с брадичка, слабо момченце, как призова за свободни избори юни 1989 година да каже – „Съветските танкове да напуснат страната“, и да се обяви за избори, и да направи партия. Искаше се голям кураж. Тези страни са изключително свободолюбиви, изключително християнски, изключително с манталитет да отстояват националната си идентичност. В България е традиция от много десетилетия да сме поначало по-раболепни и не може да искаме да бъдем като Чехия, Полша, Словакия и Унгария. Няма как. Никога не сме били. Извинявайте, но Будапеща има 1897 година метро, поляците имат папа, и сега не искам да ги сравнявам тези неща, те са несравними. Ние сме си балканска страна и такава винаги ще си бъдем. То се вижда, като се връщаш с кола или автобус, минеш ли Суботица и вече наближиш Белград, се вижда, че влизаш на Балканите. Започват неизмазаните къщи, пранетата по дворовете, гумите по пътя, бездомните кучета и котки, мухите, комарите и мръсните тоалетни. Това е на Балканите навсякъде, където отидеш, с много малки изключения. Това е въпрос на манталитет. Ние сме си на Балканите. Борисов поне води една политика да може с всички да е добре. Един път го бяха питали – а бе ти с кой си, господин Борисов, с Меркел или Орбан? Той казва: с двамата. Той води гъвкава политика. Очевидно България в момента не може да води друга, нито пък той има мнозинство парламентарно, та да води друга.     То не е случайно, защото, ако вие сте обърнала внимание, целият дебат, който беше между Тимерманс и Вебер, той беше брюкселско говорене, в което нямаше нищо запомнящо се – т.нар. нищоговорене.     Ние сме все пак малка страна, докато тези големи политически семейства, които за пръв път нямат мнозинство в Европарламента – ПЕС и ЕНП, трябваше да направят един критичен анализ, какво се случи тези пет години. Защо Англия напусна, защо Швейцария си оттегли молбата, защо този гаф стана с мигрантите, кой е виновен? Защото не аз, френският президент казва, че в Европа е натрупан огромен гняв. Е, кой е виновен за този гняв? Как ще се премахне този гняв? Защо има миграция, защо загинаха хиляди хора, кой ще плати сметката? Защо нито един европейски чиновник, от типа на Туск, от типа на Юнкер, на Таяни, преди това на Шулц, на Тимерманс, защо не отидоха на нито едно погребение на убито християнско малолетно дете от тези престъпници, които прекосиха незаконно границите на десетки държави и бяха поканени? Тоест абсолютно не са им уврели главите за това, че европейските граждани повече не щат да търпят това.  Вие ще кажете – да, ама гласуваха по-активно, да, ама Зелените… Да, гласуваха по-активно, защото опасността от навлизане на радикални десници доведе до по-голям вот на мигрантите. Значи, вотът наляво отиде в много отношения и активността се качи в Западна Европа от това, че мигрантите се плашат да дойдат хора като Салвини, като Льо Пен и т.н. Когато 2015-та тръгнаха един милион, Орбан какво каза? „Ей ги – един милион нов електорат на европейската левица“. Никога тези мигранти, които останаха по Западна Европа, няма да пуснат бюлетина за Качински, Орбан, Салвини или Льо Пен, те ще гласуват за такива като Тимерманс, които им дават възможност да се налагат, да ни карат да не празнуваме Коледа, за да не ги дразни и да редят, че Франция не е на французите. Аз това не мога да го повярвам, но го видях по телевизията. Има отказ от разговор за политика, но той ще се наложи да се проведе сега, след като се видя, че не са така прости нещата. Това е първата крачка към дискусията „Накъде отива Европа“. Явно е, че Европейски съединени щати не може да има и трябва да се тръгне към промени в Лисабонския договор. Ако щете, да се направят два мини съюза в съюза. Единият християнско-ислямски, да си толерират исляма, да си носят последиците от атентатите. И другият лагер, който се очертава на вишеградци, прибалтийци и италианци – християнство, традиционен брак, национална идентичност и национално самоуважение.   ", "date": "2019.07.02", "title": "Георги Марков: Тимерманс е говорителят на Сорос в Европа! Кристалина няма качества за шеф на ЕК!"}
{"url": "http://epicenter.bg/article/Krasimir-Karakachanov--Tsiganizatsiyata-tryabva-da-bade-spryana-nezabavno--/187057/2/48", "text": "Циганизацията трябва да бъде спряна незабавно. Внесох Концепцията в МС и ще настоявам тя да се приеме. Това се казва в позиция на заместник министър-председателя по обществения ред и сигурността, министър на отбраната и лидер на ВМРО – Българско национално движение Красимир Каракачанов, съобщиха от пресцентъра на партията.  Тя идва като поредно действие във връзка с Концепция за промени в политиката за интеграция на циганския (ромския) етнос в Република България и мерките за реализацията им, придобила общественост като Концепция срещу циганизацията. Припомняме, че още през месец февруари Каракачанов представи за обществено обсъждане документа, а през месец април Концепцията беше представена и за разглеждане от отделните министерства. Концепцията предстои да бъде вкарана официално в дневния ред на правителството.  Няма повече време за отлагане, прекалено дълъг стана списъкът с убийства, побоища и насилие, извършвани от представители на циганския етнос над хората в страната. Само за последните два месеца станахме свидетели на поредица от криминални деяния, които нагнетяват нетърпимост и страх в обществото. А ситуацията в с. Розино, където и циганите искат изселването на циганска фамилия, която тероризира цялото село, е достатъчно показателна, че има нужда не от последващи действия на полицията, а от превантивни мерки от страна на държавата, се казва още в позицията на вицепремиера.  Да се спират помощи, когато децата не ходят на училище, да се губи правото за социални придобивки при отказ от преквалификация и започване на работа, да се премахнат незаконните гета, да се прекрати престъпната практика деца да раждат деца, да се полага обществено полезен труд и т.н.   отказ за започване на работа; спиране на децата от училище; демонстриране на скъп начин на живот, несъответстващ на статута „социално слаб“. При злоупотреба с парите от „детски“ да се въведе отпускането на надбавки в натура.  Спиране на помощите при отказ от образоване, придобиване на трудови навици и квалификация, както и при липсата на видим напредък по социализиране и интеграция.  Част от мерките по премахване на професията „социално слаб“ е слагането на таван на социалните плащания към един човек или домакинство на годишна база.  По отношение на образованието са нужни няколко основни стъпки, а именно: посещението на детски градини за децата трябва да е задължително от 4-годишна възраст.   В спешен порядък държавата трябва да подпомогне лицата, ненавършили 16 години, да се завърнат в училищата; тези над 18, които нямат поне основно образование, да бъдат подпомогнати да го завършат. При отказ за изпълнение на тези мерки отново да се предвиди спиране на социалните помощи.  С оглед на безразборната раждаемост в гетата предлагаме приемането на пакет от строги мерки по отношение на децата, които раждат деца – родителите им, както и самите те, да нямат достъп до социалната система на страната и да бъдат прилагани ефективно санкциите на действащото законодателство по отношение на безотговорните родители.   възможността за последващи нежелани бременности. Това трябва да се предложи като доброволна възможност и за жените от цигански произход с над определен брой деца (3 и повече).  Предвид лошата хигиена и ниска здравна култура   при децата и при възрастните. При отказ – да важат правилата за отнемане на помощите.  Използването на спешната медицинска помощ от здравно неосигурените лица трябва да се заплаща, когато сигналите за повикване не отговарят на критерия „спешност“.   и ограничаване на незаконното строителство.   в съответното населено място. А лицата без адресна регистрация да нямат право да обитават територията на съответното населено място, ако не се спази режимът за регистрация.   и членовете на техните семейства при изграждането на жилища, които са предназначени за ползване от социално слаби хора.  За намаляване на престъпността сред циганите основна стъпка на държавата трябва да е   Контролът на местата за търговия с метали трябва да бъде затегнат, както и да се обърне сериозно внимание на „ало измамите“, джебчийството, просията, проституцията и т.н.   които осъществяват съответните състави на правонарушения, установени в действащото законодателство за ограничаване на традиции, които противоречат на правовия ред и съвременните морални ценности  .  Стриктно прилагане на предвидените в действащото законодателство мерки и   и други представители на държавната власт или местното самоуправление.  . Сформиране на доброволни отряди за охрана и др.   С цел осветляване на дейността на неправителствените организации, регистрирани в частна полза, които работят с циганския етнос, трябва да се въведе задължението да декларират източниците си на финансиране и да дават отчет за изразходваните пари по проекти за интеграция назад в годините.  За осъществяване на тези мерки   като въвеждане на административни наказания „безвъзмезден труд в полза на обществото“ и „задържане под стража“ в структурите на МВР за извършени административни нарушения; разширяване на обхвата на неизбежната отбрана, отпадането на маловажните кражби и др.   Тази законодателна дейност ще продължи и в другите, изброени по-горе области.  ", "date": "2019.07.02", "title": "Красимир Каракачанов: Циганизацията трябва да бъде спряна незабавно! "}
{"url": "http://epicenter.bg/article/Stanishev--Timermans-e-osnoven-pretendent-za-shef-na-EK--Tova-shte-bade-uspeh-za-sotsialistite-/187058/2/0", "text": "“  Подобен вариант би бил огромен успех за ПЕС и ще даде начало на качествена промяна в работата на европейските институции, след повече от двадесет години доминация на десницата в Европа“.    Това заяви президентът на ПЕС и български евродепутат Сергей Станишев днес в Брюксел след поредния кръг на консултации между премиерите-социалисти.   „  Държим на кандидатурата на Франс Тимерманс не от инат, а защото той е носителят на тази нова посока за ЕС. Залогът е голям – европейските граждани искат повече справедливост, искат Съюз, който генерира ползи и благоденствие за всички хора, вместо да разделя държави и общества на привилегировани и онеправдани. Благодаря на премиерите от ПЕС за усилията в хода на преговорите и затова, че заедно се държим като един отбор, за разлика от другите политически семейства, които остават разделени“.   “ , тъй като за съжаление продължаваме да бъдем на дъното на всички класации в ЕС. Успехът на ПЕС ще означава край на модела „Европа на две скорости“, на двойните стандарти, на разделението център-периферия. Уверен съм също, че Франс ще продължи да бъде безкомпромисен  по темата „върховенство на закона“.    Тази перспектива, изглежда, уплаши някои лидери, които виждат заплаха за собствения си авторитарен стил на управление. Фактът, че такива лидери са склонни да подкрепят Вебер или друг кандидат на ЕНП за шеф на Комисията издава намерението на десните да продължат с различното третиране на „наши“ и „ваши“ държави и правителства, както години наред толерираха Орбан“, смята Станишев.   “Предстои нов кръг на трудни преговори.   Десницата, която мълчаливо разчита на гласовете на Орбан и на подкрепата на евроскептиците, има превес по отношение на броя депутати в ЕП, но балансът на силите вече е в полза на лявоцентристкия блок. Ето защо фаворит за председател на ЕК е социалист – защото само той може да събере необходимото мнозинство в ЕП”, категоричен е Станишев.  ", "date": "2019.07.02", "title": "Станишев: Тимерманс е основен претендент за шеф на ЕК. Това ще бъде успех за социалистите!"}
{"url": "http://epicenter.bg/article/KPKONPI-prekrati-proizvodstvoto-si-po-signal-protiv-Mariya-Gabriel/187065/2/0", "text": "Комисията за противодействие на корупцията и незаконно придобито имущество е прекратила производството по сигнал против Мария Габриел, става известно от решение публикувано на сайта на КПКОНПИ.  В сигнала се твърди, че Мария Габриел е ползвала под наем общинско жилище, като месечната наемна цена на жилището е била в размер на 400 лева. Договорът е сключен през октомври 2010 г., когато Мария Габриел е била вече евродепутат с 30 000 лв. месечен доход. Апартаментът е собственост на дружество. Според твърденията, цената на наемите през този период в съответния квартал била в диапазона между 1400-1600 лв. Към сигнала са били приложени и медийни публикации.  При проверката си КПКОНПИ е установила, че членовете на Европейския парламент не са лица, заемащи публична длъжност по смисъла на Закон за предотвратяване и установяване на конфликт на интереси.  От това следва, че в периода на действие на договора за наем от 01.10.2010г. до 31.08.2012 г., Мария Габриел не е заемала публична длъжност, по смисъла на закона.  Липсата на тази предпоставка - субект, или лице, заемащо публична длъжност, срещу което да се проведе административното производство, се явява пречка за разглеждане на постъпилия сигнал и е основание за прекратяване на настоящото производство, обясняват още от комисията.  В решението на КПКОНПИ се казва то да се изпрати заедно с цялата административна преписка на Софийска градска прокуратура, с оглед на това прокуратурата да прецени дали да подаде протест до съда в едномесечен срок от съобщаването на решението, с което се установява липсата на конфликт на интереси.  ", "date": "2019.07.02", "title": "КПКОНПИ прекрати производството си по сигнал срещу Мария Габриел"}
{"url": "http://epicenter.bg/article/Borisov-stikova-pozitsiite-si-s-Orban-predi-reshavashtoto-zasedanie-na-varha-na-ES-/187067/2/0", "text": "Премиерът Бойко Борисов стикова позициите си с унгарския си колега Виктор Орбан преди заседанието на върха на ЕС, което бе отложено за 15:00 г. Той публикува снимка във фейсбук с текст: \"С Виктор Орбан обсъдихме възможните варианти за позициите, които бихме подкрепили.\"  Заседанието на Европейския съвет бе отложено за 15:00 часа, докато лидерите на страните-членки отчаяно се опитват до постигнат компромис по най-важните длъжности в Общността.  Както вече е известно, ЕНП продължава да държи на своя кандидат за председател на Еврокомисията Манфред Вебер, с когото спечели европейските избори. Категорично срещу него са обаче групите на социалистите и на либералите, както и на зелените, и най-вече френският президент Еманюел Макрон.  Като компромис се очерта кандидатът на социалистите и досегашен вицепрезидент на ЕК Франс Тимерманс, подкрепен от Меркел, но страните от Вишеградската четворка, подкрепени от Италия, са се протиопоставили категорично.  Като вариант се завъртя и името на френския главен преговарящ за Брекзит Мишел Барние, но премиерът Бойко Борисов отрече.  \"Не съм чул името на Мишел Барние да върви в консултациите\", заяви Борисов.  \"Държим постът за председател на Европейската комисия да е ЕНП, защото тя ни се полага като победител на изборите\", уточни премиерът.  \"Аз предложих Пленкович (Андрей Пленкович, министър-председател на Хърватия и лидер на управляващата партия Хърватска демократична общност, член на ЕНП, бел. ред.) за председател на Европейската комисия. Нали сега всеки предлага, реших и аз да предложа,\" аргументира се Борисов.  В последния момент се завъртя още един вариант на разпределние на основните постове - германският министър на отбраната Урсула фон дер Лейен за председател на Комисията, белгийският премиер Шарл Мишел начело на Европейския съвет, Манфред Вебер – на Европейския парламент и словашкият политик Марош Шефчович като върховен представител за външната политика.  ", "date": "2019.07.02", "title": "Борисов стикова позициите си с Орбан преди решаващото заседание на върха на ЕС "}
{"url": "http://epicenter.bg/article/Maya-Manolova-predlaga-14-speshni-merki-za-mashinnoto-glsuvane/187068/2/0", "text": "Омбудсманът Мая Манолова изпрати становище до ЦИК и народните представители с подробно разписани 14 мерки, които да гарантират успешното протичане на машинното гласуване на местните избори тази есен. Поводът е организираната работна среща по поставени от Централната избирателна комисия проблеми, свързани с машинното гласуване днес в Народното събрание. Мерките са обобщение на изводите, до които експерти, депутати, наблюдатели, политолози и граждани стигнаха на форума, организиран от Омбудсмана миналия петък, именно посветен  на машинния вот и проблемите, които възникнаха по време на изборите за европейски парламент през пролетта. Категоричното становище на Омбудсмана е, че „бъговете“ в системата са в резултат на лошата организация на изборната администрация, а не на машините. Сред предложените стъпки за преодоляване на проблемите са ограничаване на промените в изборното законодателство преди избори, свикване на кръгла маса с всички участници в изборите, преди лятната ваканция на институциите, подобряване на разяснителната кампания на ЦИК за правата на избирателите и начините за гласуване, която да започва поне месец преди деня на гласуване, публичност на критериите от ЦИК за одит на машините за гласуване, навременно публикуване на методически указания за работа в секциите с машинно гласуване, промяна в модела на обучение на представителите на РИК и СИК, промяна и опростяване на протоколите на СИК – отбелязване на подадените с машина гласове за отделните участници и преференциите за кандидатите, въвеждане на контролно преброяване на хартиените разписки от машинното гласуване за съответствието им с крайния машинен протокол с публична процедура. Общественият защитник остро  се противопоставя на опитите и започналата кампания за премахване на гласуването с машини и е категорична, че това може да рискува честността на изборите и да се изгуби и без това ниското доверие в изборния процес, а е и предпоставка до електронно гласуване изобщо да не се стигне. „Припомням, че ЦИК има задължение до края на месец юли 2019 г. да  създаде постоянно действащо специализирано звено за техническо осигуряване и контрол на електронното гласуване, а до края на месец март 2020 г. да приеме пътната карта за произвеждането му. Факт е, че проектът на Държавна агенция „Електронно управление“ за дистанционното електронно гласуване имаше срок до 31 декември 2018 г. за реализиране на системата, но всички замълчаха и никой не обясни защо не се работи по този проект и изобщо какво се случи с него, а той е за 1,5 млн. лв. европейско финансиране”, подчертава Мая Манолова.  ", "date": "2019.07.02", "title": "Мая Манолова предлага 14 спешни мерки за машинното глсуване"}
{"url": "http://epicenter.bg/article/Obyaven-e-konkurs-za-30-vakantni-dlazhnosti-za-lekari-v-strukturite-na-Voennomeditsinska-akademiya-/187074/2/0", "text": "Със заповед на министъра на отбраната е обявен конкурс за 30 вакантни длъжности във Военномедицинска академия (ВМА) за приемане на военна служба на лица, завършили граждански висши училища в страната и в чужбина. Това съобщиха от пресцентъра на министерството на отбраната.  Обявените места са за лекари, като има свободни позиции в няколко клиники – в София, Варна, Плевен, Сливен. Търсят се и медици за медицински пунктове на няколко военни формирования в страната.  Две от свободните позиции са за лекари по дентална медицина, а една – за очен лекар. Търсят се още хирург, ортопед, анастезиолог.  Конкурсът ще се проведе на два етапа - изпит по физическа подготовка по Единния армейски тест и събеседване с кандидатите. Заявления за участие се подават лично и писмено до началника на ВМА чрез структурите на Централно военно окръжие до 16 август 2019 г.  Сред изискванията за кандидатите са: да притежават образование, съответстващо на изискванията на длъжността; да не са по-възрастни от 40 години; да са годни за военна служба; да не са осъждани за умишлено престъпление от общ характер, независимо от реабилитацията и срещу тях да няма образувано наказателно производство за умишлено престъпление от общ характер; да нямат друго гражданство; да не са освобождавани от военна служба поради наложено дисциплинарно наказание „уволнение” и др. На военна служба могат да се приемат и лица, изпълнявали военна служба (кадрова военна служба), които отговарят на условията.  Повече информация за вакантните длъжности, условията и начините за кандидатстване в конкурса за вакантни длъжности за лекари в структурите на ВМА, може да откриете тук   ", "date": "2019.07.02", "title": "Обявен е конкурс за 30 вакантни длъжности за лекари в структурите на Военномедицинска академия "}
{"url": "http://epicenter.bg/article/Simeon-Sakskoburggotski-i-saprugata-mu-prisastvaha-na-kontsert-v-kralskiya-dvorets-v-Madrid/187075/2/0", "text": "Техни Величества Цар Симеон и Царица Маргарита присъстваха на концерта, с който беше закрито председателството на Румъния на Съвета на Европейския съюз. Това съобщиха от пресофиса на Н. В. Цар Симеон II.  Той се състоя в кралския дворец в Мадрид. Царят и Царицата бяха поканени от Н. Пр. г-жа Габриела Данчау, посланик на Румъния в Мадрид. Специален гост на събитието беше Негово Кралско Височество принц Раду, който преди концерта имаше среща с Цар Симеон.  На събитието присъстваха представители на испанските власти, дипломати, представители на румънската общност, православният епископ на Румъния Тимотей. По инициатива на румънското посолство в Испания бяха организирани няколко събития за закриване на румънското председателство.  Освен концерта, се проведе и конференция за ролята на Кралица Мария за установяване на дипломатически отношения между Румъния и Испания по случай 90-ата годишнина от нейното първо посещение в Кралство Испания.  ", "date": "2019.07.02", "title": "Симеон Сакскобургготски и съпругата му присъстваха на концерт в кралския дворец в Мадрид"}
{"url": "http://epicenter.bg/article/-quot-Politiko-quot--Obsazhdat-Sergey-Stanishev-za-predsedatel-na-Evropeyskiya-parlament-/187076/2/0", "text": "Обсъждат Сергей Станишев за председател на Европейския парламент, пише изданието POLITICO, което следи на живо преговорите и консултациите в Брюксел.  Името на Сергей Станишев се очерта като възможен кандидат за президент на Европейския парламент. В момента Станишев е президент на Партията на европейските социалисти и е член на Европейския парламент от 2014 г. Той е и премиер на България между 2005 и 2009 г.  За председател на Европейската централна банка се обсъжда кандидатурата на Кристин Лагард, директор на МВФ.  Идеята германския министър на отбраната Урсула фон дер Лайен да бъде номинирана за председател на Европейската комисия бързо набира подкрепа на днешната среща на върха, пише още POLITICO.  Така германския канцлер Ангела Меркел ще има близък съюзник и член на собствената й партия ХДС начело на Комисията. Фон дер Лейен също ще бъде първата жена председател на Комисията, а Европейската народна партия (ЕНП), десноцентристкият съюз, който включва партията на Меркел, ще запази ръководството на Комисията.  Френските власти вече посочиха, че Париж може да подкрепи Фон дер Лейен, която говори френски и е прекарал голяма част от детството си в Брюксел. Назначаването на германски ръководител на Комисията би помогнало и на френския президент Емануел Макрон да прокара френски кандидат за следващия ръководител на Европейската централна банка.  Като министър на отбраната Фон дер Лейен не е играла важна роля в някои от най-острите спорове в ЕС от последните години - като тези, свързани с върховенството на закона и миграцията. Това означава, че тя не си е създала врагове между различни лагери на лидери на ЕС, като например Вишеградската група и страните от Централна и Източна Европа.  Един от проблемите с номинацията на Фон дер Лейен ще бъде ефектът върху кандидатурата на Манфред Вебер, лидерът на групата на ЕНП за председател на Европейския парламент. Наличието на двама германски консерватори на високи позиции в ЕС едва ли би представлявало географско и политическо равновесие.  Според дипломати една идея, която се споменава на срещата на върха е, че Вебер ще поеме втория председателски мандат от петгодишната сесия на новия парламент. Председателят на Европейския парламент се избира за срок от две години и половина.   ", "date": "2019.07.02", "title": "\"Политико\": Обсъждат Сергей Станишев за председател на Европейския парламент "}
{"url": "http://epicenter.bg/article/Trenirovachen-suichar-na-printsesa-Dayana-se-predlaga-na-targ--Snimki-/187061/10/84", "text": "Суичър носен от принцеса Даяна се предлага на търг. Дрехата й е била подарена от основателя на компанията Ричард Брансън. От тръжна къща \"Ар Ар окшънс\" очакват за суичъра да бъде платена сума от над 5000 долара.  Дрехата се предлага за продан на онлайн търга от Джени Ривет, която е била дългогодишна лична треньорка на принцесата. \r\n   \r\n Лейди Ди дава на Ривет няколко суичъра месеци преди да загине в автомобилна катастрофа в Париж през август 1997 г.  В писмо, придружаващо артикула, Джени Ривет пише, че според Даяна е имало много по-неотложни теми, за които светът да се тревожи, така че носенето на еднакъв суичър на всяка тренировка ще бъде \"добър начин за отклоняване на медийното безумие\".   Източник: Нова.тв", "date": "2019.07.02", "title": "Тренировъчен суичър на принцеса Даяна се предлага на търг (Снимки)"}
{"url": "http://epicenter.bg/article/Tina-Tarnar-govori-za-samoubiystvoto-na-sina-si/187071/10/100", "text": "  На 3 юли 2018 г. Тина Търнър загуби най-големия си син Крейг Реймънд Търнър. 59-годишният калифорнийски агент на недвижими имоти се самоуби с огнестрелно оръжие. Година по-късно 79-годишната певица е поканена в CBS да говори за автобиографията си \"My Love Story\", която бе публикувана миналия октомври. В тази книга рокпевицата разказва за живота си, дебюта си с Айк Търнър, тяхната разрушителна любовна история, соловата й кариера ... По време на интервюто журналистът набързо спомена и за смъртта на Крейг.   Събитието все още е твърде прясно за Тина Търнър.  , свенливо каза тя . През 2005 г. в предаването на Опра Уинфри тя говори за това \"чувствително дете\", което е било свидетел на насилието, което страдало от ръката на Айк Търнър.   През 2007 г. Тина Търнър сложи край на невероятната си кариера без никакво съжаление. Днес тя живее щастливо с Еруин Бах в Швейцария.   От срещата им през 1985 г. Тина и Ервин никога не се разделят. През 2013 г., след години съвместен живот, те се женят в присъствието на своите близки. Тази връзка е стълб, на който може да разчита изпълнителката на \"Proud Mary\". Рак на червата, бъбречна недостатъчност, загуба на дете ... при всяко изпитание суперзвездата може да разчита на непогрешимата подкрепа на немския продуцент. Това е едно възраждане за певицата, която изпитва истинска любовна история, много по-различна от тази, която е споделяла с Айк Търнър и който я биеше.    Източник: Канал 3", "date": "2019.07.02", "title": "Тина Търнър говори за самоубийството на сина си"}
{"url": "http://epicenter.bg/article/Shon-Konari--Zhenite-tryabva-da-badat-biti--ako-go-zasluzhavat/187072/10/100", "text": "  През 90-те години Шон Конъри шокира обществеността пред камерите в интервю на Барабара Уолтърс, като каза, че    Наскоро, в разговор с журналист, той отново отвори темата.  попита журналистът, след което актьорът отново шокира всички.   , каза Шон Конъри.    Източник: Канал 3", "date": "2019.07.02", "title": "Шон Конъри: Жените трябва да бъдат бити, ако го заслужават"}
{"url": "http://epicenter.bg/article/Ucheni-krastiha-nov-vid-muha-na-zlodey-ot--quot-Igra-na-tronove-quot-/187073/10/99", "text": "Учени от Австралийската организация за научни и промишлени изследвания (CSIRO) са кръстили новооткрит вид муха на злодей от \"Игра на тронове\", съобщи \"Фокс нюз\". \"Като се изключи сериозната страна, кръщаването на нови видове е най-забавното нещо за таксономите\", казва ентомологът Брайън Лесард.  Кръстник на вида Paramonovius nightking е Сюанкун Ли от CSIRO - отявлен почитател на \"Игра на тронове\", който е избрал за насекомото името на Нощния крал. Представителите на вида се срещат в ограничена част от Западна Австралия, активни са главно през зимата и имат наподобяващи шипове косъмчета, с което напомнят за злодея от хитовата фентъзи поредица.  Външно екземплярите от вида Paramonovius nightking наподобяват пчели, но въпреки това спадат към семейството на мухите. Учените допускат, че насекомите са развили тази способност в хода на еволюцията, за да се предпазват от птиците, които ги избягват, вземайки ги за жилещи пчели.   Източник: Канал 3", "date": "2019.07.02", "title": "Учени кръстиха нов вид муха на злодей от \"Игра на тронове\""}
{"url": "http://epicenter.bg/article/Alla-Pugachova-premina-po-perona-na-zhp-garata-v-Riga-s--quot-Maybah-quot---VIDEO-/187082/10/100", "text": "Примата на руската музика Ала Пугачова премина по перона на железопътната гара в Рига с автомобил, предаде БГНЕС.   В интернет се появи видео, в което Пугачова и нейния съпруг, телевизионния водещ Максим Галкин, стигат до самата врата на експресния влак Москва - Рига със своя автомобил „Майбах”.   Според говорител на певицата тя е пристигнала на гарата един час преди заминаването на влака, когато никой от пътниците не е бил там. Той отбеляза, че колата е преминала през техническата зона и \"не е попречила на никого.\".\"Алла Борисовна може прекрасно да се придвижва и пеш, работата не е в това,\" добави той.   Представителят на певицата добави, че малко преди лимузината на перона е пристигнал микробус с куфарите на певицата. Според представителя на Пугачова такива мерки е трябвало да бъдат предприети, тъй като на жп гара Рига \"няма товарачи\".   ", "date": "2019.07.02", "title": "Алла Пугачова разгневи железничари, премина по перона в Рига с \"Майбах\" (Видео)"}
{"url": "http://epicenter.bg/article/Hari-i-Megan-razgneviha-kralskite-poklonnitsi-s-reshenieto-za--quot-chastno-quot--krashtene-na-Archi/187091/10/100", "text": " и съпругата му, , разгневиха кралските поклонници с решението си да кръстят първородния си син Арчи Харисън Маунтбатън-Уиндзор , пише в. \"Дейли експрес\". Според публикациите отрочето на херцозите на Съсекс  - точно . Почитателите на британското кралско семейство очакваха кръщенето да бъде в параклиса \"Сейнт Джордж\", където миналата година се венчаха принц Хари и Меган Маркъл. Според новия план на височайшата двойка обаче Арчи ще бъде кръстен в частния параклис на кралица Елизабет Втора в замъка Уиндзор.   , но обикновено се организират на места с обществен достъп, за да могат почитателите да виждат как гостите пристигат и напускат църквата.   Организираните по този начин кръщенета на трите деца на принц Уилям и съпругата му, херцогинята на Кембридж Катрин, бяха наблюдавани възторжено от фенове на кралската фамилия. \r\n \r\n \r\n \r\n Решението на принц Хари и херцогинята на Съсекс Меган   означава, че , което породи недоволство сред тях.   Очаква се на кръщенето  . Сред тях няма да бъде кралица Елизабет Втора, която по същото време има друг ангажимент.   За почитателите на принц Хари и херцогинята на Съсекс Меган  , които родителите вероятно ще публикуват след кръщенето.   Източник: Дарик", "date": "2019.07.02", "title": "Хари и Меган разгневиха кралските поклонници с решението за \"частно\" кръщене на Арчи"}
{"url": "http://epicenter.bg/article/Deep-Zone-Project-s-probiv-v-holivudska-nadprevara/187094/10/0", "text": "Deep Zone Project получиха престижна номинация в конкурса на авторитетната американска платформа \" \". Една от най-популярните ни музикални групи бе отличена в категория „поп музика“ за своята песен \"Please Don’t Go\".    Песента е официален финалист в международния конкурс и е избрана измежду стотици кандидати от цял свят. Специално интернационално жури, от продуценти и композитори, селектира прeдложенията и дава шанс само на професионално изпипаните, отговарящи на последните международни тенденции записи.   Автор на музиката, текста и аранжимента на  \"Please Don’t Go\" е трикратния носител на титлата \"Best DJ - Bulgaria\" – Dian Solo. Създателят на Deep Zone Project e и един от най-успешните продуценти и ремиксатори на Балканите, с над 20 хита достигнали Номер 1 в различни музикални класации. Чувствените вокали в номинирания проект са резултат на невероятните гласови възможности и сценичен чар на певицата на групата- Ева Мария, а китарите са дело на Danny Dimitroff, който е и талисманът на Deep Zone.    Интересен факт е, че в същия конкурс, почетния китарист на групата - Любомир Савов (бащата на Дидо), също получи няколко номинации с негови авторски произведения. Възможно е  някои от тях да бъдат включени в холивудски филмови продукции.   Повече за конкурса и постижението на българите може да видите на официалния сайт на Hollywood Songwriting Contest, в секцията за финалистите на 2019-та година.   Въпреки безспорния успех Deep Zone споделят, че \"Please Don’t Go\" няма да се разпространява по родните радиостанции и телевизии, тъй като е направена предимно за реализация в чужбина. Музикален бонус получават само почитателите на групата, които може да чуят проекта в официалния канал на Deep Zone Project в YouTube        Малка тайна е, че в канала, освен последния успешен хит \"Българка\", Deep Zone скоро ще пуснат още няколко нови композиции, а в началото на есента и следващия си официален сингъл.", "date": "2019.07.02", "title": "Deep Zone Project  с пробив в холивудска надпревара"}
{"url": "http://epicenter.bg/article/Hertsoginya-Keyt-se-zabavlyava-ot-sartse-na-Uimbaldan--Snimki-/187099/10/100", "text": "С рокля на Suzannah в бяло, какъвто е задължителният цвят и на екипите на тенисистите на Уимбълдън, херцогинята на Кембридж Кейт си изкара чудесно сред публиката днес.   37-годишната съпруга на принц Уилям първо проследи победата на британската надежда Хариет Дарт над американката Кристиан Макхейл на корт №14, след което отиде в Кралската ложа на Централния корт за мача между германките Татяна Мария и Ангелика Кербер.  Тя бе снимана как се смее от сърце между двете си приятелки тенисистки Кейти Боултър и Ан Киотавонг.   Източник: Канал 3", "date": "2019.07.02", "title": "Херцогиня Кейт се забавлява от сърце на Уимбълдън (Снимки)"}
{"url": "http://epicenter.bg/article/Kayli-Minoug-izleze-na-stsenata-sas-zlatna-roklya-za--50-000-/187101/10/84", "text": "Австралийската певица Кайли Миноуг изнесе зашеметяващ 75-минутен концерт по време на британския фестивал в Гластънбъри.   51-годишната звезда смени цели пет тоалета, сред които костюм на Stella McCartney, рокля на The Vampire's Wife и златна рокля за £50 000 на Kolchagov Barba и Preciosa Crystals.   Феновете на Миноуг пяха заедно с нея най-големите ѝ хитове. През 2005г. Кайли също трябваше да участва във фестивала, но беше диагностицирана с рак на гърдата. За щастие тя успя да пребори коварната болест и сега, 14 години по-късно, изнесе емоционален сет.   На сцената поп звездата изпълни хита Where the Wild Roses Grow заедно с Ник Кейв. Кайли омагьоса публиката с изпълнения на Spinning Around, Shocked, Better the Devil You Know, I Should Be So Lucky, All the Lovers, а за парчето Can't Get You Out of My Head на сцената се качи фронтменът на Coldplay Крис Мартин.    Източник: woman.bg", "date": "2019.07.02", "title": "Кайли Миноуг излезе на сцената със златна рокля за £50 000 "}
{"url": "http://epicenter.bg/article/Globyavat-Grigor-Dimitrov-v-London--ne-se-yavil-na-preskonferentsiya-sled-otpadaneto-na--quot-Uimbaldan-quot-/187063/8/18", "text": "Григор Димитров ще бъде глобен, защото отказа да се яви на пресконференцията след загубата от Корентен Муте на старта на \"Уимбълдън\", предаде БНР.   Според правилника, ако има заявен интерес от медиите към даден тенисист, той е длъжен да говори пред медиите. Организаторите ще обявят по-късно размера на санкцията, която се удържа от наградния фонд на играча. Тя ще бъде между 1000 и 3000 лири. За поражението вчера на Димитров се вземат 45 хиляди паунда преди облагането на сумата с местни данъци. При предишната си петсетова загуба в първи кръг на турнир от Големия шлем - на \"Ролан Гарос\" през 2016 година от Виктор Троицки, Григор се яви пред журналистите и отговаря на въпроси, въпреки че определено беше в лошо настроение.", "date": "2019.07.02", "title": "Глобяват Григор Димитров в Лондон, не се явил на пресконференция след отпадането на \"Уимбълдън\""}
{"url": "http://epicenter.bg/article/Krasen-Kralev-nagradi-boksa--zhenskata-borba--sportnata-strelba-i-aerobikata-za-uspehite-im-v-Minsk-/187092/8/0", "text": "Министърът на младежта и спорта Красен Кралев награди състезателите от бокса, женската борба, спортната стрелба и аеробиката, както и техните треньори за успехите им на Европейските игри в Минск. В беларуската столица българските спортисти спечелиха 18 медала - 3 златни, 7 сребърни и 8 бронзови. Това е с 8 повече, отколкото на Игрите в Баку през 2015, когато нашите състезатели завоюваха 10 отличия - 1 златен, 4 сребърни и 5 бронзови, припомнят от министерството на младежта и спорта.  Красен Кралев поздрави лично всеки от медалистите и им пожела още по-големи бъдещи успехи. Състезателите споделиха впечатленията си от протичането на състезанията в беларуската столица и благодариха на министъра за уважението и подкрепата. Кралев проведе разговори с всеки от спортовете поотделно и се запозна с протичането на подготовката на атлетите ни за предстоящи големи първенства и Олимпийските игри в Токио през 2020. Той ги увери, че могат да разчитат на съдействие от страна на ММС за всичко, от което имат нужда, за да могат да тренират пълноценно и да представят България по най-добрия начин на бъдещите спортни форуми.  На Европейските игри в Минск боксьорите ни спечелиха пълен комплект медали. При жените титла в категория до 57 кг завоюва Станимира Петрова, а бронз за България донесе Габриела Димитрова при 51-килограмовите. В мъжкия турнир, който бе със статут на европейско първенство, Даниел Асенов спечели сребро в кат. до 52 кг, но беше ощетен от съдиите. Преди 4 години в Баку боксьорите ни останаха без отличия. На българските боксьори им предстоят спортни подготвителни лагери за предстоящите европейски и световни първенства, които ще се проведат през август и септември.  Женската борба отново се представи на ниво и донесе 3 медала, както бе и през 2015. Мими Христова спечели сребро в категория до 57 килограма, Миглена Селишка завоюва бронз при 50-килограмовите, а София Георгиева (кат. до 68 кг) остана също с бронз. Няколко секунди не достигнаха на световната и европейка шампионка Тайбе Юсеин да спечели още един бронз за нашата страна.  Антоанета Бонева спечели 2 медала в спортната стрелба – бронз на 10 м. въздушен пистолет и на 25 м. пистолет. На Игрите в Баку българката има сребро на 25 м. пистолет.  Изключително добро представяне и на групата ни в аеробиката. Антонио Папазов, Тихомир Баротев, Ана-Мария Стоилова, Ивелина Лукаки и Дарина Пашова завоюваха сребърното отличие, като много малко не им достигна за първото място. С отличието в Минск българската аеробика записа нов връх в своето развитие, което през последните години е свързано със все по-нарастващата популярност и успешна работа в този спорт у нас. Това е първо участие на отбора на Европейски игри, тъй като на Игрите в Баку България нямаше спечелена квота. На срещата, която министърът проведе с медалистите по аеробика, стана ясно, че ММС ще осигури нова настилка за спортна зала „Дунав“ в Пловдив, където националният отбор по аеробика води своята подготовка.  ", "date": "2019.07.02", "title": "Красен Кралев награди бокса, женската борба, спортната стрелба и аеробиката за успехите им в Минск "}
{"url": "http://epicenter.bg/article/Krasen-Kralev-vrachi--Venets-na-pobeditelya--na-gimnastika-Stoyan-Delchev-/187098/8/0", "text": "Министърът на младежта и спорта Красен Кралев удостои олимпийския шампион по спортна гимнастика Стоян Делчев с най-високото държавно отличие в областта на спорта - „Венец на победителя“ по случай неговата 60-годишнина. Церемонията бе част от откриването на финалите на държавното лично-отборно първенство по спортна гимнастика, което се провежда в тренировъчната зала на „Арена Армеец“, съобщиха от ММС.  Стоян Делчев е олимпийски шампион на висилка и бронзов медалист в многобоя от Игрите в Моксва през 1980 година, европейски шампион на висилка от 1977 година и абсолютен европейски шампион от 1979 година. Той е избран за гимнастик № 1 на България на ХХ век. Автор е на прелитане над висилката, което носи неговото име салто „Делчев“.  “За мен е удоволствие да връча “Венец на победителя” на един от най-успешните ни състезатели в този спорт. Още като тийнейджър съм се възхищавал на неговите изпълнения и се радвам, че има толкова млади състезатели и деца, които в днешния ден имат възможността да се докоснат до личности като него, Красимир Дунев и Йордан Йовчев и да попият от техния опит”, заяви Кралев.  Спортният министър допълни, че спортната гимнастика е един от най-фундаменталните спортове, благодарение на които расте здраво и отговорно младо българско поколение. Той поздрави всички родители, които стимулират децата си да се занимават с този труден, но красив спорт и пожела успех на участниците в държавното първенство.  Олимпийският шампион Стоян Делчев благодари на министър Кралев и на председателя на Българската федерация по гимнастика за уважението и за всичко, което правят за развитието на спорта в България. “Точно такива хора са необходими на българския спорт”, заяви Делчев.  По време на церемонията беше отличена единствената българска световна шампионка на прескок от шампионата на планетата през 1983 година Боряна Стоянова, която не успя да присъства на събитието.  Председателят на БФГ Красимир Дунев връчи почетен плакет на министър Кралев за подкрепата, която оказва към този спорт.  Във финалите на държавното първенство участват над 650 състезатели от цялата страна във всички възрастови групи.  ", "date": "2019.07.02", "title": "Красен Кралев връчи “Венец на победителя” на гимнастика Стоян Делчев "}
{"url": "http://epicenter.bg/article/Startira-parvata-sesiya-na-novoizbraniya-Evroparlament/187026/7/0", "text": "На първо заседание в Страсбург днес се събира новоизбраният Европейски парламент. Очакваше се, че лидерите на ЕС ще представят днес кандидатурата на следващия председател на Европейската комисия.  Първото пленарно заседание на новия парламент ще се състои от днес до 4 юли и на него ще бъдат избрани председателят, както и 14-те му заместници. Ще бъдат взети решения и за състава на парламентарните комисии и подкомисии. Всичко това ще даде началото на 9-тия законодателен мандат на европарламента. Според наблюдатели изборът на парламентарния шеф ще открехне вратата към договорката, която лидерите се надяват да постигнат и за останалите ръководни постове в общността.  В пленарната зала в Страсбург мястото си ще заемат 751 депутата, въпреки че държавите членки се бяха договорили за намаляване на мандатите до 705. Причината - Брекзит. До напускането на Великобритания в работата на парламента ще участват и избраните 73 британски представители.  Погледите са отправени и към петата политическа сила в ЕС „Идентичност и демокрация“. В тази парламентарна група под ръководството на Марко Цани от италианското популистко движение „Лига“ са обединени антиевропейските формации от девет държави с общо 73 депутати. ", "date": "2019.07.02", "title": "Стартира първата сесия на новоизбрания Европарламент"}
{"url": "http://epicenter.bg/article/Liderite-na-ES-otnovo-obsazhdat-kandidati-za-visokite-postove/187035/7/0", "text": "Лидерите на страните от Европейския съюз заседават отново днес в Брюксел, за да продължат обсъжданията за номиниране на кандидатите за висшите постове в институциите на Общността през следващите 5 години, предаде АФП, цитирана от БНР.  Вече два дни продължават заседанията, на които трябва да бъдат избрани нови председатели на Европейската комисия, на Европейския съвет, Върховен представител за външната политика и сигурността и председател на Европейската централна банка.  Заседанието на държавните и правителствените ръководители започва в 12 часа българско време. „Мисля, че за няколко часа (във вторник) ще можем да постигнем споразумение“, заяви френският президент Еманюел Макрон след 18-часова среща в понеделник.  Въпреки знаците за напредък от началото на дискусиите в неделя, лидерите остават разделени относно френско-германския компромис койо да оглави Европейската комисия.  Германската канцлерка също изрази надежда, че „с добра воля ще бъде постигнат компромис“ на днешната среща.  ", "date": "2019.07.02", "title": "Лидерите на ЕС отново обсъждат кандидати за високите постове"}
{"url": "http://epicenter.bg/article/Zhestoka-katastrofa-s-avtobus-v-Arzhentina-otne-zhivota-na-13-dushi--nad-30-sa-raneni/187039/7/0", "text": "Най-малко 13 души загинаха, а повече от 30 бяха ранени при катастрофа на автобус в аржентинската провинция Тукуман, съобщиха местните медии.  Катастрофиралият автобус е превозвал пенсионери, които пътували от град Мендоза за курортното селище Термас де Рио Хондо. По неизяснени засега причини, шофьорът изгубил контрол и се обърнал. В района в този момент е имало гъста мъгла, така че видимостта е била намалена.  Източник: Канал 3", "date": "2019.07.02", "title": "Жестока катастрофа с автобус в Аржентина отне живота на 13 души, над 30 са ранени"}
{"url": "http://epicenter.bg/article/Turtsiya-obmislya-da-kupi-ruski-iztrebiteli--ako-SASht-otkazhat-dostavkite-na-F-35-/187041/7/0", "text": "Турция обмисля закупуването на руски изтребители, в случай че САЩ откажат доставките на F-35, предава TACC, като се позовава на информация от Bloomberg.  В разпространената информация се подчертава, че Турция се надява на съвместно производство с Русия на ракети от ново поколение, след като в страната бъдат разположени руските зенитно-ракетни комплекси С-400.  Миналата седмица президентите на Турция и САЩ Реджеп Тайип Ердоган и Доналд Тръмп обсъдиха въпроса с руските противоракетни системи, които Анкара купи от Москва.  Вашингтон отдавна плаши да прекрати сделката за продажбата на изтребители F-35, ако Турция въведе на въоръжение руските зенитно-ракетни комплекси. Анкара от своя страна настоява, че в това няма никакъв проблем.   ", "date": "2019.07.02", "title": "Турция обмисля да купи руски изтребители, ако САЩ откажат доставките на F-35 "}
{"url": "http://epicenter.bg/article/Stachka-na-morskiya-transport-v-Gartsiya/187042/7/0", "text": "Общогръцката федерацията на моряците (PNO) е обявила 24-часова национална стачка от 00.01 до 24:00 часа на 03 юли (сряда) 2019 г. Това съобщиха от посолството на България в Гърция. Стачните действия ще обхванат морския транспорт, в това число кораби и фериботи.   В тази връзка препоръчваме на българските граждани, пребиваващи или пътуващи до Гърция, да се информират предварително за разписанията на морските превозни средства и възможните алтернативни връзки с друг вид транспорт, заявяват от Министерството на външните работи.   При необходимост от съдействие българските граждани могат да се свържат с посолството ни в Атина на следните телефони: -  Дежурен директен телефон: +30 210 67 48 107 -  Мобилен телефон за спешни случаи: +30 693 70 96 220", "date": "2019.07.02", "title": "Стачка на морския транспорт в Гърция"}
{"url": "http://epicenter.bg/article/Sadat-na-ES-othvarli-iskaneto-na-Puchdemon-da-pretendira-za-myasto-v-Evropeyskiya-parlament-/187043/7/0", "text": "Бъдещето на бившия лидер на Каталуния Карлес Пучдемон в Европейския парламент все още е в очакване на окончателно решение. Избягалият в Белгия каталунски политик няма да може да претендира за мястов ЕП - или поне не тази седмица, пише изданието Politico, цитирано от Агенция \"Фокус\".  Общият съд на ЕС обсъжда жалбата, внесена от подкрепящия независимостта на Каталуния политик срещу действията на испанските власти, които се опитват да блокират признаването му за член в ЕП. Пучдемон спечели място в него на майските избори.  Междувременно съдът отхвърли искането на Пучдемон да се присъедини към друга група депутати за първото заседание на новия състав на ЕП.  Пучдемон живее в изгнание в Белгия и е изправен пред арест, ако се върне в Испания заради ролята си в едностранното обявяване на независимостта на Каталуния през 2017 г. Следователно той не се е явил в националния парламент в Мадрид, за да декларира своята вярност към конституцията миналия месец, както направиха испанските членове на ЕП.  Националните избирателни органи отхвърлиха неговия опит да положи клетвата задочно и не включиха името му в официалния списък на членовете на ЕП, изпратени в Европейския парламент от страната.  Председателят на ЕП Антонио Таяни изпрати на Пучдемон и друг евродепутат от Каталуния, който също живее в Белгия - Тони Комин, писмо, в което заявява, че не може да ги третира като евродепутати, защото испанските власти не ги признават за такива.  Пучдемон и Комин обжалват пред Общия съд, с искане „да нареди на Европейския парламент да вземе всички необходими мерки, за да даде възможност на кандидатите да заемат местата си“, според съдебно изявление.  Общият съд обаче отхвърли това искане, като посочи, че няма „възможност ЕП да предостави на жалбоподателите временно място в парламента, докато не бъдат проверени пълномощията им“.  Съдът посочва, че окончателното му решение по „съдържанието на настоящото дело“ ще бъде взето на по-късна дата и че неговото решение относно временните мерки е „без да се засяга резултата от главното производство“.  След решението Пучдемон увери, че ще продължи да се бори.  ", "date": "2019.07.02", "title": "Съдът на ЕС отхвърли искането на Пучдемон да претендира за място в Европейския парламент "}
{"url": "http://epicenter.bg/article/SASht-nalagat-mita-za-evropeyski-stoki-za--4-mlrd--zaradi-subsidiraneto-na--quot-Earbas-quot--ot-ES-/187044/7/96", "text": "Само няколко дни след постигането на примирие в търговската война между САЩ и Китай, американските управляващи увеличиха натиска върху Европа в дългосрочния спор относно субсидиите за самолети на \"Еърбъс\", заплашвайки да наложат високи митнически тарифи за вноса на допълнителни стоки от ЕС на стойност 4 млрд. долара, съобщават Ройтерс и БНР.  В понеделник вечерта офисът на Търговския представител на САЩ публикува списък с допълнителни продукти - включително маслини, италианско сирене, паста, шотландско и ирландско уиски - които биха могли да бъдат засегнати от новите тарифи, в допълнение към вече определения през април първи списък на европейски продукти на стойност 21 млрд. долара, подлежащи на високи мита.  Американският търговски представител съобщи, че добавя 89 тарифни подкатегории към първоначалния си списък, включващ и различни метали, в отговор на направени публични коментари, но без да даде повече обяснения.  Съединените щати и ЕС заплашиха да наложат взаимни тарифи за милиарди долари на самолети, трактори и храни в почти 15-годишен спор в рамките на Световната търговска организация по отношение на субсидиите за самолети, предоставяни съответно на американския самолетостроителен производител \"Боинг\" (Boeing Co.) и на неговия основен европейски конкурент \"Еърбъс\" (Airbus SE).  През миналия месец висши служители от \"Боинг\" и от Американска авиокосмическа търговска групировка призоваха правителство на САЩ да приспособи внимателно каквито и да било тарифи, налагани на ЕС за незаконно субсидиране на \"Еърбъс\", за да се избегне увреждането на интересите на американските производители.  Съветът за дестилирани спиртни напитки на САЩ пък критикува последните заплахи за тарифи на администрацията на Тръмп и предупреди, че те ще застрашат американските работни места и ще навредят на потребителите.  \"Ние силно се противопоставяме на включването на дестилирани продукти в предложения списък с ответни наказателни тарифи\", посочи неговата говорителка Лиза Хокинс, визирайки включването е този списък на напитки като шотландското уиски.  \"Американските компании - от земеделските производители до доставчиците и до търговците на дребно - вече са негативно повлияни от налагането на ответни тарифи от страна на ключови търговски партньори за определени дестилирани алкохолни напитки в САЩ и тези допълнителни тарифи ще нанесат само още вреди\", предупреди г-жа Хокинс.  Решението на властите във Вашингтон идва дни след новината по време на Парижкото авиационно шоу през юни, че Съединените щати могат да бъдат отворени за преговори за \"приложим механизъм\", който би позволил на \"Еърбъс\" да получи държавно финансиране на търговска основа, което потенциално може да проправи пътя за борба със субсидиите за самолети.  Подобна сделка ще включва и действия от страна на САЩ за адресиране на данъчните стимули, предоставени от американската държава на \"Боинг\", и да ги съобразят с търговските правила, като част от възможна нова рамка за финансиране на авиационната индустрия, заявиха по време на авиошоуто в Париж два неназовани източника от САЩ.  Световната търговска организация (СТО) установи преди време, че двата най-големи световни самолетни производителя са получили милиарди долари вредни субсидии, отбелязвайки най-големия корпоративен търговски спор в света.  Очаква се през лятото СТО да се произнесе по искане за санкции от страна на САЩ, въпреки че самото решение може да бъде факт през септември.  Търговският представител на САЩ заяви, че ще проведе на 5 август изслушване на предложените за обмитяване допълнителни продукти. и че може незабавно да наложи увеличени мита върху продуктите, включени в първоначалния списък, ако СТО вземе решение преди периода за обществено обсъждане на допълнителните стоки, подлежащи на наказателни мита.  ", "date": "2019.07.02", "title": "САЩ налагат мита за европейски стоки за $4 млрд. заради субсидирането на \"Еърбъс\" от ЕС "}
{"url": "http://epicenter.bg/article/Podigravki-v-sotsialnite-mrezhi-zaradi-opitite-na-Ivanka-Tramp-da-se-darzhi-kato-politik--VIDEO-/187045/7/0", "text": "Иванка Тръмп - дъщеря и официален съветник на президента на САЩ Доналд Тръмп, стана обект на подигравки в социалните мрежи след публикуването на видеоклип, в който тя се опитва да се намеси разговор между няколко световни лидери на срещата на Г-20, съобщават БТА и Нова.тв Хаштагът #UnwantedIvanka (НежеланаИванка) се появи в Twitter след публикуването през уикенда в Instagram на видеоматериал, заснет по време на форума на Г-20 в Япония. На него се вижда как 37-годишната жена се опитва да се намеси в неформален разговор между британската министър-председателка Тереза Мей, канадския премиер Джъстин Трюдо, френския президент Еманюел Макрон и ръководителката на МВФ Кристин Лагард, която изглежда величествено пренебрегва \"първата дъщеря\".  \"Това може да изглежда шокиращо за някои, но да бъдеш \"дъщеря на...\" не е професионална квалификация\", реагира младата демократка от американската Камара на представителите Александра Окасио-Кортес.  Иванка Тръмп има официален статут на съветничка на своя баща президент. Тя редовно присъстваше, заедно със съпруга си Джаред Къшнър, в най-близкото обкръжение на президента Тръмп на форума на Г-20 в Осака. Беше с баща си и по време на историческата му среща с лидера на КНДР Ким Чен-ун в демилитаризираната зона между двете Кореи.  Съпрузите Тръмп-Къшнър редовно пътуват с милиардера републиканец, който се вслушва в казаното от тях. Къшнър е натоварен с тежката задача да изработи мирен план за разрешаване на израелско-палестинския конфликт.  През април Тръмп заяви, че е обмислял да назначи дъщеря си Иванка начело на Световната банка или за посланик на САЩ в ООН. \"Тя е истински дипломат\", \"много е добра с числата\", каза Тръмп в интервю за сп. \"Атлантик\", като уточни, че се е отказал да го прави, за да не го обвинят в \"шуробаджанащина\".", "date": "2019.07.02", "title": "Подигравки в социалните мрежи заради опитите на Иванка Тръмп да се държи като политик (Видео)"}
{"url": "http://epicenter.bg/article/Ozhestochena-predizborna-kampaniya-predi-nedelniya-vot-v-Gartsiya-/187046/7/51", "text": "В разгара на туристическия сезон партиите в Гърция водят ожесточена предизборна кампания, заради която премиерът Алексис Ципрас ще пропусне днешния ключов Европейски съвет, на който лидерите ще се опитат да разпределят високите постове в ЕС. Ципрас ще бъде представляван на заседанието от испанския си колега социалист Педро Санчес, предава БНР.  Според проучванията преди вота опозицията в лицето на консерваторите от „Нова демокрация“ води убедително.  Гръцките партии водят борба за всеки глас броени дни преди парламентарните избори в неделя. Лидерите на двете основни политически сили – лявата СИРИЗА и „Нова демокрация“ активизираха срещите си с избиратели в цялата страна.  Ципрас няма да участва в срещата на върха в Брюксел, за да изнесе реч пред симпатизанти на остров Крит. Ципрас обещава „социална справедливост“ за бедните гърци, а консерваторите на Кириакос Мицотакис предлагат програма с намаляване на данъците и нови работни места.  Всички социологически проучвания показват победа на консерваторите с поне 10% разлика. Очаква се „Нова демокрация“ да получи абсолютно мнозинство за създаване на самостоятелно правителство. Очаква се още крайнодясната партия „Златна зора“ да не премине прага от 3% за влизане в парламента.  Според проучванията избирателите, които за първи път ще гласуват на парламентарни избори, а те са половин милион души, са обърнали гръб както на СИРИЗА, така и на „Златна зора“ и масово подкрепят консерваторите.  ", "date": "2019.07.02", "title": "Ожесточена предизборна кампания преди неделния вот в Гърция "}
{"url": "http://epicenter.bg/article/Nameriha-zarin-v-poshtenski-klon-na-Facebook--evakuiraha-chetiri-sgradi/187052/7/0", "text": "Двама души може да са пострадали от зарин в пощенски клон в Менло Парк, Калифорния, използван от Facebook, съобщи телевизия регионалното подразделение на NBC - NBC Bay Area, цитирана от БГНЕС. Една от пратките може да съдържа зарин, съобщава каналът като цитира информация от местните власти.   В момента двама служители, които са били в непосредствена близост до подозрителните пакети, се чувстват нормално, няма признаци на отравяне, заявиха властите. От съображения за сигурност, незабавно са евакуирани четири сгради. Заринът е нервен агент, открит през 1938 година в Германия. Той е наречен на своите изследователи. Това е течност без цвят и миризма и е в категорията на нестабилните токсични вещества. Когато е изложен на зарин, човек първо получава затруднения в дишането, настъпва повръщане, с течение на времето се губи контрол над функциите на тялото. Жертвата се задушава, а смъртта идва от сърдечна недостатъчност.   Конвенцията за химическите оръжия, която влезе в сила през 1997 година, забранява производството, съхраняването и използването на зарин.", "date": "2019.07.02", "title": "Намериха зарин в пощенски клон на Facebook, евакуираха четири сгради"}
{"url": "http://epicenter.bg/article/Rusiya-puska--quot-kosmicheski-platna-quot--za-izuchavane-na-Slantseto/187053/7/0", "text": "Инженери от Младежкия космически център на Московския държавен технически университет \"Бауман\" са разработили сателити, които ще използват отварящо се в космоса платно за промяна на параметрите на орбитата си. Извеждането в орбита на две такива устройства може да се осъществи през декември 2019 година, съобщава РИА Новости, цитиран от Канал 3.   , каза представителят на Младежкия космически център Анатолий Шаповалов. Той добави, че все още не е ясно на коя конкретна ракета сателитите ще летят като свързан товар.   Устройствата, разработени съвместно с Физическия институт \"Лебедев\" на Руската академия на науките, се наричат \"Ярило\". Те са създадени за изучаване на Слънцето в рентгеновия диапазон.   Устройствата могат да променят орбитата си с помощта на въртящо платно. След като влезе в орбитата, спътникът се разгъва с помощта на маховици и магнитни намотки, а генерираната центробежна сила изправя платно. На надморска височина от 600 километра, където се планира да бъдат изпратени двата сателита \"Ярило“, този дизайн може да работи само като аеродинамична спирачка поради доста плътната атмосфера. , каза Шаповалов, добавяйки, че те са оборудвани със система за повторна употреба, т.е. след преминаването към желаната орбита, платно може да бъде сгънато.   Следващата стъпка може да бъде сателит за полет до Луната - там ще бъде възможно да се реализира напълно технологията на слънчевото платно. Според експерти от центъра, от една геостационарна орбита (около 36 хиляди километра над Земята), спътник с такова платно може да лети до Луната след две години.", "date": "2019.07.02", "title": "Русия пуска \"космически платна\" за изучаване на Слънцето"}
{"url": "http://epicenter.bg/article/Golyamo-navodnenie-v-ruskata-Irkutska-oblast--broyat-na-zhertvite-raste--SNIMKI--VIDEO--/187054/7/97", "text": "Големи наводнения удариха руската Иркутска област в Сибир, съобщават местните медии. Снощи местните власти информираха за 12 жертви, тази сутрин вече се говори за 16 загинали.  Според източници от здравните власти в неизвестност остават 9 души, в това число и едно дете.  В болница са настанени над 190 души, от тях 38 са деца, съобщава местното управление на министерството по извънредните ситуации. Повечето от тях са с диагноза преохлаждане.  Най-новите данни на министерството на извънредните ситуации са - в шест района са потопени под вода 96 населени пункта, пострадали са над 10 000 жилища, в които живеят около 33 000 души.  От наводнените територии са евакуирани 2600 души. Властите обещават да окажат на жителите на пострадалите райони всякаква необходима помощ за възстановяването на домовете им.  Президентът Владимир Путин държи под личен контрол ситуацията. Той посети бедстващите райони на 29 юни, съобщават още руските медии.   ", "date": "2019.07.02", "title": "Големи наводнения в руската Иркутска област, броят на жертвите расте (СНИМКИ, ВИДЕО) "}
{"url": "http://epicenter.bg/article/Balgarite-mogat-da-poseshtavat-bez-viza-168-darzhavi/187056/7/0", "text": "Българите могат да посещават без визи 168 страни в света. Това показват данните от индекса на паспортите, който е съставен от швейцарската консултантска компания Henley & Partners.   България е на престижното 19 място, като сме загубили една позиция спрямо миналата 2018 г. По този показател ние изпреварваме повечето наши балкански съседи. Сърбия е на 41 място. Нейният паспорт дава свободен достъп до 131 държави по света. Черна гора и Албания са с приблизително еднакви резултати -  съответно 47 и 52 място. Те могат да посещават без виза 122 и 113 страни. Веднага след Албания се нарежда Турция. Нейният паспорт е класиран на 53 място и дава право за свободен достъп до 110 страни. Последна от балканските страни е Косово на 100-то място. България е изпреварена само от Гърция, която е на 6 място, а нейният паспорт дава правото на посещение без виза на 183 държави. Румъния е до нас, на 18-то място.   Първото място в класацията се поделя от Япония и Сингапур. Техните граждани могат да посещават без виза 189 държави. Германия, Финландия и Южна Корея са втори със 187 страни. Трети са Дания, Италия и Люксембург със 186 страни. Последното място е за Афганистан.   Неговият паспорт позволява да се ходи без виза само в 25 държави. От бившите съветски републики, чиито граждани посещават България като туристическа дестинация, най-напред е Украйна. Страната е класирана на 44 място със 126 страни. Следващата е Русия на 51 позиция – 116 страни без виза, а Беларус е на 69 място с 75 страни.", "date": "2019.07.02", "title": "Българите могат да посещават без виза 168 държави"}
{"url": "http://epicenter.bg/article/Novo-20--Izdigat-kandidaturata-na-Ursula-fon-der-Layen-za-shef-na-EK-/187066/7/0", "text": "Вишеградската четворка подкрепя кандидатурата на германския министър на отбраната за председател на ЕК, пише POLITICO, цитирано от Агенция \"Фокус\".  Нов пакет за ръководните постове с германския министър на отбраната Урсула фон дер Лейен за председател на Комисията, белгийския премиер Шарл Мишел начело на Европейския съвет, Манфред Вебер – на Европейския парламент и словашкият политик Марош Шефчович като върховен представител за външната политика циркулира между европейските лидери, според двама дипломати.  Фон дер Лейен, който понастоящем е министър на отбраната на Германия, е родена в квартал Иксел в Брюксел. Един дипломат каза, че името на Фон дер Лейен започва да се споменава вчера. Шефчович, понастоящем комисар по енергетиката на ЕС, загуби президентските избори в Словакия през тази година срещу Зузана Чапутова.  Началото на Европейския съвет е отложено за 15:00 часа българско време.  ", "date": "2019.07.02", "title": "Ново 20! Издигат кандидатурата на Урсула фон дер Лайен за шеф на ЕК "}
{"url": "http://epicenter.bg/article/14-ruski-moryatsi-sa-zaginali-pri-pozhar-v-podvodnitsa-/187088/7/97", "text": "14 руски подводничари са загинали при пожар в руска научно-изследователска подводница на 1 юли. Това съобщава от руското министерство на отрбаната.  Инцидентът е станал в руски териториални води. Дълбоководният апарат се е занимавал с изучаване на придънното пространство и дъното на Световния океан в изпълнение на програма на военно-морския флот на РФ.  Извънредното положение е възникнало при провеждане на биометрични измервания.  Люди погибли от отравления продуктами горения.  Моряците са загинали от отравяне от отделените газове при изгарянето, уточняват от руското министерство на отбраната.   Подчертава се, че благодарение на самоотвержените действия на екипажа огънят е бил потушен.   В момента подводният съд се намира в пристанището Североморск, Мурманска област.   Води се разследване за изясняване на причините за трагичния инцидент.    ", "date": "2019.07.02", "title": "14 руски моряци са загинали при пожар в подводница "}
{"url": "http://epicenter.bg/article/Italianskata-mafiya-si-e-prisvoila-milioni-evro-ot-fondove-za-migranti/187089/7/0", "text": "Фалшиви благотворителни организации, свързани с италианската мафия Ндрангета, са присвоили милиони евро от обществени фондове, след като са спечелили поръчки за услуги за мигранти, съобщи днес италианската финансова полиция, цитирана от ДПА.  Задържани са били 11 души. Един от тях е в ареста, пет други - под домашен арест, а на други петима е забранено да напускат града, в който живеят.  Между 2014 г. и 2018 г. пет благотворителни организации са спечелили поръчки за настаняване на мигранти в северните провинции Лоди, Парма и Павия, на стойност близо 7,5 млн. евро (8,5 млн. долара).  От тази сума заподозрените, обвинени в измама и пране на пари, са присвоили близо 4,5 млн. евро за \"лични нужди\". Освен това ндрангета е използвала благотворителни организации, за да измъкне някои от членовете си от затвора, назначавайки ги на работа в организациите си.  В Италия не е необичайно на някои осъдени да им бъде позволено на изтърпяват наказанията си извън затвора, ако полагат общественополезен труд или намерят някаква друга социалнополезна форма на заетост, отбелязва ДПА. ", "date": "2019.07.02", "title": "Италианската мафия си е присвоила милиони евро от фондове за мигранти"}
{"url": "http://epicenter.bg/article/V-Bryuksel-veche-ludnaha--Tuks-predlaga-predsedatelstvoto-na-ES-da-se-podeli-mezhdu-levite-i-desnite-/187102/7/0", "text": "Председателят на Европейския съвет Доналд Туск е направил ново предложение за разпределяне на водещите постове в ЕС.  Съгласно него председателството на Европейския парламент ще бъде поделено между социалистите и десните, предаде ДПА, като се позовава на запознати източници. Не се посочва кой социалист се предлага да оглави парламента през първата половина от мандата, но германецът Манфред Вебер цял го оглави през втората.  Съгласно предложението германският министър на отбраната Урсула фон дер Лайен ще бъде предложена за председател на ЕК. Туск ще поиска от евролидерите да я подкрепят. Предложение за германката е отправил и френският президент Еманюел Макрон. Испания също подкрепя идеята.  Пакетът от предложени имена включва и белгийския премиер Шарл Мишел за приемник на Туск начело на Европейския съвет и испанския външен министър Жозеп Борел за дипломат номер едно.  По-рано днес източници съобщиха, че Макрон предложил Кристин Лагард да е начело на Европейската централна банка. Името на словака Марош Шефчович също бе споменато за поста на дипломат номер едно на ЕС, припомня БТА.", "date": "2019.07.02", "title": "В Брюксел вече луднаха. Туск предлага председателството на ЕС да се подели между левите и десните "}
{"url": "http://epicenter.bg/article/Bunt-v-Evroparlamenta-sreshtu-kandidaturata-na-Ursula-fon-der-Layen-za-shef-na-EK-/187106/7/0", "text": "Членовете на Европейския парламент, които се събраха днес в Страсбург за първата си пленарна сесия, изразиха своето недоволство от това, какво договарят лидерите на ЕС в Брюксел, пише POLITICO, цитирано от Агенция \"Фокус\".  В отговор на информациите за германския министър на отбраната Урсула фон дер Лайен, която се счита за възможен кандидат за председател на Комисията, германският зелен евродепутат Свен Гиголд ги нарече „горчиво“ предложение. Той твърди, че тя не е водещ кандидат, а в Германия има комисия за разследване на дейността й като министър. „Европа заслужава нещо по-добро“, пише Гиголд.  Той публикува обсъжданите в Брюксел имена:  Друг зелен евродепутат каза на POLITICO, че Фон дер Лайен “е слаба и германските консерватори искат да се отърват от нея в Берлин. Това е очевидно. И тя е много близо до Меркел. Зелените трудно ще гласуват за нея.\"  А евродепутатът от Нидерландия Бас Ейкхаут написа: „Поздравления за Съвета. Силата на правото е посечена заради Меркел, Макрон и Санчес.  Депутатите от ЕНП също не са доволни от развитието в Брюксел.  „Половин мандат за Вебер като председател на ЕП?“, написа един член на ЕП от ЕНП, отбелязвайки, че сделката, за която се твърди, че е на масата, „повдига много въпроси“ заради това, колко малко се дава на водещия кандидат на най-многобройната партия.  Междувременно бившият президент на Европейския парламент Мартин Шулц също заяви пред Der Spiegel, че Фон дер Лайен е \"най-слабият министър в германското правителство\". Той добави: \"Очевидно този вид представяне е достатъчно, за да стане шеф на Комисията.\"  Едва започнали работа, лидерите в Европейския съвет излязоха в почивка.  Според неофициално разпространената информация лидерите са много близко до постигане на компромис, както пише председателят на Съвета Доналд Туск.  Запознати с преговорите твърдят, че засега само Германия има възражения към така предложения пакет от номинации, въпреки, че се предлага германски политик да оглави Европейската комисия. Колебанията са заради разногласия в управляващата коалиция в Берлин.  ", "date": "2019.07.02", "title": "Бунт в Европарламента срещу кандидатурата на Урсула фон дер Лайен за шеф на ЕК "}
{"url": "http://epicenter.bg/article/Avstriyski-politik--Boreyki-se-za-pravata-na-maltsinstvata--Evropa-se-prevrashta-v-GULAG-/187047/11/33", "text": "Борейки се за правата на малцинствата, Европа се превръща в ГУЛАГ, пише австрийският политик и общественик Мартин Зелнер в руския вестник “Комсомолская правда\" в материал, представен без редакторска намеса. Агенция „Фокус“ не се ангажира с изразените позиции, които са на автора.  Когато става въпрос за Русия, за западните медии всичко е ясно. \"Тази страна не е истинска демокрация.\" Да, изглежда има свободни избори, но \"медиите се контролират от държавата\", а опозицията е \"смазана от Кремъл\".  Казва ни се за това, което означава, че на Запад е обратното. Тотална демокрация, медии без политическа цензура, свободни избори, право на алтернативна гледна точка ... Е, ще споделя моя личен опит - всичко е много далеч от реалността.  Няма такова нещо като „различно мнение” в големите медийни холдинги в Западна Европа. Повечето журналисти са пропагандисти на ултралиберални идеи, те са ограничени в до минимум за писане за престъпленията на мигрантите и заплахата от ислямизация, а за джендърните теории - до максимум.  Не е изненадващо, че на този фон „алтернативните медии“ изпитват безпрецедентен разцвет в Европа - блогове, социални мрежи, „Телеграм“ и други цифрови платформи, където няма идеологическа цензура върху вас. Да кажем, заради моите възгледи на десен патриот, аз съм в \"черния списък\" на по-голямата част от австрийските медии, въпреки факта, че в моя канал в „Телеграм“ има над 26 хиляди абонати.  Такива алтернативни медии (където можете, например, да прочетете, че реалната заплаха за Европа не е Русия, а ислямистките бойци) възникват без външно финансиране, но са невероятно успешни. Не е изненадващо, че те предизвикват безпокойство у чиновниците. Повечето закони, регулиращи интернет, приети в Европа през последните години, по един или друг начин налагат цензура.  Претекстът, разбира се, е добър - защита срещу \"речта на омразата\" в интернет. Например в родната ми Австрия през 2018 г. бяха проведени повече от 300 процеса за „екстремизъм в социалните мрежи“. В съседна Германия полицията на всеки два месеца провежда арести с претърсвания в апартаментите на същите \"екстремисти\". Един от тях, възрастен мъж, бе изпратен в затвора за няколко месеца за пост във Фейсбук: „Меркел покани изнасилвачите в нашата страна“, визирайки изнасилванията в Кьолн за новата 2016-та година  Уморени от двойното мислене, ние с шепа приятели създадохме обществена организация „Поколение на идентаристите” - в защита на националната идентичност и срещу „заместването на населението” в европейските страни, които Меркел и други западни лидери насърчават, като отварят граници за неконтролирана миграция.  Ние действахме в духа на активистите на Грийнпийс, само по свой собствен начин: закачихме знамена на сгради, проведохме демонстрации и през 2018 г. дори използвахме кораб, за да проследим пътищата на нелегалните мигранти (много от които са водени против тяхната воля, като роби) през Средиземно море.  Днес в Европа нашата организация се превърна в едно от най-мощните патриотични движения с клонове в много страни. Но как реагираха западните \"демократи\" на нашите мирни действия? Призоваха да бъдат блокирани страниците ни в мрежата, а ние да бъдем затворени.  Макар и до неотдавна, същите хора възхваляваха Femen и Pussy Riot (групи политически активисти от руски произход; най-известните им действия - т.нар. “Пънк молитва” в катедралата на Христос Спасител през 2012 г., за която редица участници са получили присъди - изд.).  Още от самото начало нашето „поколението на идентаристите” беше тормозено в най-големите медии. Колата ми и колата на родителите ми бяха изгорени, къщите ни бяха нападнати и дори сега всяка кръчма или кафене, където отиваме, е изложена на риск да стане обект на нападение от маскирани леви радикали. Полицията е неактивна.  Напротив, австрийската държава открива срещу нас едно наказателно дело. На 17 юни тази година в къщата ми беше извършено третото претърсване през последните 14 месеца. Както и преди, полицията взе смартфони, външни твърди дискове, камери и карти с памет.  През същия период 14 банки, т.е. средно по една банка на месец, отказаха на нашата организация да открие разплащателна сметка; банковите сметки бяха замразени и конфискувани по държавна поръчка. Това се случи в Австрия, във Великобритания, в Канада, а също и в САЩ, където живее жена ми.  Точно сега, когато четете това, полицията изучава цялата ми кореспонденция, моите лични снимки и бележки; Част от тази плячка ще бъде представена в медиите под “правилния” ъгъл, за да ме покаже отново като “враг на обществото”.  Така че, моля ви, ако някой отново ви разкаже за \"западната демокрация\" и за липсата на такава в Русия - кажете му в отговор за \"поколението на идентаристите\".  ", "date": "2019.07.02", "title": "Австрийски политик: Борейки се за правата на малцинствата, Европа се превръща в ГУЛАГ "}
{"url": "http://epicenter.bg/article/Aleksandar-Marinov--BSP-se-nuzhdae-ot-ratsionalen-analiz-na-prichinite--poradi-koito-tarpi-neuspehi/187069/11/34", "text": "За да е ясно, най-точно мотивите може да обясни председателят. Чак за чистка е силно да се говори, защото все пак само един човек беше освободен. Той игра някаква роля в тази пишман завера, която се случи преди конгреса. Сега не виждам някакви основания за това да бъде репресиран, така да се каже. До колкото разбрах причината е друга, или поне официалната причина, това е, че не е отишъл на някакво заседание на ПЕС. На ПАСЕ, да извинявайте, където е трябвало да гласува по определен начин, с оглед на българската или по-точно на позицията на БСП за ПЕС. Но другата страна на въпроса – защо се попълва оперативното ръководство, аз не виждам къде повече може да се укрепват позициите на Нинова, тя в Изпълнителното бюро има достатъчно силно позиции, там противници няма, поне не и открити. За Нинова големият проблем е по-скоро Националният съвет, но там няма как да се случат по този начин промени. Във всеки случай е повод да си зададем въпроса или по-точното самата Нинова да си зададе въпроса: дали проблемите – нейните и на ръководството на БСП, на партията са не достатъчно солидните или силните позиции на ръководството. Аз смятам, че всяко изкушение да се заградиш само с предани хора, в края на краищата води до лош резултат, въпреки че, за съжаление, това е моята гледна точка, за съжаление БСП претърпя такава промяна в посока на засилване на правомощията на председателя да взима цяла поредица от решения. После няма защо да се сърдят, че се била превръщала в лидерска партия БСП, ами тези, които са гласували уставните промени, те да отговарят на въпроса – какво са мислили.   При всяко положение аз смятам, че БСП се нуждае от друго, след тази поредица сътресения, нуждае се от рационален, реалистичен, добронамерен, с оглед на общата кауза, анализ на причините, поради които търпи неуспехи. Това е истинската задача пред БСП, ако иска да подобри представянето си на местните избори.   Между другото един от големите проблеми, не само на БСП, е способността да се поставят ясни цели. Ще ви дам примера с европейските избори – да, наистина БСП подобри позициите си в сравнение с предишните европейски избори. Но предишните европейски избори бяха катастрофа за БСП, ако сравняваме данни с резултати от предишни избори, от предишни години ще видим, че особено подобрение няма. Така че въпросът е БСП да си постави ясна цел – да каже какво смята за добро представяне. В Българя политиците не обичат да си поставят ясни цели, защото се плашат от това, че ако не ги постигнат, ще трябва да носят отговорност, а носенето на отговорност не е любимо занимание за българските политици. Ами българският вариант има парафраза – за този, който не знае къде отива, всички пътища водят към целта. Ами да, ти като не формулираш ясна цел, винаги можеш да твърдиш, че си постигнал успех. Но виждате, просто трябва по някакъв начин, ако наистина БСП иска да претендира, че е алтернатива, не само на думи, тя трябва да започне да побеждава. Защото много хора разсъждават така и ме питат понякога „Добре хубаво, ГЕРБ ясно какви кусури има, не ги харесваме, а БСП като е по-добра, защо не побеждава?“   И тук не може да се оправдаем само с машината за избори на ГЕРБ, тя тази машина вече не е това, което беше. Смисълът на победата не е просто да се отчете някой, че е победил. Това означава, че получаваш повече доверие от хората, а това БСП не може да направи. Не може да направи, каквито и игри с процентите да упражняваме, като абсолютен брой гласоподаватели – не може.   И затова трябва да каже, примерно: „Искаме да спечелим в 3 или 5 областни центрове“ и да каже къде, където реално има такива изгледи. Или защо не да каже: „Искаме да спечелим в София“, като в София победата е важна не само, защото БСП никога не е печелила в София, а поради една друга причина, защото за да спечели в София, говоря хипотетично, за да спечели в София БСП трябва да се отвори и трябва да привлече доста по-широк кръг избиратели и не само избиратели, а и фактори обществени. А това е, да кажем, лакмус дали ще бъде в състояние да управлява страната, да управлява България. Ако БСП успее да спечели в София, а това означава да получи доста по-широка подкрепа, тя тогава с пълно основание може да каже: „Имаме вече нов начин на правене на политика, нов подход по абсолютния болезнен коалиционен въпрос. И ето побеждаваме, имаме нов старт, имаме нова оферта“. Както искате го наречете, но за тази цел не може да се действа по досегашния начин. Досегашният начин не работи, не работи за тази цел. Да, може да бъде БСП много силна опозиция, може да скъси разликата до ГЕРБ или дотам, който друг е номер 1, но не може да убеди хората, че е в състояние и че иска да управлява. Е, сега вероятно аз няма да използвам точно този израз, но ще повторя това, като вече казах – не се приема от достатъчно широки и обществени среди БСП като способна, желаеща, имаща капацитет да управлява. Това означава „не ни харесват“, не на някакви други причини особени естетически, или политически, или исторически, или т.н. За много хора историята няма такова съществено значение, какво е било преди 30, 50 или 100 години. Много хора, особено по-младите поколения си задават следния въпрос: „Добре де, ами тези като дойдат да ни управляват, какво ще направят?“. И тук явно не е убедителна БСП, каквото и ще да си говорим, това е истината, значи трябва да се търси някаква промяна. И то забележете, тази промяна не е някаква мимикрия, някакво гримиране, така че да ни базарят, както се изразява Стефан Данаилов. Тук не става въпрос да ни харесат за малко и след това вече да можем да свалим грима, тук става въпрос за същинска сериозна промяна, трайна промяна, най-вече в отношение към властта и в това, какво си в състояние да правиш и какво предлагаш на обществото да правиш с властта. За това става въпрос. Ами вижте, аз по занятие и по манталитет обичам дискусиите, смятам, че когато те са организирани по подходящия начин, могат да позволят да се извлече много голяма полза. Само че не мога да разбера, какво сега ще обсъждат? Трябваше да има такъв клуб или не само един, а множество форуми, когато се обсъждаше проекта „Визия за България“, вместо да се претупа и да се окепази този проект. Сега какво ще обсъждат преди избори, тук въпросът вече не е за дискусии. Освен това, вижте, дискусията не е кампаниен акт, ако една партия иска да покаже, че е способна да води дискусия с обществото трябва да го прави постоянно. Да го прави, но по конкретни предложения, по конкретни големи ключови политики, тогава да. И тогава вече може да дискутираме каква да бъде формата. А така звучи пак като някакво предрешаване. Въпросът е да не стане така – „Пременил се Илия, погледал се – пак Илия.“ Така че защо се създава, какво ще обсъжда и което е най-важното, това, разбира се, не е само проблем на БСП. Ние дискусии правим много и най-различни, въпросът е как използваме резултата от дискусиите. Защото ако привлечем хората, заинтригувате ги и те участват в една дискусия, а след това никой не се интересува от тяхното мнение, никой не отговаря на техните предложения, тогава какъв е смисълът от тази дискусия? Това е една имитация. Не мога да коментирам, прекалено е общо и заоблено. Какво има да се дискутира така общо? Ако се дискутира демокрацията в България или конкретни начини за нейното лекуване или възстановяване, защото тя е дълбоко увредена, според мен, тогава да. Но тогава трябва да има конкретни предложения – какво се предлага – конституционни промени, законови промени, промени в институциите. И аз ще ви дам един пример само, който доказва, че българските партии не разбират даже какво има да дискутират: цялата тази патаклама около субсидиите. Те не разбират, че има много по-сериозни въпроси от тези, които бяха изтъкнати на преден план. Въпросът за субсидиите в свързан с ролята на парите в политиката – всичко ли по партиите трябва да бъде платено, да бъде почасов труд, ами къде отиват идеите, къде отиват каузите? За какво всъщност трябва да харчат парите, защо партиите трябва да стават част от пазарната икономика? Аз не съм убеден, че трябва така да става. Една огромна част от ресурсите, те могат да ги получават при определени условия от обществото, разбира се, и трябва да ги отчитат, да бъдат контролирани, без да има покупко-продажба. Например, трябвало да наемат офиси. Защо трябва да наемат офиси?   Държавата може да им дава, разбира се, трябва да следи те да ги използват по предназначение, да не ги преотдават, да не ги ползват за кръчми и т.н. и всички познати номера, на които сме се нагледали. Или примерно да плащат за медии, ами ако сме го докарали дотам, че който има по-голяма кесия си купува повече медийно влияние, това каква демокрация е? Следователно имат нужда от някакви медии, да получават от обществените медии някакъв дял и толкова. А оттам нататък, партиите ще могат да разчитат да възстановят доверието на хората, ако са некампанийно сред народа, а ако имат своите реални корени, ако имат своя социална база, извинете ме за клишето, ако много хора работят за партиите заради техните автентични идеи като идеология, извинявам се още веднъж за още едно остаряло понятие. И понеже никой вече не вярва на идеите и не желае да се ангажира с политическа дейност заради идеи, оттам нататък влизат в сила парите. И се оказва, че партиите трябва да имат милиони, да плащат за всички, неразбирайки, че те по този начин плетат въжето, с което в скоро време ще бъдат обесени, ако продължават по този начин. Вижте, какво е отношението на хората към партиите, отношението към парламента, в който отиват партиите и т.н. Партия стана мръсна дума и тук никой не е виновен за това, освен самите партии. - Точно така е. Разбира се, това даде тласък на купуването и продаването на гласове, това даде тласък на невиждания допреди години клиентелизъм. Да, сега някои партии се хвалят с това, че имат в своите редици млади хора. Но всички тези млади хора, или огромна част от тях, питат предвидливо и пресметливо: добре, а вие какво ще ми дадете, на какъв пост ще ме назначите, какъв бизнес прозорец ще ми отворите? Между другото не оправдавам такъв начин на мислене, но той е обясним, след като няма идеи, след като идеите въобще не се различават, всички са за едно и също нещо, тогава за какво някой да се хаби, както се казва? Идеите са само за парлама, никой не ги възприема на сериозно, те не се превръщат в реални политики, те се изкривяват и измятат като младо дърво. Естествено, че тук реалната сила, която остава, която замества липсата на идеи, са парите, изгодата. Хайде, да не са само пари, но и материалната изгода. Това не могат да разберат партиите. Вместо да са се вкопчили по този начин като рак на бързей да получават наготово пари, които всъщност те самите си гласуват. Защото системата е такава – те си гласуват закон за политическите партии, те си гласуват закона за бюджета, те си дават парите. А защо да не питат хората, които в края на краищата дават тези пари в държавния бюджет? Защо това е толкова страшно и едва ли не проява на някакво невежество, че хората искат да се намали субсидията? Изкарва се като някакъв популизъм. Ами не е популизъм. Това е ясна оценка, че вие не заслужавате да ядете нашите пари, защото не правите нищо полезно. Това е. Ами така е, защото единственият аргумент, който би тежал, това е реалната политика. Не приказки. БСП е много силна по приказките, не само БСП, това важи за всяка една партия. Обаче в момента, в който тази политика трябва да се превърне в действие, я няма. Няма готовност да се води истинска битка за определени политики, които могат да бъдат наречени социалистически, или леви, или социални. Да, на думи има голяма пушилка, голям плам има, обаче нищо не произтича от това, няма битка за това. И затова хората не вярват. Затова хората не вярват, че дори да дойде на власт, тя ще провежда политика в интерес на по-малоимотните слоеве. Много пъти е доказвала, че не го прави вече. И сега трябва нещо да се направи по-различно, за да повярват, поне една част от хората. В страна като България, в едно бедно, разделено общество, с много големи неравенства вместо да имаме благодатна почва за леви, за социални идеи и партии, имаме мъртвило. Какво значи модерно ляво? Модерно ляво – това е философска категория. Тя трябва да се операционализира, както се казва на научен език, в конкретни политики. Модерно ляво какво означава в български условия, от гледна точка на основните функции на политиката, на политическата власт и на държавата? Какво предлагате да правите, че да сте модерно леви? Освен това, модерно ляво имаше смисъл преди 30 години, когато наистина имаше едно старо ляво от времето на комунистическата система, тогава идваше време да се реши накъде се отива. Сега вече 30 години след началото на прехода, какво му е модерното? Те толкова модерни неща се смениха в Европа, и в света, и в ляво, и в дясно, и навсякъде. Това е една изпразнена от съдържание квалификация – модерно ляво. Ясно е, че демоде ляво няма как да се прави. В 2020 година какво ще правим – нов социалистически интернационал от 19 век? Не може да стане, разбира се. Но това някак си се изплисква в едно говорене, несъдържателно, което създава у хората впечатление, че е за отвличане на вниманието, за парлама, както се казва на народен език. Затова трябва да има конкретика. Разбира се, не е лесно да се направи тази конкретика, защото в България има особени обстоятелства. Да кажем, разговарял съм с хора, които общо взето не са дясно, а ляво мислещи. Те са против, например, вдигането на данъци. И знаете ли защо? Защото не са убедени в способността на държавата да ги харчи разумно, ефективно и справедливо. Затова не казват – първо ще ни убедите, които и да сте, които претендирате да управлявате, че можете да разчистите корупцията, можете да разчистите метастазите от държавата, които водят до това да изтичат десетки милиарди. И след това, когато ни убедите, че държавата работи нормално, че не се краде, тогава ние сме съгласни да бъде поставен въпросът да плащаме повече според възможностите. Но сега не искаме да плащаме повече, защото ще ни ги окрадат и ще отидат в къщи за гости, ще отидат в апартаменти, ще отидат в нагласени обществени поръчки, ще отидат в коли за милиони, в офшорни сметки и т.н.   Това също е въпрос на ляво, въпреки че някой би казал, че корупцията няма ляво, няма дясно, това е проблем на държавността. Има различни форми за борба с корупцията, различни механизми за обществен контрол за това да не се възпроизвежда корупцията. Лявото, социалното, означава по-широка демократична основа, по-широк достъп на хората, възможност за контрол, овластяване, както се казва. Това са съвременните явления, които се случват. Те не се случват само на дискусиите, в клубовете за дискусии. Има най-различни практики по света. Ние не можем да ги копираме, обаче трябва да направим своя избор за България. А тук има някакъв хермафродитизъм, да ви кажа, с извинение на думата. Ами то вече нищо не се различава – ляво, дясно, едни и същи.   За хората всички са едни и същи от гледна точка на тяхната физиономия. И господства преценката, че който и да дойде на власт, прави едно и също – говори различни неща, кълне се в различни богове, но в края на краищата прави едно и също, в интерес на една и съща малка група от хора, не повече от 5% от всички българи. И тогава логично възниква въпросът – всички партии – леви, десни и всякакви други, за какво са ни такива, каквито са? Много хора си го задават този въпрос и това не е белег на невежество, че не са чели дебели книги по политически науки. Това е здравият смисъл на живота.", "date": "2019.07.02", "title": "Александър Маринов: БСП, ако иска да покаже, че е алтернатива, трябва да започне да побеждава"}
{"url": "http://epicenter.bg/article/Lyubomir-Kyuchukov--Chiya-kandidatura-e-Kristalina-Georgieva--V-Bryuksel-tya-postavi-Borisov-v-nebrano-loze/187070/11/0", "text": "- Има два възприети и легитимирани начина за номинации на кандидатури за председател на Европейската комисия (ЕК) и други висши постове в Европейския съюз. Първият е по линия на европейските политически семейства, вторият – по линия на държавите членки.  . Няма и никаква индикация Европейската народна партия (ЕНП) да обсъжда замяната на кандидатурата на Манфред Вебер с тази на Кристалина Георгиева.    - Аз не бих спекулирал, но в Брюксел периодично се появява информация по тази тема. Очевидно не става дума за конкретна държава доколкото самата същност на лобизма не предполага защита на публичен интерес. Когато говорим за тази номинация, трябва да се има предвид че тя не просто не е българска, тя е против България, защото се противопоставя на официалната българска кандидатура. Няма никаква възможност в ЕК да има двама представители на една държава. Комисарят е само един. Освен това България имаше негативен опит с тежък публичен ефект върху българската дипломация преди две години, когато не игра по правилата, като същата тази кандидатура и при подобни обстоятелства беше лансирана от българското правителство под вътрешен и международен натиск и интереси. Говоря за кандидатурата на    - Това напускане беше посрещнато в Брюксел, меко казано, с нееднозначни чувства. Тя наруши договорените баланси и нейният ресор – бюджет и финанси, беше поет от германския представител, което даде на Германия допълнителна тежест в ЕК.   - Всяка държава-членка има един представител в ЕК, като тук се включва и председателя на комисията. Люксембург няма друг комисар извън Юнкер, а Могерини, която е върховният представител по външната политика е и еврокомисарят от Италия. Ресорът, който ще получи България, зависи от допълнителното разпределение, след като бъде излъчен председателят на Комисията. В настоящия кръг разговори единственият комисар, който се обсъжда, е представителят по външната политика. Другите три поста, за които се говори сега, са председател на Европейския парламент, председател на Съвета на ЕС и председател на Европейската централна банка. Това, което днес трябва да се реши, за да не се блокира дейността на Европейския парламент, е да се реши кой да бъде неговият председател. За останалите постове може да има принципна договореност между политическите семейства, докато съгласуването на персоните остане за по-късен етап.   - Да, той е бил поставен в доста неуютна ситуация, защото България има официален кандидат, а той трябва да отговаря на въпроси за друг кандидат.    - Нямам информация нейното име да е коментирано в този формат, защото то официално не е предложено. Такава кандидатура официално не съществува.   - Да, в крайна сметка се получава точно така. Натиск се оказва и върху европейските институции, които се опитват да постигнат един тежък компромис. Защото тук не става дума за властови позиции, а за политики. Основно – за това накъде ще тръгне Европейският съюз. Двамата водещи кандидати – Манфред Вебер (ЕНП) и Франс Тимерманс (ПЕС) срещат съпротива най-вече през призмата на политиките. Съпротивата срещу Манфред Вебер върви по две линии. Първо, от гледна тока на това, че ЕНП застъпва позициите на строги ограничения за излизане от кризата, което има негативен социален ефект. И второ – по линия на оста Франция – Германия. Франция не би искала засилване на влиянието на Германия в ЕС. Тимерманс среща съпротивата на страни като Полша, Унгария, Чехия, донякъде Румъния, защото той извежда като свой приоритет върховенството на закона и инициира процедурата за отнемане на правото на глас на Полша за нарушение на основни закони в ЕС.   Освен това, когато се говори за петте обсъждани позиции, трябва да се има предвид, че е необходимо да се намери баланс между стари и нови членки на ЕС, между Източна Европа и Западна Европа, между Северна и Южна Европа, между големи и малки страни. Включително и между мъже и жени на ръководните постове в ЕС. Освен всичко друго сега са променени и балансите в ЕП. Вече не е възможна голяма коалиция между ЕНП и ПЕС както е било винаги досега, а преговарят четири партии. Последните евроизбори препотвърдиха съотношението между основните партии и евроскептичните партии. Имаше известно засилване на позициите на евроскептичните партии, но то не беше толкова, колкото се очакваше. От друга страна в самото проевропейско поле балансите се изместиха по-наляво с повишеното присъствие на зелените и либералите. Това също се чувства при оформянето на новото ръководство на ЕС. ЕНП ще трябва да се раздели с част от своите позиции.   - Самият Тимерманс и Холандия са може би най-скептично настроени към приемането на България и Румъния в Шенген и към всякакво разширение на ЕС. Те залагат върху необходимостта от реформи вътре в Съюза.    - Точно така. Дори и да желае да бъде по-активен в тази посока, Тимерманс няма да има възможност да го направи, защото веднага би се натъкнал на обвинението, че това, което прави за България, е срещу подкрепата, която е получил за този пост. Тук възниква ключовият въпрос - ако разсъждаваме в призмата на двете основни кандидатури – на Вебер и Тимерманс, къде биха били по-добре защитени българските интереси. Аз бих казал, че отговорът не е еднозначен. България по-трудно ще разчита на сериозна подкрепа от Тимерманс по позиции като Шенген, еврозоната, отпадане на мониторинга. В краткосрочен план това не изглежда позитивно за България. Но в дългосрочен план, това, което ПЕС отстоява по принцип, включително и Тимерманс, е запазване на принципа на солидарността, на политиката на изравняването на доходите, на жизненото равнище в ЕС. Затова смятам, че в дългосрочен план за България това е по-добрата кандидатура.   - Това е една ясна линия на френското правителство, а и не само на него, за развитието на ЕС в бъдеще. Линия на намаляване на еврокомисарите, на концентриране на повече и по-ефективна дейност в ръководството на ЕС. Това се вписва в идеята за оформяна на едно силно интегрирано ядро, около което в различни конфигурации се разполагат структури като еврозоната, Шенген. Не случайно страните от Западните Балкани са силно притеснени, че вместо членство, може да им бъде предложен някакъв заместител с доста периферно участие. Тази посока на развитие не устройва и България. Освен това в момента има изместване на европейската оптика към Западните Балкани от разширяване към сигурност. Акцентът вече не е приемането на тези страни в ЕС, а гарантирането на европейската сигурност, което в голяма степен променя подхода: от присъединяването им към по-широкия и силен субект като ЕС, те по-скоро се превръщат в обект на борба за влияние, включително и на ЕС. И е странно, ако се получи така, че двигател за евроинтеграцията на страните от Западните Балкани бъдат страни като Русия, Китай, Турция, радикалният ислям и Саудитска Арабия. Защото изместването на европейския интерес в посока сигурност е именно с цел ограничаване влиянието на външни фактори в региона.   - Френско-германският консенсус е задължителен, за да може ЕС да върви в една посока. Но събитията от последните години показват, че той не е достатъчен – той не отразява различните мнения. От друга страна това, което се отчита като минус на ЕС – че бавно взима решения, погледнато през тази призма, е плюс. Защото, ако не се търсеше общо съгласие, не се вървеше по метода на убеждението, а се налагаха решения, тогава френско-немският консенсус щеше да е абсолютно достатъчен. А при определени обстоятелства това би могло просто да доведе до диктат на по-силните и по-влиятелните страни. Забавянето на процеса на взимане на решение е цената, която се плаща за постигането на общо съгласие. И по-малките страни са силно заинтересовани този механизъм да бъде съхранен.      ", "date": "2019.07.02", "title": "Кючуков: Чия кандидатура е Кристалина? На лобистки интереси! Тя постави Борисов в небрано лозе"}
{"url": "http://epicenter.bg/article/Zhorzheta-Pehlivanova--Borisov-tryabvashe-da-predlozhi-Irina-Bokova-za-posta-parvi-evropeyski-diplomat/187079/11/0", "text": "Преди да напиша този коментар премислих много за \"българско име\", което по думите на премиера Бойко Борисов се е поискало от Д.Туск, за да влезе в обсъжданията на масата за челната група ръководители на Евросъюза. В тази \"надпревара\" кой по-добър кандидат да предложги, Педро Санчес предлага за вицепрезидент на Европейската комисия Джозеп Борел, бивш и настоящ министър, работил като шеф на европейски структури ЕС и Съвет на Европа.  Българският премиер Борисов следваше, а и все още има тази възможност, да предложи на високо ниво кандидатура и да направи \"държавнически реверанс\" предлагайки името Ирина Бокова за поста първи европейски дипломат, което е най-печелившата карта за България в този европейски покер, вместо да предлага криатури без експертизи в дипломацията.  Бокова е единствената, която ОТГОВАРЯ НА ТРИТЕ УСЛОВИЯ ЗА ПЪРВИТЕ ТРИ ОТ ПЕТТЕ РЪКОВОДНИ ПОСТА. Тя е жена / предвид условието за паритет/; тя е от Източноевропейска държава -България; има най-високата експертиза - посланик, министър, генерален директор на ЮНЕСКО два мандата; 10 години e една от първите 10 най-влиятелни жени в световната ранг листа.  С \"държавнически реверанс\" българският премиер след грешната рокада Бокова-Георгиева, с която изуми България и света пред СС на ООН, ще означава, че е оценил този тежък удар към Бокова и че работи в името на България, Европа и света.  А нека еврокомисар да си остане Мария Недялкова-Габриел, няма лошо.", "date": "2019.07.02", "title": "Жоржета Пехливанова: Борисов трябваше да предложи Ирина Бокова за поста първи европейски дипломат"}
{"url": "http://epicenter.bg/article/-San--Vse-poveche-britantsi-se-otkazvat-ot-pochivka-v-Ispaniya-za-smetka-na-Turtsiya--Egipet-i-Balgariya-/187064/4/0", "text": "Британският таблоид „Сън“ пише, че все повече британци се отказват от лятна почивка в Испания, предпочитайки по-евтини дестинации като Турция, Египет и България. Посещенията на британци в България са се удвоили от 1994 година насам, съобщава БНР.  Последните данни показват, че почти 20 процента от хотелските стаи в такъв типично британски курорт в Испания като Бенидорм са празни този месец.  Това потвърждава изнесените по-рано данни от „Сън“, че британците загърбват испанските курорти за сметка на Турция и Египет, въпреки опасността от терористични атаки, както и България.  Освен някои чисто икономически фактори, като Брекзит например, една от другите причините за отлива се крие в новите строги мерки на испанските власти срещу поведението на британските туристи, прочути с буйното си пиянство.  Хотелиерите постоянно се оплакват от пияни британци, които обиждат персонала и другите летовници и нанасят материални щети. Тези, които са регистрирани за агресивно поведение и побои, вече не се допускат в курортите.  Конкретно за България „Сън“ пише, че потокът от туристи се е увеличил двойно след 1994 година и тази тенденция изглежда ще се запази след като за 2019 година има 16 процента повече резервации, отколкото за предишната година.  Особено популярен е Слънчев бряг с даваната пълна свобода на британските туристи, за което „Сън“ помести богато илюстрирана статия преди седмица.  ", "date": "2019.07.02", "title": "„Сън“: Все повече британци се отказват от почивка в Испания за сметка на Турция, Египет и България "}
{"url": "http://epicenter.bg/article/Turtsiya-e-gotova-da-transportira-gaz-ot-Azerbaydzhan-kam-Evropa-/187081/4/0", "text": "Трансанадолският газопровод (ТАНАП), основният сегмент от Южния газов коридор (ЮГК), който ще транспортира азерски газ за Турция и Европа, е пълен и готов за транспортиране на азербайджански газ директно в Европа от вчера, заяви Държавна нефтена компания на Азербайджан (СОКАР), пише турското англоезично издание Daily Sabah, цитирано от Агенция \"Фокус\".  В изявление вчера СОКАР съобщи, че след приключването на Трансадриатическия газопровод (ТАП), последният участък от ЮГК, природен газ, произведен в азербайджанското находище Шах Дениз-2, ще бъде доставен в Европа чрез ТАНАП и ТАП, което ще увеличи азербайджанския принос за енергийната сигурност на Европа.  Газопроводът с дължина 1850 километра ще пренася 16 милиарда кубически метра природен газ от границата между Турция и Грузия. Турция ще получи 6 милиарда кубически метра от този газ чрез ТАНАП, а останалата част ще бъде транспортирана до Европа чрез ТАП.  Газопроводът ТАП с цена от 4.5 милиарда евро ще пресече Гърция, Албания и Адриатическо море, за да достигне Италия. Очаква се азербайджанският газ да достигне пж него до европейските пазари до 2020 г.  ТАНАП, който преминава през 20 провинции, 67 окръга и 600 села в Турция и достига до Европа на гръцката граница в района на Ипсала, е готов да достави първия природен газ в Европа чрез ТАП на границата между Турция и Гърция още на 1 юли 2019 г.  ТАНАП е най-важната връзка на Южния газов коридор, предназначена за транспортиране на природен газ, произведен от азербайджанското находище \"Шах Дениз-2\" първоначално за Турция и по-нататък до Европа.  ", "date": "2019.07.02", "title": "Турция е готова да транспортира газ от Азербайджан към Европа "}
{"url": "http://epicenter.bg/article/Angelkova-prizna--Ochakvame-spad-v-letniya-turizam-mezhdu-3-i-6--/187103/4/0", "text": "Броят на чуждестранните туристи, посетили страната през първите 5 месеца на годината, е близо 2,5 милиона, което е ръст с 0,3%. Това заяви днес министърът на туризма Николина Ангелкова, цитирана от БНР.  Тя добави, че очаква спад на туристите през летния сезон.  \"На база на предварителните записвания и по отношение на данните, които имаме от туроператорите и от хотелиерите, очакваме за летния сезон да имаме средно между 3 и 6 процента лек спад в сравнение с предходната година\".  ", "date": "2019.07.02", "title": "Ангелкова призна: Очакваме спад в летния туризъм между 3 и 6% "}
{"url": "http://epicenter.bg/article/Politseyskiyat-sinidkat--Protestirame-na-5-yuli--iskame-dostoyni-usloviya-i-zaplashtane-/187051/3/0", "text": "\"Шест часа шезлонг на Приморско струва 30 лв., а осем часа за полицай на границата - 2 лева\", заяви днес шефът на Синдикалната федерация на служителите в МВР (СФСМВР) Илия Кузманов по повод спора между тях и МВР за заплащането на нощния труд на полицаите. Кузманов добави, че служителите нямат мотивация за работа, тъй като парите биха стигнали за баничка или за билет за градския транспорт в София.    Този петък синдикалните федерации на служителите в МВР и в затворите излизат на протест пред сградата на Министерския съвет. Основното искане е поемане на политически ангажимент, че от началото на следващата година ще се повиши поне четирикратно заплащането на час положен нощен труд. В момента ставката е 25 стотинки на час, не е променяна от 2007-ма година.   Протестът ни ще съвпадне с празника на МВР на 5 юли. Това каза председателят на СФСМВР Валентин Попов на пресконференция, предаде репортер на Агенция „Фокус“. Основното искане е повишаване на заплащането на нощния труд, което сега е 25 стотинки на час.  „СФСМВР е съорганизатор на протеста със Синдиката на служителите в затворите. Те също са много важна част от сигурността на държавата и са подложени на същите изпитания\", посочи той. \"Благодаря, че в двадесет протеста сме били рамо до рамо с колегите и сме били подкрепяни от КТ „Подкрепа“, коментира Попов.  „Дадохме шанс от повече от година и половина на държавните мъже в диалог да се вземе правилното решение. Тъй като такова решение не се взима, решихме с тези протестни дейности, които ще започнат на петък, да дадем тласък на разговорите“, обяви председателят на синдиката.  \"Като първа стъпка за определяне на минимума за допълнително възнаграждение за нощен труд, бихме приели за добър жест от левче нагоре\", каза той и обърна внимание, че България е единствената страна на Балканите, която няма колективен трудов договор за служителите на реда. \"Ние като организация нямаме право да се присъединяваме към големи синдикални федерации“, изтъкна Валентин Попов.  Протестът се организира от Синдикалната федерация на служителите в МВР, Синдиката на служителите в затворите, заедно с КТ „Подкрепа“ под надслов „За достойни условия и заплащане на нощния труд“. Протестът ще започне в 14.00 часа пред Министерски съвет.  Съгласен съм, че нощният труд в момента е ниско заплатен, но въпросът опира и до възможности. Има воля, но всичко е въпрос и на бюджетни средства. Ще се боря за увеличаването на нощния труд на служителите, но това може да се случи по време на следващата бюджетна година. Това заяви вътрешният министър Младен Маринов пред журналисти след демонстрация при реагиране на извънредна ситуация в условията на буря, цитиран от Канал 3.  По отношение на извънредния труд министър Маринов уточни, че по този въпрос има формирани работни групи, които търсят решение.  \"Координацията е изключително важна. Стараем се да поддържаме много добра координация, а нивото за реакция при извънредни ситуации е сведено до възможно най-ниското време\", увери вътрешният министър и допълни, че обучението на населението при кризисни аварии и бедствия също представлява съществен елемент от подготовката при евентуални бедствия.  ", "date": "2019.07.02", "title": "Полицейският синидкат: 30 лв. за шезлонг срещу 2 лв. за охрана на границата!"}
{"url": "http://epicenter.bg/article/Petar-Vitanov--evrodeputat--Postignahme-uspeh-v-pregovorite-po-razpredelenieto-na-komisiite-v-EP/187087/2/0", "text": "На тържествено заседание в Страсбург беше конституиран новоизбраният Европейски парламент. Позиционирането на българските социалисти в рамките на ЕП бе съобразено с темите, които ще се наложат в дневния ред на ЕС, в контекста на националния интерес на България. Ръководителят на делегация Петър Витанов ще продължи да отстоява интересите на българските и международните шофьори и превозвачи в Транспортната комисия. Той се включва и в комисията по Граждански свободи, правосъдие и вътрешни работи, където в предишния мандат заместник-председател бе Сергей Станишев.   Лидерът на ПЕС ще представлява БСП в Комисията по външна политика и в Комисията по икономически и парични въпроси. Ковчежникът на групата Цветелина Пенкова ще бъде част от Комисията по регионално развитие, по Бюджетен контрол, както и от Комисията по вътрешен пазар и защита на потребителите.   Елена Йончева се включва в Подкомисия по сигурност и отбрана и в Комисията по граждански свободи. Комисия по промишленост, изследвания и енергетика е част от приоритетите на Иво Христов, заедно с Комисията по земеделие. „Доволен съм, че успяхме да извоюваме участие в желаните от нас комисии и делегации. Ще имаме възможност да обхванем широка палитра от важни за страната и партията ни въпроси.“, заяви ръководителят на социалистите Петър Витанов. ", "date": "2019.07.02", "title": "Петър Витанов, евродепутат: Постигнахме успех в преговорите по разпределението на комисиите в ЕП"}
{"url": "http://epicenter.bg/article/Radev--Tryabva-da-se-borim-za-strategicheskoto-myasto-na-Balgariya-kato-vrata-na-Aziya-kam-Evropa/187093/2/0", "text": "Трябва да се борим стратегическото място на България като врата на Азия към Европа да се оползотвори възможно най-бързо и най-добре. Това заяви президентът Румен Радев днес пред представители на българските медии по повод участието си в сесията „Диалог между китайските държавни предприятия и българската власт“ в рамките на Световния икономически форум, който се провежда в китайския град Далиен.  В изказването си на форума българският държавен глава открои доверието между България и Китай на най-високо ниво и активния политически диалог между институциите на двете държави.  Румен Радев призова това доверие да се материализира в интерес на гражданите и бизнеса чрез проектите на инициативата „Един пояс, един път“ и многостранното партньорство в рамките на инициативата „17+1“. През нашата територия трябва да минат железопътни връзки, магистрали, воден транспорт, необходима е модернизация на пристанища и на летища. Надявам се, че с помощта на китайските инвестиции това може да стане по-бързо“, подчерта президентът.  По думите на Румен Радев със стратегическото си разположение, квалифицираната работна ръка и благоприятната за инвеститорите данъчна политика България е естествен избор за реализацията на успешни проекти. Държавният глава отново открои добрите примери в българо-китайските икономически отношения и взаимния интерес от тяхното последващо развитие. Най-големият туристически оператор в Китай използва софтуер, произведен от българска компания. Според Румен Радев обаче не можем да говорим за сериозни проекти в инфраструктурата, за инвестиции и мащабно сътрудничество, ако няма пряка авиолиния, която да свързва двете държави. Президентът призова и за изграждането на съвместен българо-китайски научно-изследователски и иновационен център, който да „постави двустранното сътрудничество на пистата на високите технологии, конкурентоспособността и високата добавена стойност“.  В сесията „Диалог между китайските държавни предприятия и българската власт“ участваха ръководителите на водещи китайски корпорации в областта на инвестициите и иновациите, информационните технологии и комуникациите, енергетиката, корабоплаването, машиностроенето, химическата промишленост, науката и други, които изразиха своя интерес към осъществяването на съвместни проекти с представители на българския бизнес. По-рано през деня българският президент се срещна със Сю Цин, губернатор на провинция Хъбей.  Провинцията е с население от 75 млн. души и с БВП от 500 млрд. долара за 2018 г., като е сред водещите фармацевтични производители в Китай, на машини, стомана, както и на енергия от възобновяеми енергийни източници. По думите на държавния глава със стратегическото си разположение България има потенциал да се утвърди като един от най-перспективните маршрути в рамките на инициативата „Един пояс, един път“.  Това създава много възможности за инвеститори в областта на енергетиката и транспортната инфраструктура, а достъпът до българските пристанища на Черно море и река Дунав, както и до всякакъв транспорт, превръща страната ни в естествен логистичен център за пренос на стоки към общия европейски пазар.  В Далиен Румен Радев разговаря и с Клаус Шваб, основател и президент на Световния икономически форум в Давос. Държавният глава изрази интереса на България да продължи да бъде активен участник в световния форум, в рамките на който се формират стратегии за бъдещето на икономиката и социалната дейност и се предлагат визии и решения.  ", "date": "2019.07.02", "title": "Радев: Трябва да се борим за стратегическото място на България като врата на Азия към Европа"}
{"url": "http://epicenter.bg/article/Dzhambazki--Do-predi-mesets-vodeshtite-kandidati-za-EP-imitiraha-bitka--a-dnes-bezsramno-se-pazaryat/187095/2/0", "text": "До преди месец водещите кандидати за ЕП имитираха битка, а днес безсрамно се пазарят отново помежду си.  Така евродепутатът и заместник-председател на ВМРО Ангел Джамбазки коментира в социалните мрежи избора на нови ръководни роли в ЕС.   \"Именно този политически пазарлък показва кристално ясно, че няма никаква разлика между различните фракции на еврофедералистите, които в края на краищата винаги спорят и се пазарят не за политически идеи, а за постове, влияние и лично его\", пише още Джамбазки. Ето и целия текст, който публикуваме без редакторска намеса:  \"Трети пореден ден продължава заседанието на Европейския съвет, което има за цел да разпредели най-важните ръководни роли в институциите на Европейския съюз. Трети пореден ден лидерите не могат да стигнат до консенсус, а разговорите преминават във все по-безпринципен политически пазарлък. Как се стигна дотук? До тази толкова мила картинка, тип „няма ляво, няма дясно“.  Погазването на установените правила и разпоредби е политически спорт на брюкселските демократи. Преследвайки своите политически амбиции, те са готови винаги да пренебрегнат правилата, които те самите са изготвили. Е, тук беше потъпкан процесът по избиране на председател на Европейската комисия. Системата с водещ кандидат, избран от всяка група в Европейския парламент, беше пренебрегната, за да се угоди на френския президент Макрон. Логичният въпрос е защо съществува тогава?  А „преговорите“, които продължават маратонски няколко дни са като безпринципен и срамен политически пазарлък, достоен за „Капалъ Чарши“. Именно този политически пазарлък показва кристално ясно, че няма никаква разлика между различните фракции на еврофедералистите, които в края на краищата винаги спорят и се пазарят не за политически идеи, а за постове, влияние и лично его.  Само до преди един месец тези партии и техните „водещи кандидати“ имитираха битка помежду си, а днес безсрамно се пазарят отново помежду си, за да намерят по едно брюкселско кресло за всеки един от тези кандидати. Излиза, че няма никакво значение за кого са гласували гражданите на държавите членове на ЕС, дали за партии от Европейската народна партия, от Алианса на социалистите и демократите, от Презареди Европа или от Зелените. Защото накрая ги получават всички накуп. Получават една непочтена политическа колаборация.  Опасността за България обаче не идва директно от потъпкването на демократичния процес в ЕС. Това, което ме притеснява, е името, което бива лансирано като следващ председател на Европейската комисия - Франс Тимерманс.  Холандският еврокомисар е символ на всичко това, което е сбъркано в днешния Европейски съюз. Политически ултралиберал, който иска Европа на две скорости. От онези нелицеприятни политически типажи, които пропагандират идеята за федерална Европа, в която центърът произвежда, а периферията осигурява евтина работна рака и потребление.  Европа, в която много иска да има сближаване по социалните въпроси като миграция, права на транссексуални джендъри и хомосексуалисти, но не и сближаване на икономиките. Европа, в която разликите между богатите и бедните страни остава огромна. Европа, в която едни страни могат да блокират входа на други страни в Шенген въпреки покритието на нормативната база за това. Европа, в която е разрешено на една немска верига да продава български домати в България, но не е разрешено българска фирма да прави превоз на германска стока в Германия.  Ужасяващ и покъртителен двоен стандарт. Политиките на Тимерманс могат да бъдат обобщени така - липса на чувство за компромис и мачкане на страните от източна Европа, подкрепа за джендърите и внос на бежанци. Иска да задържи мониторинговия механизъм за България и Румъния. Иска да наказва Унгария на Орбан и Полша на Качински заради това, че те не искат да внасят ислямски радикали, представящи се за бежанци, и да приемат хомосексуализма за норма в обществото.  Тимерманс е символ на разпада на ценностите, които някога бяха фундаментални за Европа. И това е по-големият проблем. Защото това, че е некомпетентен да води Европейската комисия, е повече от ясно.  Циркът с водещите позиции поне ясно задава тона за следващите 5 години. Ясно е, че Макрон и веселата дружинка около него ще продължават с опитите си да разпаднат ЕС чрез безумните си идеи за европейска супердържава. Прочее, ако сте забравили, Макрон загуби изборите за ЕП. Спечели ги Льо Пен.  Ясно е също така, че ние, представителите на консервативната идея от Централна и Източна Европа, няма да се съгласим и ще се борим докрай. Не за себе си, а за Европа. За Европа на Отечествата.  Защото не ние сме враговете на Европейския проект. Тези, които искат да променят ценностите ни, да обезсилят гласа на гражданите и правителствата ни, са истинските врагове на идеята за обединена Европа.  Безпринципният политически битак, който се разиграва пред очите ни по системата „всички на масата и аз на тебе, ти на мене“, безусловно потвърждава правотата ни\".  ", "date": "2019.07.02", "title": "Джамбазки: В Брюксел наблюдаваме безсрамен пазарлък тип \"Капалъ Чарши\"!"}
{"url": "http://epicenter.bg/article/Dimitar-Nikolov-i-poslanik-Makarov-s-initsiativa-za-otkrivaneto-na-ruski-kulturen-tsentar-v-Burgas-/187096/2/98", "text": "Да бъде открит Руски културен център в Бургас. Тази идея обсъдиха на среща днес кметът на Община Бургас Димитър Николов и Н.Пр. Анатолий Макаров - посланик на Руската федерация в България, съобщиха от пресцентъра на общината.  На срещата присъстваха още генералният консул на Руската федерация във Варна Владимир Климанов, почетният консул в Бургас Тонко Фотев, както и Константин Артюшин - търговски представител на Русия в България.  В края на юли в Бургас ще пристигне екип на Руския културно-информационен център в София, за да представи идеите си за реализирането на проекта в Бургас. Кметът Николов и посланик Макаров аргументираха идеята си с това, че в морския град живее целогодишно голяма руска общност.  Беше отчетен и фактът, че над 60% от руските туристи, които посещават България, избират преди всичко Южното Черноморие, а над 1000 руски деца учат в бургаските училища и участват в различни школи за изкуство в града. Идеята е в бъдещия културен център освен събития, да се предлага и руска литература.  На срещата беше обсъдена още темата за увеличаване на съвместните усилия за нова фериботна линия Бургас - Новоросийск, което ще увеличи както туристическия, така и търговския обмен между двете държави.  ", "date": "2019.07.02", "title": "Димитър Николов и посланик Макаров с инициатива за откриването на руски културен център в Бургас "}
{"url": "http://epicenter.bg/article/Krasimir-Karakachanov--/187097/2/0", "text": "Крайно нихилистично е на всеки празник да критикуваш, атакува президента Румен Радев военният министър Красимир Каракачанов. Той бе гост в предаването \"Лице в лице\" по БТВ.   Вицепремиерът коментира сделката с изтребителите Ф-16. \"Не съм казвал, че президентът Румен Радев лъже за цената на самолетите, казах, че не знам от къде излезе тази информация за цена от 3 милиарда и половина. Знам какви са офертите - 2 милиарда и 200 млн. лева за F - 16\", каза Каракачанов.   Запитан дали цената 2,2 млрд. лв. е с ДДС или не, той каза, че ДДС - това е държавата да мести едни пари от единия си джоб в другия.   Самолетът не е трабант, който може да паркираш навсякъде, каза Каракачанов в отговор на обвиненията, че за новите Ф-16 трябва да се изгради специална инфраструктура.   Стотина милиона лева ще са необходими за тази инфраструктура, но една част от тези пари вече били инвестирани, поясни Каракачанов. И добави, че хангарите за самолети са различни видове. Към момента решението е самолетите да бъдат дислоцирани в база Граф Игнатиево, но то не било окончателно.   Ние ще се опитаме да намалим тази цена, като това няма да е за сметка на качеството на самолетите, подчерта на няколко пъти Красимир Каракачанов.  Не сме се чували с президента Радев от събота насам, каза той, запитан говорили си с държавния глава. \"Нямам проблеми с Радев, но в събота в поредното тържество на армията, той отново отправи критики\", не скри огорчението си министърът на отбраната.  13, 16 ракети са изключително малко в жизнения цикъл на един самолет. Опитвали сме се да намерим финансов баланс. Ракети ще се купуват постоянно. Част от боеприпасите също сме минимизирали, обясни още той.            ", "date": "2019.07.02", "title": "Красимир Каракачанов: Самолетът не е трабант, който може да паркираш навсякъде!"}
{"url": "http://epicenter.bg/article/Zdravko-Dimitrov-mozhe-da-e-noviyat-kmet-na-Plovdiv--namekna-Totev-/187100/2/0", "text": "Сигурен съм, че Здравко Димитров би бил прекрасен кмет. Искам ГЕРБ да спечели под тепетата, ще работим всички за кандидат-кмета, който и да е той. Това заяви Иван Тотев, цитиран от БНР. Знак, че може да не се кандидатира повече за кмет на Пловдив, даде за първи път днес Иван Тотев.   Пред журналисти днес той изненадващо спомена няколко възможни имена за свой наследник - областния управител Здравко Димитров и трима районни кметове: Николай Чунчуков, Георги Стаменов и Димитър Колев. През цялото време Чунчулов бе до него.  Премиерът Бойко Борисов ще каже кой ще е кмет на Пловдив. Дали ще е Николай Чунчуков, Георги Стаменов или Димитър Колев, той ще реши - неговата дума е последна, каза Тотев в отговор на въпрос дали ще се кандидатира за трети мандат.     И допълни: \"Областният управител Здравко Димитров би бил прекрасен кмет на Пловдив\". Тотев заяви, че между двамата няма интрига и увери: \"Моето желание е ГЕРБ да управлява отново Пловдив, след два успешни мандата\". \"Имаме намерение да спечелим максимален брой общински съветници, мястото на кмет и много районни кметове. И Здравко Димитров да е кандидатът на ГЕРБ, всички ние ще работим за него\" коментира още Иван Тотев. Той допълни, че листата на ГЕРБ най-вероятно ще бъде оповестена втората половина на август. \"Отсега мога да кажа, че някои общински съветници няма да повторят мандата си, други – ще го повторят. Тежката дума на финала ще бъде на премиера. Моите мисли и чувства ще му ги споделя на него\", каза кметът.  По повод подписаната от него заповед за уволнението на зам.-кмета с ресор “Общинска собственост, устройство на територията, строителство и инвестиции” Димитър Кацарски Иван Тотев каза: \"Той е рекордьор. Това място е проветриво и няма в историята на Пловдив, поне от това, което аз знам, човек, който да е изкарал толкова\". Кметът увери, че има прекрасни отношения с Кацарски и му благодари публично работата му. Конкретната причина за уволнението обаче Тотев така и не посочи. Отрече поводът да да е разследването за картел при санирането или жалби срещу Кацарски.  \"Ние сме големи хора, седнахме поговорихме си и това решение се взе. Не очаквайте някакви неща от кухнята, тъй като ние сме като едно семейство, всичко си е в семейството. Няма някаква конкретна причина. Няма голяма конспирация, просто мандатът свършва и може би в рамките на тези три месеца ще бъде по-пълноценно да има нов зам.-кмет, който да даде малко по-различен прочит на финала на този мандат. Защо пък и да не подготвяме общината за следващия управленчески мандат\", заяви Тотев. ", "date": "2019.07.02", "title": "Здравко Димитров би бил прекрасен кмет на Пловдив, обяви Иван Тотев "}
{"url": "http://epicenter.bg/article/-------------/187105/2/0", "text": "  Община Момчилград започна изграждането на нови отводнителни решетки на местата, където при по-обилни валежи се събира вода.   Вече е изградена отводнителното съоръжение на пътя за село Равен в района на завод \"Върбица\". То е дълго 7 метра. Конструкцията му е от стомано-бетон, а самата решетка е чугунена. При изграждането са изпълнени всички технически изисквания за пътно строителство и съоръжението може да понесе натоварванията при преминаването дори на по-тежки автомобили. Предстои да бъдат изградени нови улични отводнителни решетки в района на сградите на Горско стопанство и на Социално подпомагане, до моста крий общинската болница, както и на улица \"Първа\" в квартал \"Мамулица\". \"Изграждането на отводнителните съоръжения е част от превантивната дейност срещу евентуални наводнения, която общината извършва.   С решетката край завод \"Върбица\" решаваме сериозен проблем, защото при по-обилен дъжд водата се стичаше на републиканския път Момчилград-Крумовград, създавайки предпоставки за аварийни ситуации и катастрофи\", каза кметът на общината Сунай Хасан.", "date": "2019.07.02", "title": "Община Момчилград започна изграждането на нови отводнителни  съоръжения"}
{"url": "http://epicenter.bg/article/BSP-izdiga-Kristian-Vigenni-za-zam-predsedatel-na-parlamenta/187107/2/0", "text": " научи  Това е станало на днешното заседание на групата.   Кристиан Вигенин е консенсусна фигура, ползва се с уважение и сред останалите групи в парламента, има достатъчно парламентарен опит, бил е външен министър и има изключително добра международна подготовка.   Заради гафа с неприсъствието си на последното заседание на ПАСЕ, заради което Корнелия Нинова свали доверието си от него и го изключи от състава на ИБ на БСП,    Неговото място ще заеме проф. Анелия Клисарова, бивш образвателен министър, сега депутат от Варна. Жаблянов остава редови депутат и редови член на партията.    Ще го замести едно от новите и перспективни имена в групата - юристът Пенчо Милков, който ще следи за парламентарния контрол. Кутев вече няма да е председател и на Комисията по взаимодействие с неправителствените организации и жалбите на гражданите. Неговото място ще заеме Георги Гьоков, който трябва да бъде одобрен от парламента.   . Той наследява на този пост Елена Йонева, която стана евродепутат.   Кадровите промени показват решимостта на лидера на БСП Корнелия Нинова да наложи нов стил на работа в партията и в парламента. Изваждането на преден план на нови кадри дава възможност за обновление, за което тя настойчиво работи.    ", "date": "2019.07.02", "title": "БСП издига Кристиан Вигенин за зам.-председател на парламента"}
{"url": "http://epicenter.bg/article/Iliyana-Yotova--Politicheskiyat-elit-na-Evropa-ne-nauchi-uroka--daden-mu-ot-evropeyskite-grazhdani-/187108/2/0", "text": "„Политическият елит на Европа очевидно не е научил урока, който му дадоха европейските граждани на евроизборите в края на май. А те искат промяна. Три дни европейските лидери заседават, без да намерят консенсус за разпределението на ръководните постове. Пред очите ни се разиграва сериозен пазарлък за постове. Освен имената, които се въртят в рулетка, не знаем нищо за техните визии за промяна на Европейския съюз. Ако искаме да върнем доверието на европейците в европейските институции, трябва да обърнем този процес.“ Това заяви вицепрезидентът Илияна Йотова при откриването в София на Регионална академия „Европейската перспектива за Западните Балкани“, съобщиха от прессекретариата на държавния глава.  Организатор на академията е Българско училище за политика „Димитър Паница“. Участниците в академията са от училищата по политика в Албания, Босна и Херцеговина, България, Косово, Черна гора, Северна Македония и Сърбия.  По-рано пред журналисти вицепрезидентът коментира, че ако начело на Европейския парламент бъде избран председателят на Партията на европейските социалисти Сергей Станишев и постът върховен представител на ЕС за външна политика бъде зает също от социалист, това би създало доста добър екип, който ще доведе до сериозни размествания в европейската ръководна конструкция, в работата на институциите, в правенето на политики.  Вицепрезидентът посочи, че е оценка за българската държава фактът, че три български имена се спрягат за ръководни постове.  За бъдещия български еврокомисар Илияна Йотова заяви, че България продължава да прави една и съща грешка. Вицепрезидентът е убедена, че страната ни трябва да има няколко варианта за еврокомисар, за да може накрая да посочи най-подготвения човек за най-добрата позиция.  „Вчера се понижиха цените на роуминга в страните от Западните Балкани, а от 2021 г. таксите би трябвало да отпаднат напълно. Така се надявам да паднат и стените между държавите в региона, да има свободно движение на хора, сътрудничество и общи проекти“, заяви вицепрезидентът Йотова пред участниците в регионалната академия.  Вицепрезидентът е убедена, че мястото на страните от Западните Балкани е в Европейския съюз. Йотова е категорична, че темата за разширяването на Съюза не трябва да слиза от дневния ред на Европа. Илияна Йотова изтъкна водещата роля на България за европейската интеграция на Западните Балкани.  Според вицепрезидента не съществува дилема между икономическо партньорство със Западните Балкани и политическо разширяване. Илияна Йотова е убедена, че Берлинският процес не може да замени бъдещето реално членство в ЕС.  Вицепрезидентът посочи, че България трябва да бъде постоянен член на Берлинския процес, защото тя има визия за развитието на Западните Балкани, каквито уверения получи Илияна Йотова преди дни на срещите си на високо ниво в черногорската столица Подгорица.  Вицепрезидентът Йотова очаква приоритетите, запланувани за срещата на Берлинския процес в Познан след два дни, да получат по-конкретно развитие.  ", "date": "2019.07.02", "title": "Илияна Йотова: Политическият елит на Европа не научи урока, даден му от европейските граждани "}
{"url": "http://epicenter.bg/article/Zhalt-kod-za-visoki-temperaturi-e-obyaven-v-tsyalata-strana-za-3-yuli-/187109/2/0", "text": "Жълт код за високи температури е обявен в цялата страна за 3 юли. В повечето райони ще надвишават 36 градуса. При тази степен на предупреждение са възможни здравни проблеми за чувствителни и болни хора, възрастни и деца.  През нощта ще бъде ясно и тихо. Утре ще бъде слънчево, около и след обяд - горещо. Това съобщи за Агенция „Фокус“ Георги Цеков, дежурен синоптик в Националния институт по метеорология и хидрология.  Максималните температури отново ще достигнат 34-39°, в отделни райони ще са и по-високи. По-късно след обяд над северните и планинските райони ще се образуват купести облаци, на отделни места - и купесто-дъждовни, и ще превали краткотраен дъжд. Възможни са локални гръмотевични бури и градушки. Вятърът ще е слаб, от северозапад, в източните райони - от юг.  По Черноморието ще бъде слънчево и горещо. Ще духа характерен бриз. Максималните температури ще са 30-33°. Температурата на морската вода е 26-28°. Вълнението на морето ще е 2-3 бала.  Над планините ще е предимно слънчево. След обяд ще се развива купеста облачност, а до полунощ на места ще превали и прегърми. Вятърът ще е слаб, предимно от изток-североизток, като привечер ще се ориентира от север-северозапад. Максималната температура на височина 1200 метра ще е около 29°, на 2000 метра – около 22°  Атмосферното налягане ще е близко до средното за месеца.  През следващите дни температурите ще се понижат, а въздушната маса над страната ще е неустойчива. В четвъртък и петък над много райони ще се развива купесто-дъждовна облачност и ще има краткотрайни валежи и гръмотевични бури. Очакват се локални интензивни валежи и градушки.   Максималните температури в петък ще бъдат между 27° и 32°. В събота ще преобладава слънчево време, около и след обяд - с купеста облачност. Има малка вероятност за локални краткотрайни валежи. Температурите отново ще се повишат.  ", "date": "2019.07.02", "title": "Жълт код за високи температури е обявен в цялата страна за 3 юли "}
