{"url": "http://epicenter.bg/article/Georgi-Yordanov--Skoro-novite-lekarstva-nyama-da-stignat-do-patsientite--koito-se-nuzhdayat-ot-tyah/143263/2/0", "text": "„Далеч сме от разрешаването на проблема с мораториума на лекарствата. В скоро време новите лекарства няма да стигнат до пациентите, които се нуждаят от тях“. Това заяви народният представител от ПГ на „БСП за България“ Георги Йорданов в студиото на БНТ.   „Започнах да се обърквам. В здравната комисията и в Народното събрание се борихме против мораториума. След приключване на всичко, управляващите се обърнаха. Борисов каза, че е премислил, здравният министър, който беше много твърд, че трябва да има мораториум, сега ще прави нова суперкомисия, която ще започне да преглежда и оценява всеки пациент. Днес зам.-управителят на НЗОК, който отговаря за болници и за лекарствата, беше освободен“, допълни той. По неговите думи лекарствата трябва да стигнат до нуждаещите се пациенти, но попита как това ще стане административно. „Задал съм въпрос към министъра на здравеопазването- откъде ще дойдат пари за лекарства. Изведнъж тези пари намериха ли се?“, продължи с въпросите той.   Йорданов е на мнение, че в здравеопазването няма твърде много пари, както се внушава. „Министерството плаща много по-малко разходи в здравеопазването от преди. Те се поемат от Здравната каса. Ако искаме да имаме хубаво здравеопазване, са необходими средства“, каза още народният представител. Той подчерта, че много от заболяванията, които преди години са били смъртоносни, сега са лечими. „И това става с пари и напредък на медицината“, каза още депутатът от левицата. По повод вдигането на цената на водата, народният представител коментира, че това поскъпване е неоснователно. „Парите не стигат на хората. Сега разбраха за повишаването и ни потърсиха. Те смятат, че водата се вдига, защото има корупция“, допълни депутатът. Йорданов обясни, че от „БСП за България“ са започнали обиколки в страната. „По време на срещите искаме да разберем проблемите на хората. Като една от най-болните и коментирани теми e здравеопазването“, уточни Йорданов. Той допълни, че след като се махат училищата от малките населени места, закриват се болниците, хората са обречени. „Антикорупционният закон звучи много хубаво, но в него корупцията не се квалифицира като криминално деяние, а като административно нарушение. Има корупция навсякъде – от земеделие до здравеопазване“, подчерта народният представител. Той е категоричен, че корупцията няма цвят, но тя е заложена в управляващите и като пример посочи „Суджукгейт“ и „Кумгейт“.", "date": "2017.12.18", "title": "Георги Йорданов: Скоро новите лекарства няма да стигнат до пациентите, които се нуждаят от тях"}
{"url": "http://epicenter.bg/article/Uvolniha-podupravitelyat-na-NZOK-po-izrichno-nastoyavane-na-upravitelya-prof--Kamen-Plochev/143214/2/0", "text": "  Подпуправителят на НЗОК д-р Димитър Петров е освободен от поста. Това каза пред БТА самият Петров, цитиран от    Той уточни, че освобождаването му е по настояване на управителя на институцията проф. Камен Плочев.   Д-р Петров обясни, че според него \"в касата настъпва прогресиращ хаос\" и затова той самият също не желае да бъде подуправител на институцията.   Димитър Петров ръководеше временно НЗОК през лятото, след като Глинка Комитов подаде оставка.   Помни се негово решение от началото на юли Здравната каса да договаря отстъпките, а Министерството на здравеопазването ще организира търговете за лекарства за онкологично лечение.  ", "date": "2017.12.18", "title": "Уволниха подуправителя на НЗОК по настояване на управителя проф. Камен Плочев"}
{"url": "http://epicenter.bg/article/MVR-si-izbra-skandalna-firma-za-kurier--plashta-4-5-mln--lv-na--Star-post---video-/143219/2/48", "text": "Скандалната фирма „Стар пост“ е избрана за официален куриер на Министерство на вътрешните работи  МВР       No 106В в столичния квартал „Витоша“.", "date": "2017.12.18", "title": "МВР си избра скандален куриер, плаща 4,5 млн. лв.на „Стар пост“ (видео)"}
{"url": "http://epicenter.bg/article/Prof--Aleksandar-Marinov-za-2017-g--Trudna--trevozhna-i-nervna-godina-/143223/2/0", "text": "В края на годината идва времето на традиционните обзори. За съжаление, у нас те по-често са повлияни от личните политически или делови пристрастия на авторите. Така пропускаме най-важното – да се огледаме и да видим накъде и как сме вървели през изминалите 12 месеца. Особено голяма отговорност на професионалните експерти-анализатори е да посочват грешките и заплахите. Такъв подход е необходим не заради самоцелна любов към черногледството, а като изпълнение на аксиомата на нашата работа – „да се казва истината на властта“ (по заглавието на знаменитата книга на Арон Уилдавски). Но властта – това е не само политическата класа, а на първо място народът като върховен суверен, даващ властта и изискващ отчет за нейната употреба. И така, какво постигнахме през отиващата си 2017 г.? Без съмнение, годината бе трудна, тревожна и нервна. Не само заради предсрочните избори, предизвикани от поредното немотивирано измъкване от властта, а главно поради нарастващото напрежение и усещане за вътрешна и заобикаляща ни отвън нестабилност, несигурност и застрашеност. И въпреки че да се управлява и въобще да се прави политика в такова време наистина не е лесно, трудно може да се оспори преценката, че българският политически елит за поредна година показа, че не е способен да работи ефективно за дългосрочния просперитет на нацията. Тук много добре приляга известното спортно сравнение между „форма“ и „класа“ – първото е моментно състояние, второто е устойчиво формиран капацитет за високи постижения. Някои български политици и партии вече са способни в определен момент да постигнат върхова форма (за спечелване на конкретна изборна или друга битка), но все така нямат класата да употребяват получената власт в полза на обществото. Поради това реалните доказателства за напредък са повече от скромни, а дори и там, където ги има, се дължат главно на стечение на обстоятелства, а не на добре премислена и последователно провеждана политика. Да вземем за пример текущото благоприятно отражение на аутсорсваните в страната дейности от сектора на новите информационни и комуникационни технологии. Те създават много добре (по нашите стандарти) платена заетост на една тясна прослойка от относително квалифицирани специалисти, но е трудно да се предвиди нито докога ще бъдат локализирани у нас, нито какви ще бъдат по-трайните позитивни последици за технологичната база и работната сила. Навлизането им се дължи не на систематично стратегическо развитие на възможности с инструментите на държавната политика, а на конюнктура. Освен това, неправилната интерпретация на усреднените показатели на ръста на доходите (дължащ се на високото заплащане на не повече от 50 хиляди души) замъглява катастрофалното положение сред останалите сегменти на работната сила и задълбочаващите се различия между областите. Истината е, че от крехките тенденции на икономически напредък се възползва малка част от българското население. Доходите и спестяванията растат, но това се отнася за около десет на сто от българите, а в същото време бедността и изключването се задълбочават. На този фон демонстрираното високо самочувствие на политиците (предимно, но не само на управляващите) е безпочвено и има опасни последици. Случайни или второстепенни процеси, протекли през отминаващата година, се представят като твърда гаранция за неограничен национален възход. Нещо повече, поради късогледи рекламни съображения вниманието се измества от сериозните вътрешни проблеми към неоснователни претенции за някаква първенствуваща роля на страната в регионален и дори по-голям мащаб. Тук народната поговорка „На гол тумбак чифте пищови“ изглежда печално точна. България не само няма капацитет „да води на запад и на изток“ (както тържествено обяви премиера от една европейска столица), тя не е в състояние дори да бъде равностоен партньор дори и на съседите си. Просто защото днес няма нужния политически, икономически и дипломатически капацитет, вкл. заради потресаващо ниското ниво на елитите ни. Революционното „откритие“, че Втората световна война е започнала от Балканите, е само тъжна илюстрация на нивото на мнозинството от нашите политически първенци. С една дума, време е да осъзнаем, че непрестанните внушения за постоянно възкачване по пътя на просперитета не са нищо повече от димна завеса, прикриваща движението „нагоре по стълбата, която води надолу“ (както гласи известното произведение на Бел Кауфман). Това много ясно личи от публикувания наскоро отчет за изпълнението на Актуализираната стратегия за демографско развитие на страната, на който общественото мнение не обърна особено внимание, а политиците четат, както дяволът чете Евангелието. Трябва като нация да спрем, да се огледаме и да се постараем заедно да вземем важни и трудни решения. Иначе нищо добро не ни чака.", "date": "2017.12.18", "title": "Проф. Александър Маринов за 2017 г.: Трудна, тревожна и нервна година "}
{"url": "http://epicenter.bg/article/10-razsledvaniya-na-tezhki-prestapleniya-otivat-v-sledstvieto-do-kraya-na-godinata/143227/2/0", "text": "  Десет дела за тежки криминални престъпления ще бъдат възложени на НСлС до края на годината. Това обяви главният прокурор Сотир Цацаров по време на церемонията по встъпване в длъжност като директор на Националната следствена служба на зам.-главния прокурор Борислав Сарафов, съобщава БиТиВи.   „Службата ще трябва да докаже необходимостта от себе си и своето значение, а то не е малко. Ръководството на прокуратурата има амбицията да увеличи още до края на тази година натоварването”, добави Цацаров.   Борислав Сарафов си пожела добро взаимодействие с институциите. Той се обърна към следователите с думите, че заедно ще \"успеем да възстановим имиджа и мястото на НСлС в системата\" и отбеляза, че авторитетът на службата се е позагубил в годините.   „Препоръчвам му едно от първите му действия да бъде свикването на общо събрание на всички следователи на службата. След като чуе колегите си, да пристъпи към действия в съответствие с нуждите и най-належащата необходимост”, заяви в тази връзка Цацаров.  ", "date": "2017.12.18", "title": "10 разследвания на тежки престъпления отиват в следствието до края на годината"}
{"url": "http://epicenter.bg/article/Kiril-Ananiev--Komisiya-shte-reshava-koy-shte-se-lekuva-s-lekarstvata-pod-moratorium-/143226/2/0", "text": "Комисия към здравното министерство ще решава кой от пациентите ще се лекува с лекарствата под мораториума догодина. Това съобщи министърът на здравеопазването Кирил Ананиев при откриването на нов филиал на Спешната помощ в поликлиниката на Божурище, съобщи БТВ. До края на месеца ще бъдат готови правилата, по които ще работи комисията, обясни Ананиев. Тя ще разглежда всеки случай поотделно. Мораториумът ще засегне 32 иновативни терапии, които обхващат близо 8600 пациенти с различни заболявания. за четири от тези заболявания към момента няма алтернатива. „Комисията ще се задейства в случаите, когато пациентът се нуждае от лечение с новите молекули, когато е доказано, че действащите терапии не са ефективни и не могат да доведат до неговото излекуване“, каза министърът.", "date": "2017.12.18", "title": "Кирил Ананиев: Комисия ще решава кой ще се лекува с лекарствата под мораториум (Видео)"}
{"url": "http://epicenter.bg/article/Karolev--Borisov-shte-izvarti-nomera-na-kitaykata-na-Bansko/143228/2/48", "text": "Премиерът Бойко Борисов през последните години е доказал през делата си, че не желае развитие на планински туризъм. Това написа във Фейсбук икономистът Владимир Каролев, който коментира проблема с втория лифт на Банско.   Саботирането на законното решение на проблема, внесено от Обединени патриоти и министъра на екологията въз основа на двугодишна работа на междуведомствената група, беше знаково, смята Каролев.   \"Вероятно сега Борисов ще извърти номера на китайката. Умишлено ще внесе кофти написана от зелените точка за втори лифт с пълното съзнание, че тя се окаже незаконосъобразна, ще падне в съда и ще блокира развитието на ски зоната до края на концесията. Подведен или не, премиерът е на път наистина да се превърне в маша на чужди интереси\", коментира Каролев анализ на \"Труд\", където се припомня, че премиерът Борисов обяви, че подкрепя изграждането на втори кабинков лифт в Банско и ако планът за управление и измяната на концесията уточнят прецизно изграждането на съоръжението, той лично ще внесе точката в Министерски съвет.   Малко по-късно екологът Андрей Ковачев публично се ангажира с написването на точката, разкривайки, че именно зелените са вкарали Борисов в пореден свой план. Вероятността била парк Пирин да осъмне с променен план за управление, който съдържа под някаква форма втори кабинков лифт. Еколозите още на следващия ден ще обжалват решението на Министерски съвет пред Върховния административен съд и то ще бъде съборено в рамките на година-две. И пак няма да има никакъв кабинков лифт.", "date": "2017.12.18", "title": "Каролев прогнозира: Борисов ще извърти \"номера на китайката\" за лифта в Банско"}
{"url": "http://epicenter.bg/article/Maya-Manolova--V-General-Toshevo-suverenat-se-proiznese--sega-vsichki-institutsii-tryabva-da-se-saobrazyat/143231/2/0", "text": "  Числата са достатъчно красноречиви – смазващ резултат в полза на тези, които не искат добив на природен газ в Добруджа.   Това заяви в интервю за Агенция „Фокус“ омбудсманът Мая Манолова, която коментира резултатите от провелия се в Генерал Тошево местен референдум, на който близо 97% от гласувалите се обявиха против добива на газ.   „Лично аз не съм изненадана. Очакван резултат, защото с моите експерти бяхме на място и разговаряхме с хората, а те са категорично против добиването на газ в Добруджа. Сега изразиха своето мнение и на референдума. Това, което трябва да се случи сега, е институциите да се съобразят с гласа на хората. Гражданите свършиха своята част от работата, на ход са институциите, които не трябва да позволяват това гражданско решение да бъде нарушено“, подчерта общественият защитник.   Според Манолова хората не вярват на институциите и на доклада по ОВОС, който по време на нейното посещение в населеното място е бил в процедура обществено обсъждане.   „Министерство на екологията, в резултат на нашата среща, настоя за допълнителни становища от всички отговорни институции – Министерство на енергетиката, РЗИ - Добрич, ВиК – Добрич, различни независими експерти, които да отговорят на притесненията на хората. Очакват се тези становища, но според мен чрез местния референдум суверенът се е произнесъл. Всички останали институции би следвало да се съобразят с неговия глас“, аргументира се омбудсманът.  ", "date": "2017.12.18", "title": "Мая Манолова: В Генерал Тошево суверенът се произнесе, сега всички институции трябва да се съобразят"}
{"url": "http://epicenter.bg/article/Sleidite-za-ubiystvoto-na-malkata-Damla-ot-Momchilgrad-vodyat-kam-rodnina/143172/3/0", "text": "Роднина на убитата Дамла, пазена от полицаи, била прегледана снощи, около 22.00 часа, в Спешното отделение на болницата в Кърджали. Освидетелстването от лекар се прави на лице, което трябва да бъде задържано. Така се прилага Законът за изпълнение на наказанията и задържането под стража. Това съобщи тази сутрин местният сайт 24rodopi.com като се позова на отлично осведомени източници.   Според криминалисти 7-годишното момиченце, което бе открито убито в дома си в Момчилград, е удушено чрез притискане на устата и носа, а след това устните й били залепени с тиксо. По телцето на момиченцето не са открити други следи от насилие, това пише \"Телеграф\".   Основната версия на МВР е, че детето е било убито от жена, част от семейството. Сигнал за трупа е подала майка й Садет Муса, след като се прибрала от работа. \"Вътре нищо не беше докоснато, не е ровено, не беше разхвърляно, все едно някой просто се е прибрал вкъщи\", коментирали униформени пред \"Телеграф\".   Медици са категорични, че малкото момиченце е била удушена, като някой е притискал устата и ръцете и с ръце. \"До момента в практиката ни няма случай на извършител-мъж, който да души по този начин\", обясняват те. Затова основната версия е, че тя е удушена от жена\", коментираха психолози от МВР.   Една от версиите е , че близък на семейството или много близък роднина е удушил момиченцето. Най-дълго са продължили вчера разпитите на майката на Дамла – Садет Муса. Нейни близки са й донесли храна в полицейското управление към 18.00 часа. Очаква се днес Окръжна прокуратура и Областна дирекция на полицията да дадат пресконференция. ", "date": "2017.12.18", "title": "Следите за убийството на малката Дамла от Момчилград водят към жена-роднина?"}
{"url": "http://epicenter.bg/article/NAP-dava-nad-1-milion-leva-za-zastrahovka-na-sluzhitelite-si/143220/4/0", "text": "Националната агенция по приходите обяви обществена поръчка за застраховане на служителите си за 2018 и 2019 година, става ясно от Регистъра на АОП, цитиран от Дир.бг. Обхватът е пълен-всички служители както в централното управление, така и в териториалните структури на агенцията. Според поръчката, това са около 8300 души. Ще се застраховат както трайна загуба на трудоспособност, така и настъпване на смърт след злополука.  Стойността, която НАП ще заплати е 860 000 лева без ДДС или над 1 милион лева с ДДС. Изискванията към участниците в процедурата са на първо място да са лицензирани застрахователи, а ако има подизпълнители, те също трябва да отговарят на това условие. Както и това да има през последните три години обслужени с такива договори за застраховка най-малко 1000 лица.", "date": "2017.12.18", "title": "НАП дава над 1 милион лева за застраховка на служителите си"}
{"url": "http://epicenter.bg/article/Prez-novata-godina---bez-Vashington/143210/11/0", "text": "Редакцията на вестник „Коммерсант“ разполага с доклад от Руския съвет по международни дела (РСМД), който ще бъде публикуван по-късно тази седмица. В него са описани основните трудности, с които Руската федерация се е сблъскала в областта на външната политика през 2017 г. и възможностите за разрешаването им през следващата, 2018 г. При това ако в случая със САЩ става дума само за „управление на противопоставянето“, то по отношение на Европейския съюз ситуацията изглежда по-добра – там експертите запазват надежда за „селективно сътрудничество“.   Докладът на РСМД „Външната политика на Русия: Поглед към 2018 г.“, подготвен от работна група, оглавена от Андрей Кортунов и Иван Тимофеев, не изглежда оптимистичен. Както признават авторите на документа с обем от 19 страници, не трябва да има очаквания за подобряване на отношенията между Руската федерация и Запада през следващата година. В списъка със заплахи, с които ще се сблъска Москва, са посочени „екстериториалното използване на санкциите на САЩ против Русия и нейните чуждестранни партньори“, „намаляването на сътрудничеството между Руската федерация и САЩ в редица области\" и „засилване на мерките за възпиране от страна на Руската федерация и НАТО\". Освен това Вашингтон и неговите съюзници могат да се опитат да „размият легитимността на руската политическа система\" на фона на президентските избори, насрочени за март, смятат авторите на доклада.   Най-вероятно, без разговори за „ръката на Кремъл\" няма да преминат и междинните избори за Конгреса на САЩ. Според експерти, както републиканци, така и демократи ще искат да играят тази карта.  Впрочем, 2018 г. ще донесе и редица възможности. По отношение на Запада те са свързани преди всичко с ЕС. „През 2018 г. може да се оформи тенденция на санкционни режими на „различни скорости“ по отношение на Русия“, смятат авторите на доклада. Прекомерният оптимизъм обаче няма място тук: „В отношенията с ЕС, Русия ще има ограничено пространство за маневриране\", се казва в документа. Експертите се надяват, че Брюксел и Москва може да постигнат „селективно сътрудничество\", особено ако се стигне до напредък в уреждането на ситуацията в Донбас. Друга тема за диалог с ЕС през 2018 г. ще бъде сигурността в киберпространството, отбелязват още авторите.  На 25 май 2018 г. в сила влиза новият регламент на ЕС за обработването на личните данни. „Той напълно може да влезе в противоречие с пакетът „Яров“, който влиза в сила в Русия през юли“, предполагат авторите на документа. С голяма вероятност регламентът ще бъде насочен към сдържане на Руската федерация, макар че при благоприятни условия може да се превърне в канал за сътрудничество между Москва и Брюксел. Дори ако не бъде постигнато подобряване на отношенията със Запада, Русия трябва да предприеме опит да „управлява сдържането“, пишат експертите, като същевременно определят задачата като „основна“ за външната политика през 2018 г.   Противопоставянето със САЩ ще бъде осезаемо и в Тихоокеанския регион, като акцентът ще бъде поставен върху кризата около Северна Корея. „Съществува вероятност Китай и Русия да успеят да убедят Северна Корея временно да се откаже от ядрени изпитания в замяна на частично съкращаване на военната активност на САЩ, Южна Корея и Япония. При това Вашингтон и неговите съюзници едва ли ще се съгласят на значително ограничаване на планираните военни учения, уверени са специалистите, подготвили доклада. Сътрудничеството с Китай, както считат експертите от РСМД, ще се засили, особено ако Пекин също се сблъска със „сакционните действия на САЩ“.  Централна тема в постсъветското пространство ще остане конфликтът в Украйна. В частност, въпросът за разполагането на мироопазващи сили в Донбас ще бъде „обект на ожесточеното договаряне на дипломати\", се пояснява в текста. Ситуацията ще бъде допълнително усложнена от вътрешнополитическата ситуация в Украйна.  Що се отнася до съюзниците на Москва от Евразийски икономически съюз (ЕАИС), то за запазването на хармонични отношения с тях е необходимо създаването на „модел на социално-икономическо и политическо развитие, който ще бъде привлекателен за съседите и ще отслаби стремежите им за интегриране в други геоикономически или геополитически конфигурации“. В тази връзка експертите припомнят, че през 2018 г. влиза в сила договора за сътрудничество между Брюксел и Ереван и ще бъде завършена ратификацията на аналогично споразумение с Астана. Но говоренето за това като предизвикателство би било преувеличено - авторите на доклада смятат, че е възможно „да се разработят модели на неконфликтна комбинация от сътрудничество с ЕС и ЕАИС\".", "date": "2017.12.18", "title": "Доклад на Кремъл: През новата година - без Вашингтон! Засилва се сътрудничеството с Китай"}
{"url": "http://epicenter.bg/article/Bnr/143224/6/0", "text": "Българското национално радио стартира Национална класация за българска музика.„БНР Топ 20“ започва на 1-ви януари 2018-а и е създадена, за да информира аудиторията на националното радио за новата българска поп и рок музика.    Слушателите ще вземат участие в нареждането на песните, имайки право да гласуват за своя фаворит всяка седмица и избирайки парче от предварително подготвени 20 заглавия. Изборът на новите предложения ще се осъществява от селекционен екип от музикални редактори и продуценти в БНР.    В селекцията на песните основен критерий ще са качествата на всяка песен като музика, текст, аранжимент и изпълнение, като задължително условие е авторите и изпълнителите да са българи или български музиканти, участващи в съавторство с чужди музиканти, текстописци и аранжори.   По регламент гласуването ще се осъществява на принципа 50% на 50%, формиран от вота на слушателската аудитория и селекционния екип. Същото условия важи и за подреждането на заглавията.   е директор програма “Христо Ботев” и автор на идеята за класацията. е ръководител Интернет радио “Бинар”.  заема позицията на музикален продуцент в „Музикална къща БНР”.   Участие вземат още   и  , музикални редактори на програма „Хоризонт“,  старши музикален редактор на пр.“Христо Ботев“,   - музикален редактор на пр.“Христо Ботев“ и  - ръководител н-ие „Музика“ към Радио София. В представителното жури влизат още членове на Националното радио от страната -  музикален редактор в Радио Благоевград и водещ на предаванията \"Зона БГ\" и Джаз кафе\" , музикален редактор в БНР Бургас,  , музикален редактор в Радио Кърджали и водещ на предаванията „Дискотека преди обед“, „Хоризонти“, „Студио Лик“,  , отговорен музикален редактор и водещ на музикалното предаване \"Фул Макс” и  , звукорежисьор, музикален редактор и водещ на музикалните предавания \"mp3 format\" и \"Rudebox\".   Начинанието обединява идеите на всички музикални редактори в една своеобразна синергия, като основна цел е разпространение на продукта на родни изпълнители и текстописци. Програмата дава единствената по рода си възможност за излъчване на родна музика по 23 часа седмично.   Националната класация предвижда и 4 лайв концерта в различни градове на страната, където трибуна ще получат песните и певците, включени в класацията.   На официалната презентация на проекта, която се състоя днес в сградата на радиото, присъстваха утвърдени родни музиканти и текстописци, сред които Искрен Пецов, Васко Кръпката, Дони, Етиен Леви, Кирил Маричков, група \"Фактор\".", "date": "2017.12.18", "title": "БНР стартира Национална класация за българска музика"}
{"url": "http://epicenter.bg/article/Prodadoha-skelet-na-mamut-za-polovin-milion-evro/143180/7/0", "text": "  Непокътнат скелет на мамут, живял преди 10 хиляди години бе продаден за повече от половин милион евро по време на аукцион във Франция   Купувачът на огромния скелет е изпълнителният директор на голяма френска компания за хидроизолация, която използва мамут за свое лого.   „Ще го сложим в лобито на фирмата“, заяви купувачът, като добави „мисля, че има достатъчно място“.   Скелетът е висок малко повече от три метра, като високата цена е породена от факта, че 80% от оригиналните кости са запазени.   Експерти изчисляват, че докато е било живо, животното е тежало около 1,400 килограма.   Скелетът е открит преди около 10 години в северозападен Сибир, като преди това е принадлежал на местен жител, запазил останките в своя дом.      ", "date": "2017.12.18", "title": "Продадоха скелет на мамут за половин милион евро"}
{"url": "http://epicenter.bg/article/Dzhordzhina--Ronaldo-se-promeni--Mnogo-se-gordeya-s-nego-/143190/8/16", "text": "Любимата на футболната звезда Кристиано Роналдо – Джорджина, гордо заяви, че няма по-голям романтик от него. Романтизмът обсебил душата на най-добрия футболист на света в момента, в който на бял свят се появила неговата дъщеричка Алана Мартина.   Преди това спортистът не бил такъв.   23-годишната Джорджина Родригес разкри този факт в интервю за испанското списание Hello.   „Раждането на Алана ни сближи още повече. Сега с Роналдо сме по-щастливи от всякога“, сподели пред изданието тя.   Специално за мъжа до себе си младата майка каза още: „Много се гордея с него. Той е непоправим романтик.“   Припомняме, че Кристиано Роналдо стана баща за четвърти път, след като неговата половинка Джорджина роди момиченце на 12 ноември тази година. Това е първо дете за Родригес, а за Роналдо - четвърто.   Футболистът има 7-годишен син Кристиано, както и близнаци - Ева и Матео, които се родиха по-рано тази година. Източник: woman.bg", "date": "2017.12.18", "title": "Джорджина: Роналдо се промени! Много се гордея с него!"}
{"url": "http://epicenter.bg/article/Produtsentat-Uaynstiyn-othvarli-obvineniyata--che-ochernil-aktrisi/143200/10/100", "text": "отхвърли обвиненията, че попречил на актрисите   да работят над филмовата адаптация на или че ги очернил по повод бъдещи филмови проекти, съобщи Ройтерс. Уайнстийн, който е обвинен в сексуален тормоз, нападение и изнасилване от стотина жени, отговори на твърденията на режисьора на филмовата трилогия \"Властелинът на пръстените\"  Новозеландският режисьор разказа, че работел с ръководеното от Харви Уайнстийн и брат му Боб в началото на  . Когато поискал да ангажира за филма си, от \"Мирамакс\" му казали, че с тях много трудно се работи и трябва на всяка цена да ги избягва. През октомври двете актриси бяха сред първите, които се оплакаха от поведението на продуцента.   По-късно \"Мирамакс\" се оттегли от проекта \"Властелинът на пръстените\" и той премина към \"Ню лайн\". Говорителката на продуцента Холи Беърд заяви, че Харви и брат му Боб не са се намесвали в  . Тя отбеляза, че по-късно Уайнстийн избрал Джъд за участие в други два филма - \"Фрида\" и \"Имигранти\".   Източник: Новини.бг", "date": "2017.12.18", "title": "Продуцентът Уайнстийн отхвърли обвиненията, че очернил актриси"}
{"url": "http://epicenter.bg/article/Zashemetyavashta-livanka-e-nay-krasivata-i-drazka-arabska-vodeshta--Snimki-/143204/10/100", "text": ". Зашеметяващата   е в челните позиции на много класации. Тя е призната за най-прелестната домакиня в Ливан.   Освен това е  . Тя присъства и в списъка на 100-те най-влиятелни арабки. А през 2010 г. заема забележителното 14-то място в класацията на сайт за красавиците от арабските емирства. Мона Абу Хамзае известна от предаването „Talk of the Town“.  . Телевизионната водеща е интервюирала над 2000 души от различни култури и държави. Списъкът с нейни гости включва известни личности като политици, певци, актьори, художници, спортисти. Самата тя   за актуални теми, социални и политически въпроси. Тя е  , който официално е поканен да присъства на Филмовия фестивал в Кан.  ", "date": "2017.12.18", "title": "Зашеметяваща ливанка е най-красивата и дръзка арабска водеща (Снимки)"}
{"url": "http://epicenter.bg/article/Idei-za-koledna-ukrasa-na-doma-/143217/10/104", "text": "Неусетно бързо отново дойде онова време от годината, когато снегът покрива градския пейзаж, дебелото палто, кожените ботуши и вълнената федора стават наши основни спътници, ароматът на мандарини приятно се носи из хола, а любимите коледни празници се задават на хоризонта. Няма да си кривим душата – обичаме Коледа, затова и желаем да я посрещнем подобаващо, а какъв по-добър начин да направим това от красива украса в духа на празника.   Ако и вие като нас държите на коледната декорация на дома и искате тя да е на ниво, ето няколко идеи как да преобразите жилището си и кои да са основните елементи в украсата, на които да обърнете внимание, за да постигнете уау ефект:   Съветваме ви да заложите на изкуствена елха, а не на естествена, защото по този начин ще спасите едно дръвче от отсичане, а и освен това ще може по-дълго да се радвате на красиво украсената елха, без да се притеснявате, че целият ви килим ще се напълни с иглички. Изберете такава с размер, подходящ за помещението, в което ще я поставите, след което решете, дали декорирането ѝ ще бъде в традиционен стил, или в модернистичен.   Традиционният включва комбинацията от само два цвята – най-често червено и златно. Тоест всички топки, панделки и гирлянди, ако слагате такива, трябва да са решени в тези тонове.   , матови или гланцирани, в еднаква форма и големина, които да играят ролята на фон, върху който да изпъкнат останалите украшения. Ако се придържате към традиционния модел на декорация, те също трябва да са в златно и червено, но да са с разнообразни форми, размери и дизайн.   Модернистичната декорация на коледното дръвче включва комбинацията на много цветове, дори и такива, които не са характерни за Коледа, като лилаво и розово, а също и по-ексцентрични украшения с пера, блясък и т.н. В много семейства съществува и традицията всяка година да се купува нова играчка, като докато тя се връзва на елхата, всеки член на фамилията да си пожелава желание.    защото нищо не създава коледно настроение и празнична атмосфера като светещата в тъмнината на нощта елха. Истината обаче е, че може да разположите подобно осветление не само върху коледното дръвче, но и върху прозорците, а защо не и върху вратите.    – Дядо Коледа, Рудолф, снежен човек, елхички, ангелчета, еленчета и подобни, са задължителен елемент от декорацията на дома. Разпръснете ги из цялото жилище – върху секцията в хола, върху масичката за кафе пред канапето, върху шкафа с обувките в антрето – на кратко казано – навсякъде, така че ежедневно да ви завладява коледното настроение, което те носят.   Освен на коледните фигурки заложете и на   Те се майсторят лесно и бързо, а са невероятно ефектни. Единственото, което е необходимо да направите, е да вземете една по-голяма табла или красив поднос и да го напълните с декоративни играчки.   Не забравяйте и коледните поставки за свещи. Добра идея е да вземете една голяма чаша или ваза и да я напълните с шишарки и борови клонки.   Друга хитринка за внасяне на коледния дух у дома е замяната на обикновения текстил с тематичен. Купете коледна покривка за масата, прибавете и няколко декоративни коледни възглавнички или просто такива, потопени в червено и златно.   Ако искате домакинството ви да бъде в плен на коледното настроение, то тогава заменете обикновените чинии, купи и чаши с такива с коледни декорации. Вкусно кафе в сладка чаша със снежен човек или Рудолф гарантира наистина добро начало на деня.   Източник: woman.hotnews.bg  ", "date": "2017.12.18", "title": "Идеи за коледна украса на дома "}
{"url": "http://epicenter.bg/article/Prof--Vladimir-Chukov--Otnosheniyata-mezhdu-Izrael-i-Palestina-sa-v-nova-faza/143179/2/0", "text": "„Напрежението между Израел и Палестина засега не може да стихне. Напротив - отношенията са в нова фаза, коренно различна в развитието на отношенията между двете страни. Тази фаза ще бъде маркирана от посещението на Майк Пенс утре вечер в региона. То ще е първото на американски официален представител на Стената на плача, което означава „за нас това е Израел” и е в посока на изявлението на Тръмп от 6 декември.” Това заяви в студиото на „Денят започва” по БНТ арабистът проф. Владимир Чуков.    „Търси се алтернатива на преговорите от последните 20 година. Интифадата, която наблюдаваме сега, е същата. Трябва да се концентрираме върху Газа. Притеснително е изстрелването на ракети от „Хамаз” от ивицата Газа. Това не е широкомащабна война, това е за обезкървяване. Битката ще бъде политико-икономическа”, коментира проф. Чуков.  Според него през идващата седмица палестинците ще вземат много сериозни решения: „Те лансират формула „пет плюс едно”. Очевидно искат да развият посредническото присъствие. Нещо, което на този етап не ми се струва много реално. Ще бъдем свидетели на множество стъпки. Не ми е ясно дали палестинската страна ще анулират споразумението от Осло. Ще имаме коренна ситуация и относително дълъг период без преговори. Въпросът е докога ще се издържи и каква ще бъде формулата. Това не може да продължи вечно.”  „Играе се ва банк. Трябва да се направи нещо, тъй като процесът не може да продължава нещо. В Израел идваха правителства, което се договорят почти 90% и от палестинска страна се провалят. Израелските избиратели започнаха да излъчват твърдолинейни правителства. Всичко е на масата, процесът трябва да се деблокира”, категоричен бе проф. Владимир Чуков.  ", "date": "2017.12.18", "title": "Проф. Владимир Чуков: Отношенията между Израел и Палестина са в нова фаза"}
{"url": "http://epicenter.bg/article/Kmetove-predlagat-da-globyavat-shofyorite-narushiteli/143181/2/0", "text": "Кметовете да събират част от глобите на шофьорите нарушители – това предлага градоначалникът на Стара Загора Живко Тодоров, подкрепен от колегата си от Благоевград Атанас Камбитов.   Идеята е кметовете да могат да глобяват по закона за движение по пътищата за превишена скорост и преминаване на червен светофар. В момента в повечето градове няма контрол, защото няма достатъчно полицаи, които да патрулират, камерите също не са достатъчно, посочиха те. Местните власти обаче могат да разположат камери на цели участъци, да глобяват и така, с времето, шофьорите ще се дисциплинират. Проблемът със събираемостта може да бъде решен именно с помощта на общините, смята Тодоров. Той даде пример с издаването на документ за платен данък, необходим за преминаването на технически преглед на автомобила – при издаването му ще излизат всички неплатени глоби и водачът ще е принуден да ги заплати.   Санкциите трябва да са категорични, а не както сега – отнетите за нарушения точки се възстановяват с курс и плащане на някакви пари, коментира Камбитов.   Предложението всъщност е направено още преди две години, ще го подновим към настоящия парламент, добави Тодоров. Хората сами търсят отговорност. След като ни се вменява отговорност, трябва да ни се дадат и права, посочи и Камбитов. Необходими са промени и при общинската полиция, каза още Тодоров и посочи, че в момента тя не е такава, каквато трябва да бъде – служителите ѝ не могат дори да искат личната карта на нарушителите, например.   Камбитов коментира и случая, при който студентка   в града. Това е „нелеп инцидент с фатален край“, каза той, но посочи, че той няма отношение към  , но показва други проблеми.        ", "date": "2017.12.18", "title": "Кметове предлагат да глобяват шофьорите нарушители"}
{"url": "http://epicenter.bg/article/Sotsiolog--Nyama-koy-da-obere-gneva-na-balgarskite-grazhdani/143183/2/0", "text": "Доходите се повишават полека, но не е достатъчно за българските граждани, заяви Стефан Георгиев от АФИС. Няма кой да обере гнева на българските граждани.   „Връщаме се към една картина, която наблюдавахме преди 10 години. Доходите лека-полека нарастват, но имаме поредица от случаи на корупция, хората се сблъскват с трудности на ежедневно ниво, има засилена тенденция за имиграция, съвсем естествено нараства и политическото напрежение”.  Това коментира в ефира на NOVA социологът от АФИС Стефан Георгиев на базата на излязлото в неделя проучване на агенцията.  По думите му както има повишаване на дела на хората, чиито доходи леко се покачват, така има и повишаване на дела на хората, които трудно обслужват своите кредити, своите дългове, имат намаление на работните часове, в които са заети.  Според АФИС ако след месец март желанието за нови избори беше спаднало до 13%, то през следващите месеци то постепенно расте и вече достига 21%.  „Това е съвсем естествено. Имахме избори, а след избори политическото напрежение спада. Минаха 8-9 месеца от поредните предсрочни избори и картината е следната – поредица от скандали, поредица от политически напрежения, поредица от много горещи дискусии в Народното събрание. Това, че доходите им растат, не е достатъчно за българите, за да се успокоят”, заяви Георгиев. И коментира, че преди 10-ина години картинката е била същата. „2006-2007 г. – влизане в ЕС, двойно покачване на доходите, двойно покачване на пенсиите и в същото време българският гражданин удари много силен шамар през 2009 г. на тогава управляващите”, заяви още Георгиев.  „Сега обаче няма нов актьор, няма кой да обере гнева на българските граждани”, заяви Стефан Георгиев.  ", "date": "2017.12.18", "title": "Социолог: Няма кой да обере гнева на българските граждани, но желанието за избори расте"}
{"url": "http://epicenter.bg/article/Ninova-za-referenduma-v-General-Toshevo--Horata-zashtitiha-balgarskata-zemya/143188/2/0", "text": "„Респект и уважение към всички, които гласуваха против добива на природен газ на референдума в Генерал Тошево“. Това пише лидерът на БСП Корнелия Нинова във Фейсбук.   „Преди месец и половина, на протеста им заявих, че Добруджа е национална кауза. Днес те защитиха българската земя“, отбелязва още тя.   Местният референдум в добруджанската община за добив на природен газ е валиден. До вота се стигна след многоседмични протести. По-малко от час преди края на изборния ден се разбра, че в местното допитване са участвали над 45 на сто от имащите право на глас. Изборният ден премина спокойно и няма подадени жалби.", "date": "2017.12.18", "title": "Нинова за референдума в Генерал Тошево: Хората защитиха българската земя"}
{"url": "http://epicenter.bg/article/Halil-Letifov--Stranata-ima-nuzhda-ot-Ahmed-Dogan-v-trudni-periodi--video-/143189/2/0", "text": "Страната има нужда от Ахмед Доган в трудни периоди, заяви Халил Летифов от ДПС в предаването \"Беновска пита\" по \"Канал 3\". Господин Борисов се обръща към господин Доган, има реплика към господин Доган, но не могат да дадат правилните знаци. Някой не говори с езика на знаците, не ги разбира.   Така депутатът от ДПС Халил Летифов анализира в предаването публичното обръщение на премиера към почетния председател на ДПС от тази седмица. \"Аз така го възприемам с моя скромен опит. Но не мога да  предполагам какво мисли визионерът и философът\", каза още Летифов. \"Чакаме знак всички - в едни трудни периоди за страната, да, страната има нужда от господин Доган. Не знам дали ще има знаци към тази посока - Борисов, но чакаме знаците - ние от ДПС, смятам и България\", продължи загадъчно Халил Летифов. Той посочи публичните разногласия между премиера Борисов и вицето Валери Симеонов относно бързото решаване на казус с втория лифт на Банско като поредно доказателство за \"порочна форма на управление\". \"Вицепремиерът Валери Симеонов изпреварва събитията, това е порочна форма на управление. С внасяне на решение преди Нова година няма веднага да има втори лифт на Банско - там ще има обжалване и т. н. \"Тук са въпросите - кое наложи толкова да се бърза? Ще отговорят ли и на това, че въпросният вицепремиер бил работил, а другите - папкали. Този език, за който ние говорим, е налице - това участие издаде огромни проблеми, за пореден път утвърди тезата ни, че това е изключително грешна управленска формула и решението ни за демонтаж на националистите от управлението е правилно\", каза Халил Летифов, според когото именно \"заради тези приказки, които се хвърлят ангро, авторитетът на всички институции страда\".  ", "date": "2017.12.18", "title": "Халил Летифов: Страната има нужда от Ахмед Доган в трудни периоди (видео)"}
{"url": "http://epicenter.bg/article/Mustafa-Karadaya-ot-Vratsa--Darzhavata-ni-se-nuzhdae-ot-yasna-posoka-i-tsel-na-razvitie/143191/2/0", "text": "Държавата трябва да има ясна посока и цел на развитие, заяви председателят на ДПС Мустафа Карадайъ във Враца. Той беше в града по повод семинар за земеделски производители, организиран от зам.-председателя на ДПС и евродепутат Филиз Хюсменова. Активните граждани и гражданското общество са приоритети на ДПС, това е социалната база, за която работим, каза председателят на партията. Свободните и активни граждани трябва да са съсубект при вземане на решенията в държавата и съучастници при реализирането им, обърна се Мустафа Карадайъ към участниците в семинара „Устойчиво земеделие и преработвателен сектор в област Враца. Актуални възможности за малкия и средния бизнес в селските райони”. Зам.-председателят на ДПС Филиз Хюсменова организира обучението по желание на областната структура на ДПС. В  него се включиха около 60 земеделци от цялата област. Лектор на семинара беше Ализан Яхова, бивш изпълнителен директор на Държавен Фонд „Земеделие“, която предостави актуална информация по Програмата за развитие на селските райони 2014-2020 г. Беше обърнато внимание на изискванията към кандидатите за финансиране, на финансовите условия, приоритетни проекти, които биха могли да се конкурират, както и на възможностите за малкия и средния бизнес в селските райони.  В семинара се включиха още народният представител Димитър Аврамов,  областните председатели на ДПС Враца Борислав Банчев и на Монтана Тихомир Трифонов, областният председател на МДПС Враца Николай Николов и общинските председатели на ДПС в област Враца. Семинарът беше последното публично събитие на Европейския информационен център на Филиз Хюсменова във Враца от работния календар за 2017 г.", "date": "2017.12.18", "title": "Мустафа Карадайъ от Враца: Държавата ни се нуждае от ясна посока и цел на развитие (снимки)"}
{"url": "http://epicenter.bg/article/Slavcho-Atanasov--Boyko-Borisov-i-Valeri-Simeonov-sa-sas-silni-harakteri--I-dvamata-sa-lideri-/143194/2/0", "text": "Бойко Борисов и Валери Симеонов са със силни характери. И двамата са лидери. Коалицията между ГЕРБ и \"Обединените патриоти\" няма да се разпадне. Това бяха тезите на депутата от \"Обединени патриоти\" Славчо Атанасов, които той разви в предаването \"Тази сутрин\" по БТВ.   Атанасов бе категоричен, че в коалицията няма проблем, тя няма да се разпадне. По повод на вота на недоверие, който от БСП и ДПС се заканиха да внесат на 17 януари, депутатът заяви, че той няма да мине. Защото никой не иска избори преди европредседателството. Бойко Борисов и Валери Симеонов са със силни характери, и двамата са лидери и в края на краищата в една коалиция не всичко върви гладко, понякога приоритетите с разминават, но въпросът е посоката, каза анализира ситуацията Славчо Атанасов. Според него в коалицията ще надделее разумното в името на държавата. По повод на зам.-министъра на транспорта Ангел Попов, срещу когото беше повдигнато обвинение за измама, Атанасов коментира, че във всяка партия има черни овце. Подобни скандали гърмят във всички партии, посочи той.   Депутатът коментира и законодателните промени, насочени към борба с агресията в училище. Сред тях са задължителната медиация и споделените родителски права. През 2014 г. са регистрирани 3268 случая на агресия в училище, докато през 2016 г. случаите са 7017, отчете Атанасов. Има много причини за това, но една от тях е липсата на внимание от страна на държавата, каза депутатът. Той посочи, че децата копират модели, а в началото на 90-те „момченцата копираха модела на мутрите, а момиченцата  – на твърдата чалга и силиконовите красавици“. Днес тези хора отглеждат своите деца и виждаме резултатите. Промените, които се предвиждат, са семейства, решили да се разделят, задължително да минават през медиатор. Освен това да се заложи на споделено упражняване на родителските права, защото когато детето остане само с единия родител, той много често го настройва срещу другия и тези деца вече са в риск, каза депутатът. Трябва да гледаме не само училището, но и семействата. Без семейството училището е безсилно, посочи Атанасов.", "date": "2017.12.18", "title": "Славчо Атанасов: Бойко Борисов и Валери Симеонов са със силни характери. И двамата са лидери!"}
{"url": "http://epicenter.bg/article/Sotir-Tsatsarov--Borislav-Sarafov-shte-ima-palnata-mi-podkrepa-da-osashtestvi-promeni-v-sledstvieto-/143196/2/0", "text": "Борислав Сарафов ще има пълната ми подкрепа да осъществи промени в състава на Националната следствена служба. Това каза главният прокурор на Р България Сотир Цацаров по време на официалното встъпване в длъжност на Борислав Сарафов като директор на Националната следствена служба и заместник на главния прокурор по разследването, предаде репортер на Агенция „Фокус“.   „Благодаря на досегашното ръководство на Националното следствие. Именно под ръководството на Борислав Сарафов службата ще следва да продължи и да положи още и още усилия. Службата ще трябва да докаже необходимостта от себе си и своето значение, а то не е малко. Ръководството на прокуратурата има амбицията да увеличи още до края на тази година натоварването на прокуратурата“, заяви Цацаров. По думите му практиката службата да бъде заливана с многобройни дела ще трябва да бъде редуцирана.  „Новият директор ще има пълната подкрепа на главния прокурор, както и да осъществи промени в състава на службата. Препоръчвам му едно от първите му действия да бъде свикано общото събрание на всички следователи на службата. След като чуе колегите си, да пристъпи към действия в съответствие с нуждите и най-належащата необходимост“, каза още Сотир Цацаров.   До два дни ще разберете предложението за заместник-главен прокурор, каза още пред журналистите главният прокурор Сотир Цацаров. „Да не би и сега да са спрели компроматните войни? Очакваме продължаване на същия пейзаж. Даже свикнах вече и гледам с усмивка. Това, което внесе Инспектората във ВСС и съответно в прокурорската колегия, бяха материали за образуване на дисциплинарно производство, които бяха класифицирана информация. Никога до момента не се е разглеждало дисциплинарно производство, чиито материали са класифицирана информация. Какво е класифицирано, може да питате Инспектората“, продължи Цацаров. По думите му колегията е взела решение да върне материалите, за да бъдат декласифицирани. Той подчерта, че по-скоро го безпокои по отношение на криминалната престъпност темпът на експертните изследвания. „Ние чакаме за ДНК експертизи и за каквито и да е други по-сложни експертизи с месеци. Трябва да е дело, което е с изключително висок обществен отзвук, за да можем да постигаме съответните уговорки с ръководството на МВР. Институтът е един за цялата страна, капацитетът му не е голям, консумативите са малко. Всичко това е в ресора на МВР. Отдавна съм призовал към дискусия по този въпрос и министъра на правосъдието, и на вътрешните работи. Криминалното разследване при нас се бави от експертната страна. Това е тъжното“, каза още Сотир Цацаров. ", "date": "2017.12.18", "title": "Сотир Цацаров: Борислав Сарафов ще има пълната ми подкрепа да осъществи промени в следствието!"}
{"url": "http://epicenter.bg/article/Dimitar-Delchev--Upravlyavashtata-varhushka-iska-nasilstveno-da-prerazpredelya-biznesi-i-kapitali/143197/2/0", "text": "Управляващата върхушка иска насилствено да преразпределя бизнеси и капитали. По тази причина правителството реши управителите на фирми, едноличните търговци и НПО-та да бъдат преследвани за безстопанственост и вътрешна корупция. Достатъчно е някой чиновник да прецени, че фирмата се управлява зле. Това е навлизане на държавата в частния сектор. Борбата с корупцията се измества от висшите държавни длъжности върху бизнеса. Това коментира пред БНР Димитър Делчев, председател на „Движение България на гражданите“. Тенденцията от последните 6 месеца е все по-голяма държавна репресия - шефът на Бюрото за контрол на СРС докладва, че се подслушват неправомерно журналисти, магистрати, политици; приватизацията се назовава изцяло престъпна; органи действат като групировки от 90 - те години на миналия век спрямо цели икономически групи. Приет в тази обстановка и по този начин, антикорупционният закон ще постели използването на комисията за борба с корупцията като бухалка.   Антикорупционният закон, който беше подготвен от г-жа Кунева и екипът й, целеше да започне реална борба с корупцията по високите етажи на властта. Като махнаха анонимните сигнали и предвидиха наказателна отговорност за подателите на информация за корупция, управляващите отказаха хората да сигнализират пред заплахата от отмъщение, заяви Делчев. Депутатите, които трябва да бъдат проверявяни за корупция, хем ще назначават ръководството на комисията, хем ще имат основно влияние върху освобождаването му. Интересът на това правителство е да има един зависим орган, който да изпълнява нареждания отгоре, добави той,", "date": "2017.12.18", "title": "Димитър Делчев: Управляващата върхушка иска насилствено да преразпределя бизнеси и капитали"}
{"url": "http://epicenter.bg/article/Sarafov--Ubeden-sam--che-shte-uspeem-da-vazstanovim-imidzha-i-myastoto-na-Natsionalnata-sledstvena-sluzhba/143198/2/0", "text": "  Убеден съм, че ще успеем да възстановим имиджа и мястото на Националната следствена служба. Това каза по време на официалното си встъпване в длъжност като директор на Националната следствена служба и заместник на главния прокурор по разследването Борислав Сарафов, предаде репортер на Агенция „Фокус“.   „Убеден съм, че ще успеем да възстановим имиджа и мястото на Националната следствена служба. Тя е служба с висок авторитет, който сякаш някак си се позагуби през годините. Силно се надявам това да се възстанови. Това не бих могъл да направя сам, а с ваша подкрепа и съдействие. Разчитам на вас и ще се осланям на вас. Можете да разчитате на пълната ми институционална подкрепа. Това е моята служба и в никакъв случай не би могло да се говори за закриването ѝ. В сряда в 14.00 часа ще свикаме общо събрание, на което да се запознаем и да обсъдим приоритетите в нашата работа, натовареността, да чуя вашите идеи както по отношение на ръководството, така и по преструктурирането на службата“, заяви Сарафов и уточни, че на него ще представи своите нови заместници, с които ще работят 5 години.  ", "date": "2017.12.18", "title": "Сарафов: Убеден съм, че ще успеем да възстановим имиджа и мястото на Националната следствена служба"}
{"url": "http://epicenter.bg/article/Yordanka-Fandakova--Na-12-yanuari-shte-vnesa-ofitsialno-proektobyudzheta-na-Stolichna-obshtina-za-2018-g-/143199/2/0", "text": "На 12 януари ще внеса официално проектобюджета на Столична община за 2018 година за разглеждане по комисии и окончателно гласуване. Предлагаме бюджет в размер на 1,433 млрд. лв., което е с около 105 млн. лева повече. Това каза кметът на София Йорданка Фандъкова на семинар на тема „Проект за бюджет на Столична община за 2018 година“, предаде репортер на Агенция „Фокус“.   „Запазихме нивата на местните данъци, а в същото време повишаваме приходите. Постигаме го, както с мерки за по-висока събираемост, така и със защитата на безвъзмездните европейски средства“, заяви тя. „Сред приоритетите ни за следващата година е транспортната инфраструктура, изграждане и ремонт на големи булеварди и улици. Около 103 млн. лева са средствата за тази задача“, посочи кметът. „За първи път изравняваме средствата за ремонти на големи булеварди с тези за квартални улици“, коментира Йорданка Фандъкова. „Акцентът през следващата година е върху строителството на метрото и модернизацията на градския транспорт. Предвиждаме увеличение на средствата“, посочи кметът и допълни, че през следващата година ще продължат и инвестициите в образователната инфраструктура.", "date": "2017.12.18", "title": "Йорданка Фандъкова: На 12 януари ще внеса официално проектобюджета на Столична община за 2018 г."}
{"url": "http://epicenter.bg/article/Okonchatelno--Blizo-97--ot-glasuvalite-na-referenduma-v-General-Toshevo-sa-protiv-dobiva-na-gaz/143201/2/0", "text": "Близо 97% от гласувалите на референдума в Генерал Тошево са против добива на газ. Това става ясно от публикуваните окончателни резултати на сайта на ОИК-Генерал Тошево.   Пред урните вчера се явиха 6671 души, или 52.72% от имащите право на глас. 96.9% от тях са отговорили с \"Не\" на поставения на местния референдум въпрос: „Против ли сте Община Генерал Тошево чрез Общински съвет или Кмета на Общината да одобрява устройствени планове, определящи териториите за проучване, добив, преработка на следните подземни богатства: нефт, природен газ, твърди горива, минни отпадъци”. 172 души или 2,58% от гласувалите са отговорили на въпроса с \"Не\". 15 са недействителните бюлетини и празни пликове, а 19 са бюлетините без отбелязан отговор, с отбелязани и двата отговора на въпроса или бюлетини, в които не може еднозначно да бъде определен отговора на въпроса.  Тъй като избирателната активност на референдума е над 40%, резултатът от допитването е валидно.", "date": "2017.12.18", "title": "Окончателно! Близо 97% от гласувалите на референдума в Генерал Тошево са против добива на газ"}
{"url": "http://epicenter.bg/article/-Trend--pribira-57-000-lv--ot-MVR-za-ranno-razpoznavane-na-radikalizatsiyata-u-nas/143212/2/0", "text": "Социологическата агенция „Тренд“ е спечелила обществената поръчка на МВР за „ранното разпознаване на признаците на радикализация в България. За подготовката на експертно изследване на територията на цялата страна, социолозите ще получат 57 000 лв. без ДДС, става ясно от решението за класиране, подписано от директора на Института по психология на МВР Кристина Николаева, научи Епицентър.бг.   Изследователският център „Тренд“ е определен за победител, тъй като е предложил най-ниска цена. Останалите участници - „Обединение Витоша рисърч и ЕСИ – Център“ ДЗЗД, „Естат“ ООД\", „Сова 5“ АД, „Глобал метрикс“ ЕООД, „Обединение Стратегма - Блу пойнт“, „Маркет линкс“ ООД и „Прогрес консулт ЕООД“ са отстранени от конкурса.   Официалното задание в обществената поръчка на МВР гласи: „Провеждане на национално експертно изследване на тема: Ранно разпознаване на признаци на радикализация с оглед осъществяване на ранна превенция“. Финансирането на задачата ще бъде с европейски пари, идващи от по Оперативна програма „Добро управление“, съфинансирана от Европейския съюз чрез Европейския социален фонд.   Първият етап включва подготовка на изследването, за която ще се използва научно-изследователската литература - чуждестранни и български източници. В тази част изследването ще търси корените на феномена радикализация, като изпълнителят на поръчката трябва да подготви предварителен доклад.   Във вторият етап ще трябва да се осъществи самото изследване, като ще бъдат интервюирани 950 лица, като подборът им трябва да обхваща всички изброени уязвими общности: мигранти настанени в центрове за временно настаняване на чужди граждани, представители на етнически и малцинствени групи – роми, турци и др. както и служители на МВР, работещи „на терен“ (служители на Гранична полиция, Охранителна полиция и Дирекция Миграция).   Изследването следва да се проведе чрез прилагане на различни качествени и количествени методи, включени в създадения научно-изследователски инструментариум за разпознаване и дефиниране на признаци за радикализация, личностни, социални и икономически предпоставки, както и видовете радикализация.   В третия етап изпълнителят трябва да изготви научен доклад на базата на проведеното изследване. Както и наръчник, формиран на базата на получените резултати. Разбира се, няма как да се мине и без научна конференция, която е включена в четвъртия етап на заданието. Възложителят, в случая МВР, ще се погрижи и съответно плати за провеждането на форума, на който ще бъдат представени резултатите от изследването.   Собственици на Изследователския център „Тренд“ ООД са Анастас Стефанов, Димитър Ганев и Евелина Славкова. Капиталът на фирмата е 100 лева, а адресната й регистрация е в апартамент в столичния квартал „Дианабад“, показа проверка на Епицентър.бг. Прави впечатление, че социологическата агенция се оформя като един от фаворитите на управляващата партия ГЕРБ, тъй като редовно печели обществени поръчки от държавни институции.", "date": "2017.12.18", "title": "„Тренд“ прибира 57 000 лв. от МВР за ранно разпознаване на радикализацията у нас"}
{"url": "http://epicenter.bg/article/Korneliya-Ninova-shte-poseti-Vratsa/143213/2/48", "text": "Председателят на НС на БСП Корнелия Нинова ще участва от 18.00 ч. в заседанието на Областния съвет на БСП – Враца, което ще се проведе в клуба на партията в града. Това съобщиха от пресцентъра на НС на БСП.   Лидерът на БСП е на обиколка в страната. На 17 декември тя бе в морската столица Варна. Нинова бе гост на шестия благотворителен концерт, организиран от БСП - Варна и сдружение “За младите с любов”.   Преди Варна Корнелия Нинова посети Добрич, където бе на честване на годишнината на местната организация на социалистическата партия.        ", "date": "2017.12.18", "title": "Корнелия Нинова ще посети Враца"}
{"url": "http://epicenter.bg/article/Rumen-Radev--Badeshteto-na-Balgariya-e-v-naukata-i-inovatsiite-/143216/2/0", "text": "Бъдещето на България е в науката и иновациите. Това заяви президентът Румен Радев, цитиран от Новини.бг. Държавният глава бе домакин на Седмата годишна среща на олимпийските отбори по природни науки.   \"Убеден съм, че тук е новата генерация лидери в науката, иновациите, дигиталното общество, но защо не и в ръководството на страната“, посочи Радев и отбеляза, че българското държавно ръководство има нужда от интелигентни, образовани, мислещи талантливи хора, които знаят как да се борят и да дърпат България напред.   Президентът изрази адмирациите си към преподавателите, които от първото ни участие в международни олимпиади готвят с всеотдайност и любов поколения талантливи български деца и досега имаме общо 820 медала от такива състезания. „В момента сме в топ три на състезанията по математическа лингвистика, в петицата сме по информатика, а по математика сме неизменно в челната десетка, припомни държавният глава и посочи, че това са невероятни постижения. Давам си сметка какво ви струва това - лишения, упорит труд, всеотдайност, но вие вече виждате, че това е пътят към успеха, с всяка победа утвърждавате все повече себе си, но налагате и бъдещия модел за развитие на нашето общество“, обърна се към гостите Румен Радев. „Трудът ви ще се върне като нови научни постижения, определящи нашето бъдеще, а защо не и бъдещето на света“, допълни той.   Eлена Маринова, председател на Съвета за развитие на СООПН, съобщи, че само за тази година в елитните международни състезания България има 95 медала, от които 17 златни, 31 сребърни, 47 бронзови, както и две почетни грамоти. Олимпиадите са били в различни области - математика, информатика, химия, физика, астрономия, биология, астрономия и астрофизика и др, и са се провеждали в цял свят. 26 или близо 30 процента от медалите са на възпитаници от СМГ. Медали от международни състезания са получили младежи както от София, така и от Бургас, Пловдив, Русе, Варна, Ямбол, Габрово, Благоевград, Плевен, Гоце Делчев. Маринова припомни, че през 2017 г. страната ни бе домакин на Младежката балканиада по математика във Варна, и инициатор и домакин на първата Европейска младежка олимпиада по информатика. Димитър Каразапрянов от Медицинския университет, който е носител на златен медал от Международната олимпиада по биология, изрази надежда състезателният дух да бъде поддържан и разширяван, защото той кара младите хора да се развиват.   От създаването на първите български олимпийски отбори по природни науки досега нашите ученици са успели да донесат на страната ни общо 820 медала - 149 златни, 275 сребърни и 396 бронзови - от най-престижните международни състезания и олимпиади по астрономия, биология, информатика, математика, математическа лингвистика, физика и химия.", "date": "2017.12.18", "title": "Румен Радев: Бъдещето на България е в науката и иновациите!"}
{"url": "http://epicenter.bg/article/Lilyana-Pavlova-i-Boil-Banov-predstaviha-obnoveniya-NDK/143205/2/0", "text": "Министрите на европредседателството Лиляна Павлова и на културата Боил Банов заедно с директора на НДК Борислав Великов представиха на журналистите ремонтираната сграда на НДК.   В двореца ще се проведат основните форуми по време на българското европредседателство, което стартира в началото на 2018 г. Министър Банов заяви, че дълги години в НДК не е правен никакъв сериозен ремонт. За него са инвестирани 45 млн. лв., предаде репортер на novini.bg.   Обиколката на журналистите започна от вход А-6, който ще бъде представителният вход и от него ще влизат всички гости. „Инвестирахме и направихме всичко възможно официалният вход да бъде изцяло реновиран\", обясни Банов. На медиите бяха показани и залите за пресконференции, както и заседателната зала. Всички пана и мозайки в НДК днес са реставрирани, а самият Дворец ще бъде най - красивата сграда, в която ще се провежда европредседателство. По време на обиколката стана ясно още, че охранителната система на НДК струва 12 хил. лв., като тя е една от най - добрите в Европа. Министър Лиляна Павлова заяви, че първата и голяма официална среща ще се проведе в НДК на 11 и 12 януари.   \"Надявам се, че след тези 6 месеца председателство ще продължим да се радваме на силна конгресна дейност\", допълни още министър Банов.", "date": "2017.12.18", "title": "Лиляна Павлова и Боил Банов представиха обновения НДК (Снимки)"}
{"url": "http://epicenter.bg/article/Mis-Pleymeyt-otkri--Miliardi-napusnaha-Balgariya/143222/10/0", "text": "Новата Мис Плеймейт Нора Недкова демонстрира своята вродена интелигентност в „Шоуто на Слави” в петък вечер. Варненката, която не спира да твърди, че всичко в нейния външен вид е натурално, хвърли бомба, като обяви, че милиарди нашенци са напуснали България в последно време.   Причината била в хорската злоба, която залива и Нора, след като тя спечели короната за най-сексапилна дама. Недкова явно не е разбрала, че в населението на страната ни в момента според официални данни е 7 милиона, така че няма как милиарди да са потърсили живот в чужбина.   В шоуто Нора показа и доста от бюста си, понеже бе избрала изрязана в горната си част рокля, която непрекъснато откриваше гърдите й. Недкова срамежливо я подръпваше, но без огромен ефект.   Hotnews.bg", "date": "2017.12.18", "title": "Мис Плеймейт откри: Милиарди напуснаха България"}
{"url": "http://epicenter.bg/article/Britanskoto-kralsko-semeystvo-shte-izprati-Koledni-kartichki-sas-svoi-snimki--Galeriya-/143233/10/99", "text": "Членовете на британското кралско семейство ще изпратят за Коледа персонализирани картички с техни снимки.   Престолонаследникът принц Чарлз и съпругата му Камила ще изпратят стилна поздравителна картичка с тяхна снимка в официално облекло. Кадърът е заснет през юли тази година по време на частно парти по случай 70-годишния юбилей на Камила.    Принц Уилям, съпругата му Кейт и децата им Джордж и Шарлот ще поздравят приятели и познати с картичка с прекрасна снимка, заснета по-рано през годината в двореца \"Кенсингтън\".    Кадърът е направен от фотографа Крис Джаксън.   написа той в Twitter. ", "date": "2017.12.18", "title": "Британското кралско семейство ще изпрати Коледни картички със свои снимки (Галерия)"}
{"url": "http://epicenter.bg/article/Magi-Zhelyazkova-na-meden-mesets-v-Dominikana/143237/10/99", "text": "", "date": "2017.12.18", "title": "Маги Желязкова на меден месец в Доминикана"}
{"url": "http://epicenter.bg/article/Printsesa-Sharlot-tragva-na-gradina-prez-yanuari/143255/10/100", "text": "", "date": "2017.12.18", "title": "Принцеса Шарлот тръгва на градина през януари"}
{"url": "http://epicenter.bg/article/Butikovo-imenie-ot-Melnishko-e-parviyat-balgarski-chlen-na-prestizhnata-svetovna-asotsiatsiya/143264/10/0", "text": "Бутиковото имение Zornitza Family Estate, разположено в Мелнишкия регион, стана първият български член на престижната световна асоциация Relais & Châteaux. Новината бе съобщена по време на годишния конгрес на асоциацията в Мадрид, а членството влиза в сила от 1 март 2018 г.   “За нас е огромна чест да бъдем част от невероятното семейство на Relais & Châteaux, което обединява над 550 уникални хотели и ресторанти по цял свят”, обяви Марко Стойчев, управляващ партньор на Zornitza Family Estate.   Изключително високите стандарти Relais & Châteaux се контролират от обучени инспектори, които пътуват по света и оценяват кандидатите въз основа на над 300 критерия. Избраните за членове на веригата се задължават да опазват и развиват богатството и многообразието на своя регион, да предлагат първокласна кухня и да спазват най-добрите традиции в гостоприемството.   От 2011 г. веригата Relais & Châteaux има обща харта с UNESCO за съхранение на тези непреходни ценности.   „Министерството на туризма подкрепя всяка добра инициатива, която би допринесла за високото качество на предлаганите услуги в отрасъла. Приветстваме стремежа на бизнеса да съхранява и разкрива пред родните и чуждестранни туристи неповторимата българска идентичност“, коментира министърът на туризма Николина Ангелкова по повод новината за първия представител на Relais & Châteaux в България.   Zornitza Family Estate спечели единодушната подкрепа на международните оценителите. Имението бе открито преди една година, но вече се радва на голяма популярност и е носител на редица престижни награди, включително и на Наградата за качество на Wine Spectator.   Основаната през 1954 г. асоциация Relais & Châteaux обединява над 550 хотели и ресторанти, управлявани от независими хотелиери, готвачи и собственици, водени от любовта към професията и от желанието за безупречни отношения с клиентите.   С партньори в 62 страни, Relais & Châteaux предлага огромно разнообразие от изключителни дестинации – от лозята в долината Напа в Калифорния и Прованс във Франция до плажове на Индийския океан, заснежени високопланински хижи, селски къщи, обградени с лозя, гурме ресторанти в центъра на големи градове, вили с изглед към морето или на брега на романтично езеро.   Сред членовете на Relais & Châteaux са имоти, притежание на прославени брандове като Taittinger, Salvatore Feragamo и други. В основата на асоциацията са ценностите, споделяни от членовете ѝ по целия свят – принос къмрегиона, човешки взаимоотношения, споделяне и отдаденост, уникалност Relais & Châteaux е най-голямото обединение на топ готвачи в света. Общият брой Michelin звезди на ресторантите от веригата е красноречив – 380.         Zornitza Family Estate се намира на 15 км от Сандански и на 5 км от Мелник, сред лозови масиви и планински върхове. Имението разполага с шест елегантни вили, бутиков хотел с 9 стаи, гурме ресторант, дегустационна зала, винарна, целогодишно топли басейни. В процес на завършване е и бутиков спа комплекс.   На разположение на гостите са близо 20 км алеи за разходка и велосипеди.   Ресторантът акцентира върху тероарна авторска кухня с био продукти от екофермата на имението, а винарската изба предлага както най-доброто от собственото производство и от региона, така и от света. Освен 50 дка лозови масиви, в комплекса са засяти 250 вечнозелени дъба с черен бургундски трюфел и 250 пинии с бианкето.   Само за година имението се превърна в любима дестинация на туристи от България и чужбина с изключително високото качество на услугите, които предлага. Близостта до Гърция и до Банско прави Zornitza Family Estate идеална отправна точка за приятен ден на плажа през лятото или за каране на ски през зимата.    ", "date": "2017.12.18", "title": "Бутиково имение от Мелнишко е първият български член на престижната световна асоциация"}
{"url": "http://epicenter.bg/article/Ako-imate-rabota--svarzana-s-institutsii-i-dela--sega-e-momentat-da-ya-svarshite/143265/10/101", "text": "Очаква ни активен и позитивен ден с възможност за перфектен успех и развитие.   Номерологичната карта е петица и благославя успешни пътувания, разговори и сделки на близко и далеч. Денят е благоприятен и дава възможност за лично постигане на висока цел, желание и мотивация за работа и постигане нa желаното.   Успехът ще се състои в създаването на добрa организация и управление на хората, с които работите.   Ако имате работа, свързана с институции и  дела, сега е моментът да я свършите. Денят ще ви провокира да бъдете идейни, да вършите всичко ударно и според мотивацията си.    Сутринта е възможно да имате трудности. След 12.00 ч. действайте според личния си стил и по нов начин, а вечерта е време за социални контакти и проява на морал.  ", "date": "2017.12.18", "title": "Ако имате работа, свързана с институции и  дела, сега е моментът да я свършите"}
{"url": "http://epicenter.bg/article/Izbraha-Grigor-Dimitrov-za-sportist-na-Balkanite-za-2017g-/143211/8/18", "text": " за 2017 година в 45-ото издание на традиционната анкета на БТА между националните агенции на страните в региона.   В традиционното допитване участваха националните агенции на страните от региона. Гришо беше посочен в топ 10 на всички анкетни карти. Самият той призна, че е щастлив да разбере, че е получил това признание.    Източник: нова.тв", "date": "2017.12.18", "title": "Избраха Григор Димитров за спортист на Балканите за 2017г."}
{"url": "http://epicenter.bg/article/Daniel-Zlatkov-s-MMA-debyut-na-SFC6/143253/8/0", "text": "Футболисът и риалити звезда Даниел Златков ще дебютира на професионалната ММА сцена и то сред най-добрите бойци у нас и по света.   Най-престижната гала вечер на бойните изкуства в страната ни, доказала се и на международно ниво - Spartacus Fighting Championship ще даде шанс на спортиста ни да влезе в Клетката срещу боец в своята категория.   Предизвикателството за Дани се очаква съвсем скоро - на 13 януари 2018 г. в зала \"Арена Армеец\". Билетите за уникалния спектакъл, който родната публика очаква с нетърпение са в продажба на цени от 10, 30 и 45 лв. и могат да се закупят в мрежите на Ticketportal и Eventim.   По повод новото си амплоа Дани Златков пусна доста нахъсващо видео във Фейсбук и предизвика вълна от фенски емоции. Един от участниците в последния \"ВИП Брадър\" споделя, че влиза с гръм и трясък в ММА-а.   Вижте тук:   \"Много често в реалния си живот ми се налага да се бия. Предпочитам обаче да не го правя по улиците, а да го направя свое спортно занимание. Затова мисля, че ММА сцената е най-подходящата за мен и съм благодарен на Георги Анадолов - организаторът на гала вечерта SFC6 в зала \"Арена Армеец\", за шанса за един успешен старт на новата ми спортна кариера. Ще дам всичко от себе си за победа! Готов и уверен съм да се изправя срещу всеки\", заяви новобранецът Златков.   Неговите намерения към този вид спорт обаче не са прищявка, категоричен е футболистът. \"Много сериозно гледам на ММА. Готов съм за битки и мога да нокаутирам всеки!\", заканва се Даниел. Златков вече чува зад гърба си коментари от рода на: \"На къде си тръгнал пък ти...\", но това не го смущава, а напротив дава му стимул да се разгърне още повече в изявата си на боец.   \"И Конър Макгрегър го канят навсякъде, но не всеки може да се добере до него\", със самочувствие встъпва в новото си предизвикателство 28-годишният благоевградчанин. \"Очаквам г-н Анадолов да ми подбере тежък противник, за да не приключва всичко в няколко секунди. Когато ударя, много рядко се налага да повторя. Не искам аматьори и самозванци!\", категоричен е футболистът   Високият 190 см спортист от няколко месеца се е отдал на сериозни тренировки, за да влезе в топ форма за двубоя. За момента противникът му на ринга се пази в тайна, но много скоро ще бъде обявен от Combat Promotion.", "date": "2017.12.18", "title": "Даниел Златков с ММА дебют на SFC6"}
{"url": "http://epicenter.bg/article/Prints-Hari-intervyuira-Barak-Obama--prezidentat-poiskal-da-varne-zhesta-na-vnuka-na-Kralitsata/143185/7/0", "text": "", "date": "2017.12.18", "title": "Принц Хари интервюира Барак Обама, президентът поискал да върне жеста на внука на Кралицата"}
{"url": "http://epicenter.bg/article/Desetki-hilyadi-napraviha-serenada-na-papa-Frantsisk-po-povod-rozhdeniya-mu-den-/143186/7/0", "text": "Десетки хиляди католици, много от които деца, направиха серенада на папа Франциск по повод 81-ия му рожден ден.   Тълпата пееше \"Честит рожден ден\" на италиански, докато папата се появи на прозореца на Апостолическия дворец за ежеседмичната си благословия, предаде БНР.   Франциск, който често се изказва срещу прекомерния материализъм по време на празниците, в обръщението си каза, че Коледа без Исус би била, цитирам, \"празно пиршество\": Когато се молите от вкъщи със семейството си, нека бъдете обзети от нежността на малкия Исус, който беше роден беден и уязвим сред нас, за да ни даде любовта си. Това е истинската Коледа. Ако го няма Исус, какво ще остане? Едно празно пиршество.  Източник: новини.бг", "date": "2017.12.18", "title": "Десетки хиляди направиха серенада на папа Франциск по повод рождения му ден  "}
{"url": "http://epicenter.bg/article/Sinat-na-Muamar-Kadafi-se-gotvi-za-prezident-na-Libiya/143195/7/0", "text": "Синът на убития през октомври 2011 г. либийски лидер Муамар Кадафи възнамерява да се кандидатира за президент на страната в изборите, които ще бъдат вероятно в средата на 2018 г., съобщи англоезичният египетски вестник „Иджипт тудей“.   Неговият прессекретар Басем ал Хашими ал Сул казал пред вестника в неделя: „Сейф ал Ислам ще се кандидатира на предстоящите президентски избори, които могат да се състоят в средата на 2018 г.“, и добавил, че той скоро ще публикува програмата си, която ще бъде съобразена с принципите на ООН. За него има издадена заповед за арест от Международния наказателен съд за престъпления срещу човечеството. 44-годишният син на Муамар Кадафи от втория му брак бе готвен от баща си за негов наследник. Смята се, че може да балансира интересите на либийските племена, които воюват в условията на практическо безвластие. По образование е архитект и инженер, учил е в Австрия и Великобритания. Има докторска по философия от Лондонското училище по икономика и политически науки. Ръководеше международен благотворителен фонд на името на баща си, който посредничеше за освобождаване на заложници по света. Сейф ал Ислам се прочу в България като участник в „тихата дипломация“ на правителствата на Иван Костов и Симеон Сакскобургготски за освобождаване на българските медици в Либия, държани 8 години в затвора, изтезавани и осъдени два пъти на смърт.   Задкулисната му роля, която подведе тогавашните български външни министри Надежда Михайлова и Соломон Паси, всъщност удължи страданията на медицинските сестри и палестинския лекар, които бяха задържани по скалъпена афера за заразяване със СПИН на либийски деца в Бенгази.   Сейф ал Ислам бе арестуван през ноември 2011 г., когато се опитваше да избяга с кола в Нигер. Апелативният съд в Триполи го осъди задочно на смърт на 24 юли 2015 г. заради „престъпления срещу либийския народ“. Бунтовниците от град Зинтан, които го държаха в плен, отказаха да го предадат на столичните власти, с които бяха във вражда, и го пуснаха от затвора. Външният министър на „Либийското правителство на националното съгласие“ Мохамед Сиала каза миналата седмица по време на дискусионния Клуб Валдай в Русия, че вероятно президентските избори в Либия ще бъдат в средата на 2018 г. В събота външните министри на Египет, Тунис и Алжир се събраха в Тунис, за да разговарят за сигурността и политическата обстановка в Либия. Съседните държави са обезпокоени от гражданската война в страната и от трафика на оръжие.", "date": "2017.12.18", "title": "Синът на Муамар Кадафи се готви за президент на Либия"}
{"url": "http://epicenter.bg/article/Sekretni-sanktsii--SASht-pravyat-taen-spisak-na-rusnatsi--s-koito-ES-ne-tryabva-da-obshtuva/143202/7/0", "text": "  САЩ подготвят таен списък с руснаци, с които европейските съюзници не трябва да общуват. Новият пакет антируски санкции, който ще бъде приет в САЩ през февруари, ще бъде допълнен със списък на руски граждани.   Не става дума за персонални ограничения, но документът ще стане сигнал за европейските партньори на Вашингтон, че с лица от този списък не трябва да се общува. Това разказаха пред „Известия“ три източника от Вашингтон, запознати с процеса на подготовка на пакета със санкции,    От Съвета на Федерацията заявиха пред „Известия“, че Москва е готова да даде огледален отговор на всякакви неприятелски мерки от страна на Вашингтон. В първите седмици на февруари Съединените щати ще обявят поредния пакет със санкции срещу Русия, които, както беше анонсирано, ще бъдат значително по-големи, отколкото всички останали. Става дума за допълнение към федералния закон 3364.   „За противопоставяне на противниците на САЩ посредством закона за санкциите“ (CAATSA), приет от Конгреса и одобрен от президента Доналд Тръмп на 2 август. При това, по думите на тримата информирани източника на „Известия“ във Вашингтон, освен официалната част на документа е разработен секретен списък, който ще бъде доста голям. „Този списък ще включва няколкостотин фамилии на руски граждани. Санкции срещу тях няма да се въвеждат. Но този документ ще бъде сигнал за европейците, че с тези хора не е желателно да си имат работа“, уточни един от събеседниците. В тайния списък могат да попаднат руски бизнесмени, обществени дейци и граждани на РФ, носители на държавни награди. Списъкът ще се разпространява само сред съюзниците и партньорите на САЩ в Европа. В момента върви разработката му и съответните институции – Конгресът, Държавният департамент и министерството на финансите – изпращат препоръки и свои варианти. Събеседникът отбеляза, че най-дългият списък е съставен от американските законодатели. Аналитичните центрове са привлечени от Вашингтон в работата над откритата част от новия пакет с ограничения. Това заяви пред „Известия“ старши научният сътрудник в Атлантическия съвет Андерс Ослунд. Той подчерта, че именно на този център е поръчана аналитичната работа по подготовката на санкциите. От 2014 г. председател на съвета е посланикът на САЩ в Русия Джон Хънтсман.   „В откритата част на документа ще бъдат посочени мерките срещу руските бизнесмени, в списъка са включени държавни банки и енергийни компании. Главният орган, определящ санкциите, е министерството на финансите, но в този процес участват и други ведомства“, разказа Ослунд, който в началото на 90-те години съветваше руските правителства как да извършват пазарните реформи. Русия вече е започнала подготовката на възможните ответни мерки на действията на САЩ, съобщи председателят на временната комисия към Съвета на Федерацията за защита на държавния суверенитет и предотвратяване на намесата във вътрешните работи Андрей Климов. Той заяви, че на Москва са й известни плановете на Вашингтон. „Ще действаме в режим на огледална дипломация. Всички неприятелски действия на САЩ ще бъдат посрещнати със същите мерки от Русия“, категоричен е сенаторът. За пръв път антируските санкции бяха въведени от САЩ и ЕС през 2014 г. след присъединяването на Крим към Русия. По-късно те бяха разширявани на няколко пъти. През август 2017 г. Доналд Тръмп подписа закон за въвеждането на нови рестрикции спрямо Русия. Москва по традиция отговаря огледално на всякакви ограничения от страна на Запада.            ", "date": "2017.12.18", "title": "Секретни санкции! САЩ прави таен списък на руснаци, с които ЕС не трябва да общува"}
{"url": "http://epicenter.bg/article/Rusiya-prizova-SASht-da-izteglyat-yadrenite-si-orazhiya-ot-Evropa/143206/7/0", "text": "  Министерството на външните работи на Русия призова САЩ да изтеглят ядрените си оръжия от Европа, информират руски медии, цитирани от news.bg.   \"Русия върна всички ядрени оръжия на националната си територия. Вярваме, че същото трябваше да бъде направено от американската страна преди много време\", заяви Михаил Улянов, директор на Дирекция \"Неразпространение и контрол на въоръженията\" към руското външно министерство.   Той добави, че САЩ към момента имат около 200 авиационни бомби в Европа.   \"И те планират да ги модернизират по такъв начин, че да станат, според редица пенсионирани американски военнослужещи, \"по-удобни за използване\" заради подобрената точност и намалената унищожителна сила. Ако наистина се има предвид да се разположат допълнителни ядрени бойни глави в Европа, това само ще утежни ситуацията\", подчерта представителят на ведомството.   Позицията на Москва е в отговор на разпространена от американски медии информация, че САЩ планират да похарчат повече от 200 милиона долара за модернизиране на военната си инфраструктура в Източна Европа, Норвегия и Исландия.   Според информацията инвестициите са заради \"руската агресия\".  ", "date": "2017.12.18", "title": "Русия призова САЩ да изтеглят ядрените си оръжия от Европа"}
{"url": "http://epicenter.bg/article/Otmeniha-170-poleta-na-letishteto-vav-Frankfurt/143207/7/0", "text": "Летището във Франкфурт, най-голямото в Германия, отмени 170 полета заради снеговалежи, съобщи Асошиейтед прес, цитирана от БТА и Новини.бг.   Синоптиците прогнозират, че метеорологичните условия ще се подобрят в течение на деня. Летищните власти съобщиха, че са засегнати полетите към Берлин, Хамбург, Мюнхен, Виена, Дъблин и Варшава. Полетите на Делта и Луфтханза между Франкфурт и САЩ също са засегнати поради прекъсване на електрозахранването на летището в Атланта.", "date": "2017.12.18", "title": "Отмениха 170 полета на летището във Франкфурт"}
{"url": "http://epicenter.bg/article/Kraynodesnite-vlyazoha-vav-vlastta-vav-Viena--Novoto-avstriysko-pravitelstvo-polozhi-kletva/143215/7/0", "text": "Новото  австрийско правителство, в което влиза и крайнодясната Партия на свободата на Хайнц-Кристиан  Щрахе, положи клетва, съобщи БНР. Коалицията,  която беше договорена в петък, обещава да спре нелегалната имиграция в  страната, да намали данъците и да се противопостави на европейската  централизация. Начело на  кабинета ще бъде лидерът на Народната партия и бивш външен министър Себастиян  Курц, който ще заеме канцлерското място едва на 31 години.   Крайнодесните поемат  няколко ресора, сред които отбраната и външните работи, въпреки че лидерът им Щрахе нарече Ангела Меркел най-опасната жена в Европа. Вчера той написа в  профила си във Фейсбук, че ще отреже помощите за търсещите убежище в страната и  веднага събра 4000 лайка. За днес във  Виена са свикани няколко демонстрации. Все още не е ясно колко хора ще  присъстват на тях, но полицията вече обгради района около президентството.", "date": "2017.12.18", "title": "Крайнодесните влязоха във властта във Виена! Новото австрийско правителство положи клетва"}
{"url": "http://epicenter.bg/article/Zadarzhaha-boets-na-IDIL--planiral-ataki-v-Istanbul-ili-Evropa/143221/7/0", "text": "  Турските сили за сигурност са задържали боец от терористичната групировка \"Ислямска държава\", който планирал да извърши нападение срещу висши чиновници   Според вестник \"Йени Шафак\", цитиран от   екстремистът е бил задържан в Истанбул още на 25 ноември.   Арестуваният е гражданин на Сирия. В случай на неуспех или невъзможност да извърши терористичен акт в Турция, той планирал да замине за Европа, за да се опита да извърши атака срещу някоя европейска банка.   В конфискуваните в него документи е била намерена карта с отбелязани посолства, консулства и офиси на банки.   Вестникът отбелязва, че терористът действал сам и е проникнал на територията на Турция от съседна Сирия през провинция Шанлъурфа. Преди това там били задържани още трима сирийци, които също били членове на \"Ислямска държава\".  ", "date": "2017.12.18", "title": "Задържаха боец на ИДИЛ, планирал атаки в Истанбул или Европа"}
{"url": "http://epicenter.bg/article/Iznasiliha-i-ubiha-britanska-diplomatka-v-Beyrut/143225/7/0", "text": "Британката Ребека Дайкс, сътрудничка в британското посолство в Бейрут, Ливан е била намерена изнасилена и убита вчера, съобщи Би Би Си. Тялото на Дайкс е открито в едно от предградията на ливанската столица. Предполага се, че убийството няма политически контекст, още повече, че според полицейски източници британката е била изнасилена и след това удушена. Ребека Дайкс е ръководила програма на правителството в Лондон по въпроси на международните отношения в посолството. Тя е в Бейрут от януари 2017 година. Според неофициална информация, тя е била на бар, където с колеги празнували. Нападателите й са я похитили след полунощ, когато си е тръгнала към квартирата. От Бейрут съобщават, че вече има задържан по случая.  ", "date": "2017.12.18", "title": "Изнасилиха и убиха британска дипломатка в Бейрут"}
{"url": "http://epicenter.bg/article/Makron-stava-na-40-godini-v-chetvartak--praznuva-v-dvoretsa-na-Filip-Parvi/143240/7/0", "text": "Френският президент Еманюел Макрон ще празнува този уикенд своя 40-и рожден ден в двореца Шамбор, където е живял крал Филип Първи, предаде Франс прес, цитирана Новини.бг.   В действителност Макрон навършва 40 години идния четвъртък, но е избрал да празнува малко по-рано. От френското президентство потвърдиха, че президентът и съпругата му Брижит ще прекарат уикенда в департамента Лоар-е-Шер, близо до двореца Шамбор.   Според френски медии Макрон и половинката му са отседнали в бивша ловна резиденция, която е в пределите на имението Шамбор и е на няколко метра от двореца.   В имението има няколко къщи, в които може да се отседне срещу 800 до 1000 евро на уикенд.   Макрон отпразнува личния си празник преди броени дни, на 16-ти, в една от залите на двореца Шамбор, допълват френските медии.   Дворецът Шамбор е в списъка на световното наследство на ЮНЕСКО и на година е посещаван от 1 милион туристи. Той е построен преди почти пет века по идея на Франсоа Първи (1494-1547 г.)", "date": "2017.12.18", "title": "Макрон става на 40 години в четвъртък, празнува в двореца на Филип Първи"}
{"url": "http://epicenter.bg/article/Sblasatsi-i-dimki-v-albanskiya-parlament/143245/7/0", "text": "Албанската полиция влезе в сблъсъци с поддръжници на опозицията, които опитаха да нахлуят в парламента, за да попречат на избирането на временен главен прокурор. Около 3000 демонстранти се събраха пред парламента със знамена на ЕС и САЩ, за да протестират срещу избирането на временен главен прокурор, тъй като според тях това е противоконституционно. Протестиращите скандираха антиправителствени лозунги, предаде Асошиейтед прес, цитирана от БТА. Частите на полицията за борба с безредиците отблъснаха протестиращите, когато те опитаха да пробият първия кордон за сигурност пред сградата. Демонстрантите започнаха да хвърлят димки по полицаите. Местни медии съобщават, че няколко души са пострадали. Депутати от опозицията също хвърляха димки в парламента, но парламентаристите от управляващата партия успяха да проведат гласуването и да изберат Арта Марку като изпълняващ длъжността главен прокурор с 69 гласа от Социалистическата партия. Двама депутати гласуваха против, а други двама се въздържаха. Опозицията бойкотира гласуването и Марку положи клетва в облак от дим. \"Това е началото на народно въстание\", заяви лидерът на опозиционната Демократическа партия Лулзим Баша, без да обясни как ще продължи протестът. Предшественикът на Баша на лидерския пост в партията Сали Бериша, който е беш президент и премиер, спомена \"ликвидиране на депутатските мандати, което означава, че нито един депутат вече няма да бъде депутат\". Той не поясни как ще бъде направено това и какво би означавало на практика. Министър-председателят и лидер на управляващата Социалистическа партия(СП) Еди Рама по-рано предложи да бъде утвърдена кандидатурата на юриста Арти Маркуна, предложена от него, с просто мнозинство, припомня агенция АТА, на която се позова \"Фокус\". Неговите политически опоненти от Демократическата партия(ДП) поискаха отначало, съгласно конституцията на страната, да бъде образуван Висш съвет на прокуратурата и до сформирането му да бъде оставен на поста сегашния генерален прокурор Адриатика Ллаллу, който даде началото на редица гръмки разследвания за корупция. Независимо от това, Рама настоя да се проведе гласуване и неговият кандидат получи 69 гласа „за“, срещу само два „против“ и двама въздържали се. Избирането на временен главен прокурор се подкрепя от ЕС и САЩ, които помагат на Албания със съдебните реформи - необходимо условие за начало на преговори по присъединяване към ЕС. Реформите вече започнаха, но още не е създадена постоянна комисия, която трябва да назначи главния прокурор. Корупцията в съдебната система се е разпространила широко в посткомунистическа Албания и пречи на демократичните процеси в страната. Миналата година бяха приети закони за реформиране на съдебната система, целящи независимост на съдиите и прокурорите от политиката и изкореняване на подкупите. В страната вече започна атестиране на магистратите според личните и професионалните им качества. Опозицията, съставена от десноцентристката Демократическа партия и левоцентристкото Социалистическо движение за интеграция, обяви, че парламентът не е упълномощен да избира временен главен прокурор и трябва да изчака съставянето на постоянна комисия, която да го направи. Председателят на парламентарната група на управляващата Социалистическа партия Таулант Бала каза, че комисията ще бъде създадена до няколко седмици, но \"такава важна институция като службата на главния прокурор не може да остане вакантна дори за един ден\". Социалистите мотивираха решението за избиране на временен главен прокурор и с тълкувание на конституцията, което поискаха и получиха от мисиите за правна помощ на ЕС и САЩ. Албания е членка на НАТО от 2009 г. и получи статут на страна кандидат за членство в ЕС през 2014 г. Тирана се надява да започне преговори за членство догодина, отбелязва АП.  ", "date": "2017.12.18", "title": "Сблъсъци и димки в албанския парламент"}
{"url": "http://epicenter.bg/article/Moldova-otzova-poslanika-si-ot-Rusiya--Prezidentat-Dodon--Vazmuten-sam-/143251/7/0", "text": "Президентът на Молдова Игор Додон е възмутен от решението на Министерството на външните работи на страната да отзове за консултации посланикът в Русия Андрея Негуцу, предава ТАСС. „Това е неприятелска акция, предприета в навечерието на запланираната ми визита в Москва, по покана на руския президент Владимир Путин. Ако целта на тази провокация е осуетяването на моята визита в Русия, то тя няма да има ефект: нямам намерение да променям плановете си и ще отида в Русия при всяко положение“, заяви молдовският държавен глава пред кореспондент на ТАСС. По-рано бе съобщено, че външното министерство на Молдова отзова за консултации посланика си в Руската федерация. Според разпространеното от ведомството съобщение, \"във връзка със случаите на тормоз срещу политически лица на Република Молдова от страна на органите на Руската федерация, тяхното зачестяване в последно време и липсата на реакция след многобройните жалби, Външното министерство реши да отзове за консултации посланика Андрей Негута за неопределен период от време\".  ", "date": "2017.12.18", "title": "Молдова отзова посланика си от Русия. Президентът Додон: Възмутен съм!"}
{"url": "http://epicenter.bg/article/Angela-Merkel-iska-da-zavarshi-predvaritelnite-koalitsionni-pregovori-s-GSDP-predi-sredata-na-yanuari/143254/7/0", "text": "Канцлерът на Германия Ангела Меркел заяви в понеделник, че иска да завърши предварителните преговори за евентуално формиране на коалиция с Германската социалдемократическа партия (ГСДП) до средата на януари, предава Reuters.  Тя заяви това, когато бе помолена да оцени дали срокът до края на март, за постигане на обща позиция с френския президент Еманюел Макрон за реформите в еврозоната, е реалистичен, имайки предвид риска от провал на преговорите за съставяне на германско правителство между Съюза (ХДС/ХСС) и ГСДП.  „Споменах март, защото искаме да завършим предварителните разговори (с ГСДП) до средата на януари“, заяви Меркел пред репортерите, след срещата си с членовете на Управителния съвет на нейния Християндемократически съюз (ХДС).  Блокът на Меркел ще проведе първата си среща с ГСДП в сряда, 20 декември.  Постигането на сделка със социалдемократите е най-добрият шанс на Меркел за четвърти мандат на поста канцлер на Германия. Тя даде сигнали, че има място за маневри в преговорите по различните политики, но намекна, че сътрудничество между партиите извън рамките на формална коалиция е малко вероятно (т.е. формиране на правителство на малцинството на Съюза (ХДС/ХСС) – бел.ред.)  Ако предварителните преговори завършат успешно, ГСДП ще пристъпи към обсъждането на детайлна програма с ХДС и ХСС, за определяне на приоритетите в политиката на правителството за следващите четири години.  Някои фактори в ГСДП изявиха желание да работят с Меркел извън рамките на формално коалиционно споразумение, с надежда да съхранят своята идентичност в очите на избирателите си, но канцлерът заяви, че едно стабилно правителство трябва да е основано на формално споразумение за приоритетните политики: „Всичко по-малко от това ще означава, че предварителните преговори не са завършили успешно“.  ", "date": "2017.12.18", "title": "Ангела Меркел иска да завърши предварителните коалиционни преговори с ГСДП преди средата на януари"}
{"url": "http://epicenter.bg/article/SASht-nalozhiha-veto-varhu-rezolyutsiya-na-OON-za-Erusalim/143266/7/0", "text": "", "date": "2017.12.18", "title": "САЩ наложиха вето върху резолюция на ООН за Ерусалим"}
{"url": "http://epicenter.bg/article/Vlak-deraylira-v-SASht-i-padna-varhu-glavnata-magistrala-v-grad-Dyupon/143267/7/0", "text": "", "date": "2017.12.18", "title": "Влак дерайлира в САЩ и падна върху главната магистрала в град Дюпон"}
{"url": "http://epicenter.bg/article/Yuriy-Aslanov--Politicheskata-kartina-v-kraya-na-2017-godina-mozhe-da-se-opishe-kato--zatishie-pred-burya-/143230/11/0", "text": "\"Картината в края на 2017 г. може да се опише метафорично с думите „затишие пред буря“, защото от една страна, има успокояване на общественото мнение, спад на песимизма, ръст на оптимизма в някои демографски групи. От друга страна, има някои нарастващи напрежения, безпокойство във връзка с проблеми, които през миналата година не бяха в челото на класациите, посочвани от хората.\" Така социологът Юрий Асланов анализира отиващата си година в интервю за сутрешния блок „Добро утро, България“ на Радио „Фокус“.   Асланов изтъква, че има \"доста интензивно предвиждане напред на проблеми, като корупцията, финансовата стабилност, здравеопазването\".   \"Заедно с това се регистрира масово безпокойство по повод ръста на някои потребителски цени, особено на нарастването на задълженията на домакинствата в различни посоки към банки и към фирми и оператори, към доставчици на различни видове услуги за домакинствата\", добавя социологът. Той посочва, че расте делът на гражданите, които се събуждат с желание за ремонт на властта. И в същото време ерозира доверието към всички институции с изключение на президента и ЕС.    - Отражението на това, за което говорите, е положително, защото е намалял делът на хората, които споделят безпокойство или тревоги във връзка с получаваните от тях доходи. Но най-общо, картината в края на 2017 г. може да се опише метафорично с думите „затишие пред буря“, защото от една страна, има успокояване на общественото мнение, спад на песимизма, ръст на оптимизма в някои демографски групи. От друга страна, има някои нарастващи напрежения, безпокойство във връзка с проблеми, които през миналата година не бяха в челото на класациите, посочвани от хората. Има доста интензивно предвиждане напред на проблеми, като корупцията, финансовата стабилност, здравеопазването. За корупцията не е чудно, защото това беше тема в един продължителен политически дебат и привлече голямо обществено внимание, и все още привлича, разбира се. Но проблеми като финансова стабилност и особено в здравеопазването до миналата година не бяха на такива челни места. Продължават много интензивно да се придвижват нагоре в класацията, особено здравеопазването. Докато бяхме на терен с нашето декемврийско изследване, ние не успяхме да уловим скандала с ветото на президента, скандала с новите лекарства и лекарствата за онкоболни. А интуицията ми на социолог подсказва, че няма как да не повлияе в по-нататъшна ескалация, безпокойството по проблеми на здравеопазването и ред други неща. Заедно с това се регистрира масово безпокойство по повод ръста на някои потребителски цени, особено на нарастването на задълженията на домакинствата в различни посоки към банки и към фирми и оператори, към доставчици на различни видове услуги за домакинствата. Тоест, връщам се на основната метафора, с която започнах, „затишие пред буря“, защото ние от една страна, през последните години наблюдавахме една натрупвана умора от политиката, защото много често и много пъти се провеждаха различни видове избори, но от друга страна, имаше случаи, когато изведнъж от нищо нещо се случваше и променяше много рязко обществените настроения. Нещо подобно, приличащо на това, наблюдаваме и в момента. Не знам дали ще приключи, разбира се, но под пластовете на спокойствието дреме едно нарастващо безпокойство и напрежение. Косвено свидетелства империчният факт, че ръстът и делът, въпреки успокояването на обществено мнение на хората, които се събуждат с много желание за ремонт на властта, въпреки че наскоро се проведоха избори. - В никакъв случай не може да се каже, че се е повишило доверието в политически елит като цяло. Разместват се пластовете на доверие към различни политически субекти, разбира се, ние тази картина я наблюдаваме, тя е динамична, но отдалечаването, разстоянието между гражданите и институциите на властта продължава да расте, отчуждението от властта, за което свидетелства и ерозията в доверието към всички останали институции с две изключения – към президента и към Европейския съюз. Второто е по-скоро изненадващо, но като се има предвид дълбоко разочарование от проектите на българската политика тук, на територията на страната, не е чудно, че част от българските граждани, особено по-младите и в по-активна възраст, свързват перспективата си с Европа и със света. Има някакво усещане за главна политическа интрига, затворена в отсечката между ГЕРБ и БСП, което в някаква степен неглижира всички останали партии, дори принципа на реставрация на позабравения двуполюсен модел. Нещо, което много дълги години бяхме отвикнали да наблюдаваме. Тази интрига изглежда ще продължи още сравнително дълго време, защото лидерите и на двете партии се ползват с безрезервното доверие на собствените си подвижници. И Корнелия Нинова, и Бойко Борисов стоят много стабилно начело на своите партии. Особено за Нинова, въпреки вътрешно напрежение, сред гласоподавателите тя е безапелационен лидер на лявото, на опозицията. Бойко Борисов пък, очаквано, стои още по-стабилно начело на своята партия, според избирателите на ГЕРБ. Нещо, което не вещае някакви промени в тези две основни партии, които на фона на отлива на подкрепа за по-малките партии, продължават да формират основната политическа интрига, която пак подчертавам, ще се запази сравнително дълго време. Вероятно няма да наблюдаваме сериозни размествания и по този въпрос.  - Приблизително същите. Разбира се, те не може да са точно копие, повторение на случилото се, но приблизително същите. Единствено под въпрос отново ще бъде партия „Воля“. Тя и без това влезе с мъка в парламента и е под въпрос при евентуално нови избори в близко време. Но която и от двете основни партии да спечели изборите, отново ще се изправи пред сложния проблем при избор на коалиционен партньор. Нещо, което изглежда ще съпътства българската политическа картина още известно време, тази неизбежна коалиционност и сложна коалиционност, която кара водещите управляващи партии да прибягват до подкрепа от по-малки партньори и много често плащат и цена за това. В случая също наблюдаваме как от март месец досега подкрепата за ГЕРБ е спаднала с 2 пункта, докато БСП, ползвайки комфорта на опозиционна политическа сила, запазва потенциала си. Точно такъв, какъвто го е реализирала на парламентарните избори. Ерозията на властта е неизбежна. От това всички управляващи партии, които и да са те и когато и да са на власт търпят негативи. В случая те не са големи и за ГЕРБ, и за „Обединените патриоти“, но са на лице. Регистрират се в края на годината. Ако тази тенденция не се прекрати, макар да не очакваме в близките месеци заради европредседателството да се случи някаква рязка промяна, по-нататък вероятно ще трябва да изразяваме по-нарастващ песимизъм за това дали правителството ще успее да изкара пълния си мандат, каквито декларации и заклинания чуваме днес.  - Проблематично е това и е много трудно за прогноза, защото наистина сред по-малките партии личат имената на политически субекти, предимно в десния сектор, като „Реформаторски блок“, като ДСБ, като партия „Да! България“, но на мен ми е много трудно да прогнозирам в бъдещето какво ще стане с евентуалното тяхно обединение. Едно е ясно, че те поотделно нямат никакъв шанс да се намесят в голяма политика. Дали ще се обединят, това е невъзможно да се прогнозира, защото такова е може би желанието на десния избирател, но то минава и през желанието на лидерите, което невинаги кореспондира с желанието на избирателите. Ясно е, че те поотделно не разполагат с шансове. Вече, ако са обединени, това е друг въпрос, може би. Но отново ще има един ренесанс на т.н. традиционно дясно. Разбира се, не в онези мащаби, които познаваме в близкото и не толкова близкото минало. Но е възможно те да се върнат на терена обединени. Поотделно нямат никакъв шанс. Това е съвършено ясно.  - Най-висока степен обществен интерес беше привлечен от няколко скандала, главно свързани с обвинения в корупционни схеми и облагодетелстване от властта. Размяната на удари между управляващи и опозиция по този повод, както и подобни скандали, свързани вече с проблеми на национална сигурност по границата с Турция и прочие. Това привлече до голяма степен обществения интерес и до някаква степен продължава да го формира, след като наблюдаваме такова интензивно покачване напред в класацията от проблеми на проблема с корупцията, което е на път да стане една тема, която обхваща много други теми, и по повод на която непрекъснато да се случват периодично нови събития. Никога не се знае какво може да излезе от това. Но предстои Българско европредседателство. Очевидно това не беше кауза, която завладяваше нашето съзнание до преди няколко месеца, сега вече не е така. Очевидно това е нещо, което се смята за важно. Доминиращото мнение дори препоръчва на опозицията да намали критиката по време на европредседателството за предстоящите шест месеца говори за това, че като че ли влияе на националното самочувствие това, че България ще бъде начело на европейския връх макар и за кратък период. Българските граждани очакват някакви позитивни събития и новини от този процес. Може би в близките шест месеца все пак ще наблюдаваме едно временно успокояване, което може би след това ще избухне в пълна сила, защото проблемите ще останат.  - Тактиката на управляващите по този въпрос е умна, хитра, защото те използват високото обществено одобрение по темата за европредседателството, за да го превърнат в контрааргумент срещу всякаква опозиционна активност. От друга страна, много хора си дават сметка, че европредседателството не може да бъде легитимация за замразяване на всякаква политическа активност и за спиране на живота по други теми. Има нарастващи страхове с увеличението на някои потребителски цени, наскоро имаше скок в цената на водната услуга, предстои регулаторите да обявяват и повишение на цените на основните енерговносители. Вероятно когато започват да идват по-високи сметки през януари, февруари, напрежението ще се покачи. Предстоящото европредседателство като че ли идеалистично е преувеличавано като очакван ефект от българските граждани. То се ползва с висока подкрепа, но ако бързо не се усетят някакви ползи, които да се почувстват от всеки човек, от всяко домакинство, много бързо това може да прерасне в разочарование и да започне да бъде тълкувано като проблем на политическия елит, а не на хората, от което политическия елит се мъчи да извлече някаква изгода за себе си. Както казах, пропастта между хората и политическия елит продължава да нараства.  - Те няма да бъдат по-различни от тези, които бяха в началото на тази година. С това изключение, че в началото на тази година имаше усещане за отварящ се нов хоризонт предвид на това, че беше договорено провеждането на извънредни парламентарни избори. Сега такъв хоризонт не се очаква да се отвори, освен ако не се случи нещо извънредно, което не можем да предвидим. Заради това напрежението, според мен известно време, поне няколко месеца, ще продължи да тлее на едно латентно ниво, привидно скрито за погледа и е възможно през есента или в края на следващата година да избухне с много голяма сила.  ", "date": "2017.12.18", "title": "Юрий Асланов: Политическата картина в края на 2017 г. може да се опише като „затишие пред буря“"}
{"url": "http://epicenter.bg/article/Iznenada--Firma--blizka-do-Hristo-Kovachki--e-favorit-za-kupuvach-na-ChEZ-Balgariya/143234/4/0", "text": "Изненадващ кандидат е фаворитът за купувач на ЧЕЗ-България, твърдят от централата на дружеството в София. В петък чешкото издание finance.cz. съобщи, че ЧЕЗ в Прага води ексклузивни преговори с един от кандидатите за бизнеса си в България.   “Водят се финални, усилени разговори с кандидата. Нямаме времеви хоризонт да завършим сделката. За нас е важно да приключим разговорите с него според нашите очаквания”, заявил изпълнителният директор на ЧЕЗ Томаш Плескач.   По неофициална информация на   от петък до финала на сделката са стигнали “Енерго-Про” и ТЕЦ “Бобов дол” на Христо Ковачки. Според източници от ЧЕЗ в България обаче, на финала в Прага фаворит е пазарджишката фотоволтаична компания \"Инерком груп\". Тя има три фотоволтаични парка - в Априлци, панагюрското село Елшица и \"Хаджийски ливади\" около Пазарджик. Собственик на \"Инерком груп\" е Гинка Върбакова. В енергийните среди за тази компания се говори, че е от кръга фирми, близки до бизнесмена Ковачки.   \"Инерком груп\" е била сред кандидатите в началния етап и била подала документи още в края на април. Тогава имало съмнения, че компанията ще може да си осигури огромната сума от 300 млн. евро за голямата покупка. Името на \"Инерком груп\" се появява и през юли, когато кандидатите за ЧЕЗ са били 5.   Сделката за енергийния бизнес на дружеството в България ще бъде една от първите, сключени от новото чешко правителство на милиардера Андрей Бабиш. ЧЕЗ е държавна и все още ръководството й не е сменено от новата власт в Прага, както това се случи с основни държавни компании.   Сделката за ЧЕЗ-България, може и да не приключи до Коледа, въпреки че до края на седмица е даден срок за финални разговори и одобрение на продажбата от страна на управителния съвет, а после и потвърждение от надзорния съвет. Възможно е новата изпълнителна власт в Прага да направи промени в ръководните органи на ЧЕЗ. Двама от настоящото ръководство са двигатели и лично ангажирани до Коледа експресно да се финализира продажбата с пазарджишката \"Инерком груп\".   В предишния парламент, бизнесменът Христо Ковачки имаше собствена парламентарна група. На последните парламентарни избори партия „Български демократичен център“ изненадващо и доброволно се отказа от битката за 44-ия парламент. В ГЕРБ неофициално се твърди, че това е станало по договорка между бизнесмена и висши фактори от управляващата в момента основна политическа сила. На вота всички структури и предприятия от орбитата на Ковачки подкрепиха мощно кандидат-депутатите на ГЕРБ. Твърди се, че с бизнесменът има около 8 народни представители, избрани с контролирани от него гласоподаватели.", "date": "2017.12.18", "title": "Изненада! Фирма, близка до Христо Ковачки, е фаворит за купувач на ЧЕЗ-България"}
{"url": "http://epicenter.bg/article/Balgariya-poluchi-oshte-41-mln--evro-na-AETs--Kozloduy-/143249/4/0", "text": "Средствата за управление на отпадъци от извеждането от експлоатация, които се отпускат в т.нар. ядрен прозорец, се увеличават с 27 млн. евро.   Донорите на фонда решиха срокът за разплащане на тези средства да се удължи до 2022 г.    Намалена с 10 млн. евро е сумата за извеждане от експлоатация на блокове 1-4 на АЕЦ \"Козлодуй\". Това е в резултат на икономии по проектите от първи и втори етап на извеждането от експлоатация на блоковете. Срокът за разплащания и в този сектор е удължен до 2022 г.   По програма ДЕЗИРЕ за подпомагане на битовата газификация, донорите на фонда също одобриха промени. По програмата до момента се покриваха до 20% от допустимите разходи, без цената за присъединяване.   През първото тримесечие на 2018 г. предстои да бъде подписано ново споразумение за безвъзмездна помощ.", "date": "2017.12.18", "title": "България получи още 41 млн. евро за АЕЦ „Козлодуй“"}
{"url": "http://epicenter.bg/article/Izvanredno--Prostrelyaha-mazh-v-kolata-mu-na-ulitsa-v-Sofiya/143182/3/0", "text": "  43-годишен мъж е бил прострелян в автомобила си в района на ул. „Дунав“. Това съобщиха от пресцентъра на МВР, цитирани от „Фокус“.   Полицаи от СДВР предприемат действия за изясняване на обстоятелствата около инцидента в града, станал към 8.40 часа.  Мъжът е ранен в дясното рамо, като са засегнати големи кръвоносни съдове.   Мъжът е откаран в болница за оказване на медицинска помощ. Районът е заграден, извършва се оглед, предприети са издирвателни действия.  ", "date": "2017.12.18", "title": "Извънредно! Простреляха мъж в колата му на улица в София, стрелецът се издирва"}
{"url": "http://epicenter.bg/article/Prostrelyaniyat-mazh-e-sluzhitel-na-NAP-----Po-Ivaylo-Tsvetkov-e-strelyano-sas-snayper/143184/3/0", "text": "43-годишен мъж е настанен във ВМА с опасност за живота, след като е бил прострелян в автомобила си в София тази сутрин, съобщиха за bTV от пресцентъра на МВР.   Сигналът за престъплението е подаден около 8:40 часа. Мъжът е ранен в дясното рамо, като са засегнати големи кръвоносни съдове.   От Националната агенция за приходите потвърдиха пред БиТиВи появилите се информации, че простреляният е техен служител. Става дума за началника на отдел Фискален контрол Иво Стаменов. Срещу него не е имало заплахи.   Нападението е било извършено буквално на метри от идеалния център на града. На мястото има полиция, извършва се оглед. Стрелецът се издирва.", "date": "2017.12.18", "title": "Простреляният мъж е шеф в НАП. По  Иво Стаменов е стреляно два пъти (Снимки, Видео)"}
{"url": "http://epicenter.bg/article/Ima-zadarzhan-za-ubiystvoto-na-momichentseto-v-Momchilgrad/143192/3/0", "text": "Има задържан за убийството на 8-годишната Дамла от Момчилград, съобщи bTV. Това е жена, много близка роднина, твърди медията. Към момента няма повдигнато обвинение. Засега разследващите не обявяват официално по какви версии работят. Вчера беше съобщено, че делото е за умишлено убийство на малолетно дете. Назначена е и тройна съдебно-медицинска експертиза, която трябва да покаже как е починало момичето.  Неофициално се говори за задушаване, твърди се и че главата  на детето е била облепена с тиксо.  Междувременно вчера в Момчилград от Турция се прибраха братът и вуйчото на момичето, днес се очаква да се прибере и бащата от Белгия. Случаят разтърси града и местните жители настояват да бъде разрешен възможно най-бързо.", "date": "2017.12.18", "title": "Жена е задържана за убийството на детето в Момчилград"}
{"url": "http://epicenter.bg/article/Operirat-vav-VMA-prostrelyaniya-v-Sofiya-shef-v-NAP/143193/3/0", "text": "  Оперират 43-годишния мъж, което бе прострелян в автомобила си на ул. „Дунав” в София. Това съобщиха за Агенция „Фокус” от пресцентъра на Военномедицинска академия, където е приет пострадалият.   Раната е в дясната раменна част и са засегнати големи кръвоносни съдове.   След като приключи операцията от лечебното заведение ще дадат повече подробности за състоянието на мъжа.   От Националната агенция за приходите потвърдиха пред БиТиВи появилите се информации, че простреляният е техен служител. Става дума за началника на отдел Фискален контрол Иво Стаменов. Срещу него не е имало заплахи.   По непотвърдена информация по него е стреляно със снайпер.   Нападението е било извършено буквално на метри от идеалния център на града.   На мястото има полиция, извършва се оглед.   Стрелецът се издирва.  ", "date": "2017.12.18", "title": "Оперират във ВМА простреляния в София шеф в НАП"}
{"url": "http://epicenter.bg/article/Tsatsarov--Prostrelyaniyat-e-bil-politsay-predi-da-otide-v-NAP--Utselen-e-v-dvizhenie-ot-dva-kurshuma/143203/3/0", "text": "  Служителят на НАП Ивайло Стаменов Цветков е бил причакан от нападателите си на метри от входа на детска градина в центъра на София, съобщава БЛИЦ.   Срещу мъжа е стреляно почти от упор. Това обясни пред „Хоризонт“ директорът на Столичната полиция старши комисар Ивайло Иванов.   Той допълни, че 43-годишният служител на Националната агенция по приходите не е криминално проявен. В момента състоянието му е тежко.   Полицията работи по абсолютно всички версии за стрелбата – от поръчково покушение до лични мотиви, обясниха още от Столичната дирекция на вътрешните работи.   Два са изстрелите проникнали през стъклото на автомобила на служителя на НАП, съответно има и две наранявания, съобщи главният прокурор Сотир Цацаров.   Простреляният е бивш полицейски служител, след това е започнал работа в НАП и по това се работи.   Работи се по всички версии, добави главният прокурор. От СДВР съобщиха, че простреляният е ръководен служител на НАП.   Работи се по всички версии. Джипът е бил в движение, когато е стреляно по него. Служителят на НАП е бил сам в автомобила си и е пътувал за работа. От СДВР нямат информация да е бил заплашван.   Още не е приключил огледът.   Проверяват се всички камери в района и записите ще бъдат изгледани. Има няколко души свидетели на инцидента, които ще бъдат разпитани, добавиха още от СДВР. Районът още е отцепен от полицията. Очевидци са разказали, че са чули три изстрела.      Източник: БЛИЦ      ", "date": "2017.12.18", "title": "Цацаров: Простреляният е бил полицай преди да отиде в НАП. Уцелен е в движение от два куршума"}
{"url": "http://epicenter.bg/article/Sotir-Tsatsarov--Trudno-e-da-se-kazhe--che-ima-zapodozryano-litse-za-ubiystvoto-v-Momchilgrad/143209/3/0", "text": "  Трудно е да се каже, че има заподозряно лице за убийството в Момчилград до този момент. Това каза пред журналисти главният прокурор Сотир Цацаров във връзка с убийството на момичето в Момчилград.   „Към настоящия момент всяка информация, която може да бъде изнесена, може да увреди интересите на разследването, предупреди той. „Очаква се всеки момент да бъде представено в писмен вид експертното заключение на съдебно-медицинската експертиза. Веднага след аутопсията, съдебните медици са потвърдили, че става дума за задушаване, което на първа версия не е причинено от материала, с който е овързано лицето на детето, а е причинено предварително“, заяви Цацаров.   Той уточни, че предстои още утре да бъдат представени в Националния институт по криминалистика и криминология или на частна лаборатория ДНК материали за анализ.   „Включително и ДНК материал от залепващата материя, която е била използвана. Ако това може да стане в Националния институт по криминалистика и криминология незабавно, НИКК ще остави всички други задачи и ще прави това, ако ли не – ще плащаме на частна лаборатория, но ще работим максимално бързо. До този момент е трудно да се каже, че има лице, което е заподозряно“, допълни той.   По думите му има оперативни версии, като част от тях са далеч по-истинни от другите, но в крайна сметка се нуждаят от доказателства. Разбира се, че майката на детето е разпитвана. Това каза пред журналисти главният прокурор Сотир Цацаров във връзка с убийството на 8-годишното момиче в Момчилград, предаде репортер на Агенция „Фокус“   „В момента нещата са свързани с провеждането на разпити, оперативни беседи, с изясняването на обкръжаващата среда. Но най-важното в момента са експертизите на веществени доказателства“, подчерта главният прокурор.        ", "date": "2017.12.18", "title": "Сотир Цацаров: Трудно е да се каже, че има заподозряно лице за убийството в Момчилград"}
{"url": "http://epicenter.bg/article/Namerena-e-kolata--ot-koyato-e-strelyano-po-danachniya-shef--tya-e-izostavena-sas-schupeni-prozortsi/143218/3/0", "text": "  Колата, от която е стреляно по Ивайло Стаменов Цветков в центъра на София, съобщава БЛИЦ. Това са научили от техни източници в разследването.   Автомобилът е марка „Рено“, тъмен на цвят. Прозорците на колата били счупени.   43-годишен мъж е бил прострелян в автомобила си в София тази сутрин, съобщиха от пресцентъра на МВР. Сигналът за престъплението е подаден около 8:40 часа. Нападението е станало на ул. „Дунав\", близо до пресечката с ул. \"Московска\", в близост има и детска градина. Районът е заграден.   На мястото на нападението има полиция, извършва се оглед. Стрелецът се издирва, предаде репортер на Novini.bg. Пострадалият е настанен в болница.   Два куршума са попаднали в рамото и гърдите на мъжа. Според първоначални информации жертвата е служител в Националната агенция за приходите (НАП).   Той бил в сив джип БМВ X5 със софийска регистрация.   От НАП потвърдиха, че пострадалият е техен служител. Той е бил началник на отдел Фискален контрол.   Името му е Ивайло Стаменов Цветков. Срещу него не е имало заплахи. Директорът на Столичната полиция старши комисар Ивайло Иванов допълни, че служителят на НАП Ивайло Стаменов Цветков е бил причакан от нападателите си.   Срещу мъжа е стреляно почти от упор. Той допълни, че 43-годишният служител на Националната агенция по приходите не е криминално проявен. Стана ясно още, че мъжът е бивш полицейски служител.    ", "date": "2017.12.18", "title": "Намерена е колата, от която е стреляно по данъчния шеф, тя е изоставена със счупени прозорци"}
{"url": "http://epicenter.bg/article/Razbiha-kyurdski-kanal-za-migranti-prez-Balgariya-kam-Zapadna-Evropa/143229/3/0", "text": "Специализираната прокуратура повдигна обвинения срещу седем участници в организирана престъпна група за превеждане на мигранти през територията на България, съобщиха от пресцентъра на спецпрокуратурата.   Шестима от тях са задържани на 14 декември 2017 г. при специализирана операция на ГДБОП и Специализираната прокуратура в София. Един от участниците се укрива и е обявен за общодържавно издирване. Групата е била организирана и водена от кюрди (трима от които са сред обвинените) и е превеждала през българската територия кюрди от Ирак, Иран и Сирия по посока Сърбия или Румъния. Събраните доказателства сочат, че крайната дестинацията на канала са били страни от Западна Европа. Мигрантите пристигали от Турция нелегално през зелена граница или в тайници на международни автобуси и камиони. На уречени места участници в групата ги посрещали с автомобили, откарвали ги в София и ги настанявали по квартири срещу 20 лв. на ден на човек. За превеждането от Турция до София те плащали по 2000 евро всеки.   Част от парите за „услугата“ били „превеждани“ по арабската система „Хавала“. Към Сърбия или Румъния мигрантите били транспортирани на малки групи от по 7-8 човека, където ги поемали местни каналджии. С постановления на прокурор от Специализирана прокуратура на четирима от участниците в групата бе наложено задържане до 72 часа. На 17 декември 2017 г. Специализираният наказателен съд уважи искането на прокуратурата за налагане на мярка „Задържане под стража“ и за четиримата. На другите двама обвинени са наложени парични гаранции. Предстои предявяване на обвиненията на седмия участник, след като бъде задържан.", "date": "2017.12.18", "title": "Разбиха кюрдски канал за мигранти през България към Западна Европа"}
{"url": "http://epicenter.bg/article/VMA--Prostrelyaniyat-danachen-shef-e-v-tezhko-kritichno-sastoyanie-i-s-realna-opasnost-za-zhivota/143235/3/0", "text": "  С опасност за живота е 43-годишният мъж, който беше прострелян в района на ул. \"Дунав\". Това съобщиха от пресцентъра на ВМА.   Мъжът беше приет във ВМА тази сутрин с огнестрелно нараняване.   Пациентът е в тежко критично състояние и с реална опасност за живота.   Има поражения в десния бял дроб и големите кръвоносни съдове в областта. Пациентът все още е в хеморагичен шок, въпреки прелетите 16 сака кръв и още толкова плазма.  ", "date": "2017.12.18", "title": "ВМА: Простреляният данъчен шеф е в тежко критично състояние и с реална опасност за живота"}
{"url": "http://epicenter.bg/article/Pet-efektivni-i-shest-uslovni-prisadi-za-boya-v-Asenovgrad/143241/3/0", "text": "Пет ефективни и шест условни присъди за 11-те мъже, които през лятото нападнаха и биха деца от отбора по кану каяк в Асеновград, съобщи Нова телевизия. Делото се гледаше по съкратената процедура. Най-голямата присъда е година и половина затвор. Останалите бяха осъдени на една година лишаване от свобода, двама – на 10 месеца затвор. 11-те мъже признаха че са били децата и казаха, че съжаляват. За шестима от тях прокуратурата поиска условни присъди, а за останалите петима затвор от една до четири години и половина. В съдебната зала бяха показани брадвите, лопатите и дъските, с които са били нападнати децата и треньорите им. Единият от битите треньори е призован по делото само като свидетел, но не и като потърпевш. Бащата, чийто две деца бяха бити, иска мъжете да бъдат съдени не за хулиганство, а за опит за убийство. Оказа се, че част от подсъдимите са завели контрадело срещу децата с обвинение, че те са ги нападнали и пребили. Битите деца си тръгнаха от съда разочаровани, а прокуратурата каза, че все още не е решила, че ще обжалва. Решението на съда в Асеновград не е окончателно и подлежи на обжалване пред Окръжния съд в Пловдив.", "date": "2017.12.18", "title": "Пет ефективни и шест условни присъди за боя в Асеновград"}
{"url": "http://epicenter.bg/article/Maskirani-prebiha-petoklasnik-v-dvor-na-uchilishte-vav-Varna-/143260/3/77", "text": "Дете е било пребито от маскирани в училищен двор във Варна.   Инцидентът е станал на 14 декември в двора на второ Основно училище „Н. Й. Вапцаров“.   Пострадалото момче е петокласник от сирийски произход, съобщи началникът на регионалното управление по образованието Венцеслава Генова.   Нападателите са нахлули през оградата и по предположения на запознати вероятно са познавали момчето. Те са налетели на него, въпреки че в училищния двор е имало още два класа с деца, които имали часове по физическо възпитание. След като нанесли побоя, нападателите избягали и все още се издирват.   Детето е със счупен нос след побоя. Веднага му е оказана медицинска помощ, извършена е операция и в момента се чувства добре, увери Венцеслава Генова, цитирана от в-к Черно море.   Родителите на пострадалото момче не са бежанци. Те са били студенти във Варна, след което са останали да работят в морската столица.   Източник: новини.бг", "date": "2017.12.18", "title": "Маскирани пребиха петокласник в двор на училище във Варна  "}
{"url": "http://epicenter.bg/article/Dimov-podpisa-dogovor-za-izgrazhdane-na-instalatsii-za-otpadatsi-za-Gotse-Delchev--Garmen-i-Hadzhidimovo/143232/2/0", "text": "Министърът на околната среда и водите Нено Димов и кметовете на Гоце Делчев, Гърмен и Хаджидимово подписаха договор за изграждане на две инсталации за преработка на отпадъци, съобщиха от пресцентъра на МОСВ.   Съоръженията ще обслужват 53 500 жители от трите общини. По проекта ще се изгради инсталация за предварително третиране на смесени битови отпадъци с капацитет 12 300 тона годишно и компостираща инсталация с капацитет 2100 тона годишно.   „Надявам се да изпълните дейностите в срок, съблюдавайки Закона за обществените поръчки. Разчитайте на нас и на колегите от Управляващия орган на Оперативна програма „Околна среда“ за съдействие и консултации, когато са необходими“, каза министър Димов на церемонията по подписването. Проектът е в съответствие с общите цели на Приоритетна ос 2 „Отпадъци“ - да се осигури до 2018 г. допълнителен капацитет за рециклиране на отпадъци най-малко 20 000 тона годишно, а до 2023 г. - 105 000 тона годишно. Това ще доведе до намаляване количеството на депонираните битови отпадъци с 12,27 %. Общият размер на инвестицията е над 9,1 млн. лв. Безвъзмездната финансова помощ в размер на 6,9 млн. лв. е осигурена от ОП „Околна среда 2014-2020“. Срокът за изпълнение на проекта е 22 месеца.", "date": "2017.12.18", "title": "Димов подписа договор за изграждане на инсталации за отпадъци за Гоце Делчев, Гърмен и Хаджидимово"}
{"url": "http://epicenter.bg/article/Kaloyan-Pargov--V-Byudzhet-2018-na-Stolichna-obshtina-nyama-kachestvena-promyana-v-razvitieto-na-Sofiya/143236/2/0", "text": "„В бюджета на Столична община за 2018 година има минимално увеличение на общинското участие във всяка една от дейностите, но като цяло можем да кажем, че това е поредният бюджет, който няма да реши нито един проблем на столицата. Това каза лидерът на БСП-София и председател на групата общински съветници от БСП в СОС Калоян Паргов по време на семинар на тема „Проект за бюджет на Столична община за 2018 година“.   „Бюджетът е по-голям от миналата година и причината за това са по-високите трансфери заради повишаването на минималната работна заплата и осигурителните прагове\", заяви той. „Кажете ми - транспортът ли ще бъде уреден? Благоустройството, най-вече в крайните квартали, ли ще бъде решено? Всички училища и детски градини ли ще санираме, след като за поредна година образованието е приоритет?\", попита Калоян Паргов.   „Имаме финансова рамка, от която софиянци няма да почувстват ефективност, така както ние от БСП настояваме\", заяви лидерът на столичните социалисти . „За тази цел би трябвало да има програмни политики, базирани на предварително съгласуване и обсъждане, както поискахме тази година от управляващите\", посочи Калоян Паргов. „Очевидно обаче това беше имитация, защото нарочната комисия не започна да работи по-рано, така че да обсъждаме конкретните проблеми и насоки. Това беше „прах в очите\" на опозицията“, каза още той. „В рамките на този бюджет не очаквам някаква качествена промяна в развитието на София, освен това, че ще се приближим повече до третия метродиаметър, за който са заложени над 300 милиона лева от европейските фондове. Критиките ни са градивни, а не са просто защото сме от БСП\", заяви Паргов. „На софиянци можем да кажем, особено на тези в крайните квартали, където живее 2/3 от населението, че ще продължават да газят в кал и да падат в дупки. Децата им ще продължават да играят в необезопасени пясъчници и градинки или изобщо ще липсват такива\", посочи Калоян Паргов. „Единственото място, където ще можем да се почувстваме европейци отново ще бъде идеалният център. Въпреки, че и той се задъхва от куп проблеми, най-вече с липсата на добра транспортно-комуникационна схема и буферни паркинги, които да извадят колите от центъра и да накарат хората да  ходят пеша или с велосипеди\", обясни той. „В бюджета не виждаме целевите политики за борба с мръсния въздух, въпреки че ще приемем програма в скоро време\", заяви той. „Не виждам предизборното обещание, което Йорданка Фандъкова пое пред нас социалистите през 2015 година, че ще обърне повече внимание на крайните квартали и малките квартални улички, не само на основните артерии\", посочи лидерът на БСП-София. „В програмата за чистотата, която ще приемем, виждаме за поредна година, че от несправедливата такса смет, която си е втори имуществен данък, ще се събере повече, отколкото се харчи. Няма отговор къде конкретно отива този остатък, който достига до 15-20 млн. лева\", каза още Калоян Паргов.", "date": "2017.12.18", "title": "Калоян Паргов: В Бюджет 2018 на Столична община няма качествена промяна в развитието на София"}
{"url": "http://epicenter.bg/article/Detsko-otkrivane-na-Balgarskoto-evropredsedatelstvo-predshestva-starta-za--quot-golemite-quot-/143238/2/0", "text": "Детско откриване на първото Българско председателство на Съвета на ЕС MegaDojo Sofia 1.0 ще предшества официалното. Mega Dojo Sofia 1.0 (Мега Доджо София 1.0) ще събере над 300 деца от цялата страна в Националния дворец на културата на 6 януари 2018 г. Това съобщи министърът за Българското председателство на Съвета на ЕС 2018 Лиляна Павлова по време на обиколка с журналисти в НДК днес.  „С удоволствие приехме предложението на CoderDojo Bulgaria и Дигитална Национална Коалиция да направим заедно това детско откриване и то да сложи знака на Българското председателство. На практика то представя най-добре основните ни приоритети, заложени в програмата на правителството – инвестицията в образованието и в младите хора, и изграждането на дигитални умения, креативност и предприемачески дух от най-ранна възраст“, обясни министър Лиляна Павлова. MegaDojo Sofia 1.0 ще събере деца със и без опит в програмирането. Детското откриване ще се проведе в три от официалните зали на председателството, броени дни преди официалното откриване и първите срещи на най-високо ниво. Така децата ще имат възможност да усетят буквално атмосферата на събитието, но и  ще се забавляват да опознават Европа с помощта на науката и високите технологии. Организатори на събитието са CoderDojoBulgaria и Дигитална Национална Коалиция, подкрепени от Microsoft Bulgaria. За да поднесе приветствие към децата в София ще пристигне еврокомисарят по цифрови технологии и общество Мария Габриел.", "date": "2017.12.18", "title": "Детско откриване на Българското европредседателство предшества старта за \"големите\""}
{"url": "http://epicenter.bg/article/Shefat-na-NOI--9-4-miliarda-leva-sa-parite-za-pensii-dogodina/143239/2/0", "text": "  Догодина ще се пенсионират по-малко хора заради продължаващото покачване на изискваните за стаж и възраст за пенсиониране.   Това прогнозира управителят на НОИ Ивайло Иванов пред БНР, цитиран от    \"Между 5 000 и 7000 души по-малко са пенсионерите през следващата година. Има и друг психологически момент. Знаете, че през 2019 г. ще отпадне прагът за максималния размер на пенсията и това също задържа част от хората\", каза още той.   480 милиона лева повече са предвидени за пенсии догодина, а общо планирани средства за пенсионерите са над 9 милиарда и 450 милиона лева.   Близо 73 милиона лева повече ще бъдат събрани от по-високите минимални осигурителни доходи и от по-високата минимална заплата.   Други 214 милиона лева допълнително се очакват от повишението на вноската за пенсия с 1%.   \"С увеличаването на тези вноски просто ще намалее дефицитът. Около 45% от всички разходи, които се извършват по Закона за държавното обществено осигуряване, идват, разбира се, от данъците на всички българи\", посочи още управителят на НОИ.  ", "date": "2017.12.18", "title": "Шефът на НОИ: 9.4 милиарда лева са парите за пенсии догодина"}
{"url": "http://epicenter.bg/article/VMRO-obvini-gratskiya-Sveti-Sinod-v-podklazhdane-na-novi-tsarkovni-voyni/143246/2/0", "text": "ВМРО реагира остро срещу Свети Синод на Гърция, се възпротиви на решението на Българската православна църква да поеме ролята на църква-майка на Македонската църква. Според клира на съседите, това било намеса в работите на Сръбската църква.   Ето и позицията на ВМРО:   \"Ние от ВМРО – Българско национално движение, не приемаме позицията на Св. Синод на Гърция, че Българската православна църква \"се намесва в юрисдикцията на Сръбската православна църква“ с решението на Светия синод на Българската православна църква да приеме молбата на „схизматичната Македонска православна църква“ да поеме ролята на църква-майка.    За нас тази позиция е ултимативна, невярна и опасна за отношенията в православния свят. Твърденията, че Македонската църква исторически е под шапката на сръбската, насаждат нови църковни интриги, които могат да върнат църковните отношения столетия назад.   Припомняме, че Охридската архиепископия, според своята история, е недвусмислено и доказано българска. Така е позната и призната. Опитът на гръцкия клир да я причисли към сръбската духовна територия възражда старото гръцко-сръбско съглашателство против интересите на народа в Македония.   Народ, който само до преди половин век се определяше като български, а днес постепенно отново получава свободата на самоопределение. Българската православна църква черпи своите права да бъде църква-майка на македонската от историческия факт, че македонските епархии са епархии на Българската екзархия. Те са присъединени чрез Референдум.   През мракобесния период на Коминтернов диктат са откъснати напълно неправомерно с чисто политически действия. Сега, в разгара на нова ера по отношение на политиката спрямо Македония и Западните Балкани като цяло, историческата справедливост, трябва да бъде възстановена.   Ето защо ние от ВМРО – Българско национално движение, съзнавайки автономността на църквата и отделяйки изцяло църковния от политическия живот, обръщаме внимание на историческите факти. Само и единствено те към настоящия момент трябва да са водещи. Само и единствено те трябва да бъдат взети под внимание при бъдещите разговори за статута на Македонската православна църква.   Историята накратко: Становището на Св. Синод на Гръцката православна църква възражда отдавна забравени стереотипи и тревожи с исторически аналогии от времето на българо-гръцкия църковен спор през ХІХ и първата половина на ХХ в. Намесата в отношенията между православните църкви в България и Република Македония напомня старата фанариотска политика от времето на Османската империя.   Това е посегателство към историческите традиции на българското църковно движение, дало своя отпечатък на цялото Възраждане и белязало нашата история с имената поколения възрожденски дейци, между които Отец Паисий, Братя Миладинови, Неофит Бозвели, Неофит Рилски, Иларион Макариопалски, Екзарх Антим І, Екзарх Йосиф І и др.   Стремежът към самостоятелна българска църква през ХІХ век е обоснован както от историческите и канонически права, произтичащи от автокефалния статут на Търновската патриаршия и Охридската архиепископия, премахнати по време на турското робство, така и от духовното потисничество на Цариградската патриаршия, която се ползва с предоставеното й от султана право да управлява всички православни. Управлението на Цариградската патриаршия в българските епархии е белязано от ширеща се корупция, намираща израз в прилагането на системата симония, при която всеки свещенически сан е обект на покупко-продажба.   Борбата за независима българска църква обхваща почти целия ХІХ век и в нея участват всички български краища – от Тулча до Охрид и Велес, и от Видин и Ниш до Лозенград, Одрин и Цариград. Основният въпрос засяга т. н. \"спорни епархии“, голямата част от които са в Македония.   Цариградската патриаршия не иска да се откаже от значителните приходи, идващи от Македония, и за това се стреми да ограничи Българската екзархия единствено в Северна България. Срещу това се противопоставят и заинтересованите сили, които ясно виждат в границите на църквата, границите на бъдещата българска държава.   Успешното признаване на Екзархията с фермана от 1870 г. принуждава Цариградската патриаршия да свика православен събор и да поиска обявяването на Българската Екзархията за неканонична. В разрез с каноните и при липсата на няколко православни патриаршии свиканият през 1872 г. поместен събор обявява Българската екзархия за схизматична. Тясната връзка между православното население в Македония и Екзархията се изразява в активно участие в църковните борби, което довежда до това още преди създаването на българската държава Велешка, Охридска и Скопска епархии да бъдат причислени към диоцеза на българската църква.   След Берлинския договор Българската екзархия се превръща в истинска народна църква, която развива широка духовна и просветна дейност. През 1912 г. Екзархията има в Македония и Одринска Тракия 7 митрополити и 1310 свещеника в 21 църковни общини, 1331 църкви, 234 параклиса и 73 манастира.   Цялото това богатство е унищожено по времето на Балканските войни от сръбските и гръцки военни власти. По време на Междусъюзническата война сръбската администрация в Македония екстернира 5 екзархийски владици, убива или принуждава да се обявят за сърби 833 български свещеници, а 761 български църкви са превърнати в сръбски. Същото е положението и в завзета от Гърция Беломорска Македония. През 1913 г. независимата и авторитетна Карнегиева комисия констатира, че гръцките власти заграбват, забраняват или обявяват за гръцки 120 български черковно-училищни настоятелства, 350 основни български училища, 25 класни и 4 средни училища с 750 учители и 26 000 ученици. Същото е направено с 357 български черкви и параклиси, 22 читалища, 120 училищни и частни библиотеки и три български печатници в Солун.    ", "date": "2017.12.18", "title": "ВМРО обвини гръцкия Свети Синод в подклаждане на нови църковни войни"}
{"url": "http://epicenter.bg/article/GERB-dari-10-000-leva-na--Balgarskata-Koleda-/143247/2/0", "text": "Парламентарната група на ГЕРБ дари 10 000 лева на благотворителната инициатива „Българската Коледа“. Средствата са събрани от всички народни представители от партията.   С този жест депутатите от ГЕРБ традиционно изразяват своята съпричастност с всички дечица в страната, които се нуждаят от подкрепа за лечение или рехабилитация. Петнадесетото издание на благотворителната инициатива „Българската Коледа“ е посветено на спасения детски живот и насочва своите усилия за подпомагане на грижите за продължително лечение и активна рехабилитация. Припомняме, че ПП ГЕРБ и Парламентарната група на партията непрекъснато оказват подкрепа чрез дарения на хора, които се нуждаят от лечение в страната или чужбина. Традиционно ГЕРБ прави финансови дарения и за строителство или ремонт на различни храмове в цялата страна.", "date": "2017.12.18", "title": "ГЕРБ дари 10 000 лева на „Българската Коледа“"}
{"url": "http://epicenter.bg/article/Eto-go-prostrelyaniya-shef-v-NAP--Snimki-/143256/2/0", "text": "Появиха се първи снимки на тежко пострадалия 43-годишен Ивайло Стаменов, който бе прострелян в центъра на София, съобщава Блиц. От ВМА съобщиха, че простреляният по-рано днес служител на НАП София е в тежко състояние и с опасност за живота. 43-годишният мъж е тежко критично състояние и с реална опасност за живота. Медиците уточняват, че има поражения в десния бял дроб и големите кръвоносни съдове в областта. Пациентът все още е в хеморагичен шок, въпреки прелетите 16 сака кръв и още толкова плазма. От Националната агенция за приходите потвърдиха информацията, че простреляният е техен служител - началника на отдел Фискален контрол Иво Стаменов. Той е бивш полицай, като от скоро отговаря за движението на акцизните стоки по границата и в страната. Според колегите на Стаменов, той не е споделял да е получавал заплахи.  ", "date": "2017.12.18", "title": "Ето го простреляният шеф в НАП (Снимки)"}
{"url": "http://epicenter.bg/article/Desi-Radeva/143257/2/0", "text": ", който заяви, че президентът трябва да чете повече. \"Препоръката\" му бе в отговор на изявлението на държавния глава, че с наложения мораториум върху иновативните лекарства управляващите посягат на последната надежда на българина.       \" : Ха-ха-ха, избягай от оковите на собствените си шаблони. Мислиш, че извън пределите на надеждата има само развалини? Всъщност само ако се лишиш от последната си надежда, ще можеш да станеш истински свободна. Нищо няма да те държи повече, ще ти е все едно и най-сетне ще получиш възможност да си съсредоточиш мислите върху това, което трябва да правиш, а не върху това какво ще стане сега. Затова, когато умира надеждата знай – всичко едва сега започва и постъпи по др  ", "date": "2017.12.18", "title": "Десислава Радева отвърна на Цветанов с \"Алиса в страната на чудесата\": Убийството на надеждата е... "}
{"url": "http://epicenter.bg/article/Lilyana-Pavlova-obeshta--Shte-redaktirat-reklamata-v--Tuitar--za-evropredsedatelstvoto-/143258/2/0", "text": "Противоречивата реклама в „Туитър” за българите като домакини, които очакват гостите им да се събуват на прага, ще бъде редактирана. Това обеща министър Лиляна Павлова, която отговаря за европредседателството.  Рекламата, която не е част от официалната кампания, вече представи България и с чушкопека – легендарното технологично чудо от времето на социализма, напомня БТВ в материал по темата. \"Изискват чувство за хумор и познаване на нашите традиции, които не съм убедена, че всеки може да разбере, така че говорих колегите да променят концепцията”, каза Павлова.   Министър Лиляна Павлова и културният министър Боил Банов разведоха представители на медиите из ремонтирания НДК. Основната сграда за европредседателството вече е реновирана, остава само почистването. Най-важната зала за заседанията през следващите шест месеца е в пълна готовност. Първото, което ще видят евроделегатите е нашият девиз – Съединението прави силата, изписан на стълбите през зала 3. Цялостният ремонт на НДК струва 45 милиона лева, припомнят от БТВ.", "date": "2017.12.18", "title": "Лиляна Павлова обеща: Ще редактират рекламата в „Туитър” за европредседателството "}
{"url": "http://epicenter.bg/article/Delyan-Dobrev-/143259/2/0", "text": "„В България 55 процента е свободен пазар на електроенергията и всички малки фирми са на този пазар, където енергията не се регулира от регулатор. Това коментира депутатът от ГЕРБ Делян Добрев по повод сигналите, че токът за бизнеса ще поскъпне с 50 до 90 процента. Стига се до абсурдни ситуации  токът да е 120 лева, досега е бил 80. Може да се стигне до фалит на тези компании, категоричен е Добрев.    Да не всяваме паника, това не касае битовите абонати, допълни той. След 1 януари ще имаме прозрачност на този пазар. Цялото количество енергия ще се продава на платформа, където офертите ще се сравняват. Търговците са около 150, посочи депутатът.    Той коментира и днешната стрелба по шеф от НАП, отговарял за акцизите на горивата. \"Едната от версиите за стрелбата с началника от НАП, е работата му с търговията с горивата. Не искам да навлизам в подробности по тази тема. Интересите в енергетиката са много по-големи - за стотици милиони. Повече отколкото са тези акцизи, коментира той. Имах предложение от НСО да бъда охраняван преди две години, отговори той на въпрос дали е заплашван. Знам чии интереси съм нарушил, отсече той.    На въпрос дали се страхува за живота си Добрев посочи, че такива случки карат всички да се замислят, че това, с което са се нагърбили, не е безобидно. Става дума за страшно много пари и интереси, коментира той.    Продажбата на тока на независимата енергийна борса бе подкрепено от мнозинството в парламента. Когато има правилни решения и са от полза на държаватаq ние успяваме да се обединим, каза още Добрев.   Скокът на цените се случва до 31 декември - фирмите сега пращат покани към бизнеса, че трябва да се съгласят на по-високите ставки за догодина, посочи още народният избраник. 280 000 малки фирми са на свободния пазар, те могат отново да се върнат на големия пазар, където цената е 86 лева, ако искат да не бъдат притиснати с по-високи цени, каза още той.", "date": "2017.12.18", "title": "Делян Добрев: Шепа търговци спекулират с цената на тока за бизнеса"}
