{"url": "http://epicenter.bg/article/Dogan--Golemiyat-problem-na-Borisov-e-vklyuchvaneto-na-otyavleni-natsionalisti-v-kabineta-/143567/2/0", "text": "Почетният председател на ДПС Ахмед Доган произнесе запомнящо се изказване пред актива на партията.   Част от речта му бе публикувана на официалната страница на ДПС.   Експозе от словото на почетния председател на ДПС Ахмед Доган пред елита на ДПС в Бояна, 21.12.2017 год.  (публикуваме го без редакторска намеса):     Явно предколедните форуми на основната част от политическия елит на ДПС, започват да предизвиква не само интерес, но и силно очакване. Дори определени медии и социални мрежи го приравняват с неформален визионерски форум на ДПС.   В днешния вътрешно-политически и гео-политически дискурс това означава,     предизборната парадигма за президентските и парламентарни избори-2017 година все още не е стихнала:   и тъкмо затова излиза извън нормалните граници на изразяване с Езика на политиката;    което се равнява на „наливане на масло в огъня“ във вътрешно-политически план.    Но от гледна точка на определени дейности и политики, например  иновативно укрепване на партийните структури,  както и  изключителното активиране на външните контакти с европейските либерални партии е безпрецедентно в историята на ДПС.   ЦС и ЦОБ си възвърнаха реалните политически функции. ПГ на ДПС има респектиращо участие в парламентарния живот на страната.   Ние винаги сме били добронамерени, но и принципни. Факт е, че не сме се скарали с никого. Но ДПС си има Устав, който регламентира подобни ситуации.   Въпреки това, ние сме добронамерени,   Разбира се, според нашите скромни възможности.   Всеки от нас е наясно, че всяко управление си има проблеми, унаследени от предишни правителства или създадени от актуално управляващите. Разбира се, те трябва да бъдат коригирани чрез опозиционни политики.  В крайна сметка в това се  състои и смисълът на политическия плурализъм във всяка демократична държава.   Дори и това не е най-големият грях, защото  Обединените патриоти имаха шанса да покажат и докажат консолидирана социална отговорност към националните интереси в контестта на общоевропейските политики.     В началото е Словото, после идва Делото. Словото на патриотизма обединява и управлява. Това не е въпрос за свободата на словото, не е проблем дори за достойнството на политическия елит на страната.     България ще бъде във фокуса на важни събития и мероприятия. И въпрос на обща политическа и социална отговорност е да комуникираме на нормален европейски политически Език.     Уважаеми колеги, представители на четвъртата власт, покажете какво можете. После си дискутирайте темата за връзката на свободата и отговорността на Словото.   Доколкото разбирам този вот на недоверие няма за цел да свали правителството, а само да го коригира и насърчи към позитивни дела. Добре, този акт може да се изтълкува и като рутинна демократична процедура.   Има ли партия, която е готова да  управлява страната след евентуални предсрочни избори? Тогава какво правим? . Защото, първо, че тотално ще се изпортим, може някак да се преглътне.   И отново влизаме в опасната спирала на предсрочни избори само и само ди си намерим място в централната властова система на държавата.    Уважаеми колеги, съмишленици и приятели, Ако в случая и при мен се е получило така, моля за предколедна прошка. ", "date": "2017.12.21", "title": "Доган пред актива на ДПС:Има ли партия, която е готова да управлява след предсрочни избори? Няма!  "}
{"url": "http://epicenter.bg/article/Ryazka-promyana-v-migrantskiya-potok--Bezhantsi-ot-Afganistan--Pakistan-i-Iran-zamestvat-siriytsite/143537/2/0", "text": "Има рязка промяна в националността на мигрантския поток, каза директорът на Гранична полиция Светлан Кичиков, цитиран от Дир.бг. Преди години основно преминаващите били сирийци. Сега идват от Афганистан, Пакистан и Иран, каза шефът на гранична полиция. Над 80 процента е намалял мигрантският натиск. Част от този резултат се дължи и на политическо ниво след двустранни разговори с Турция, посочи вътрешният министър Валентин Радев, цитиран от БТА. Границата на България се охранява надеждно. Всички в ЕС отчитат това, което правим за охраната, допълни той. Най-критичният момент за страната ни бил през 2015 година, когато имало над 90 хиляди опита за незаконно преминаване. Контрабандата на мигранти става сериозна заплаха, заяви вчера директорът на Европол Роб Уейнрайт по време на публична дискусия в София. Спирането на незаконната миграция към ЕС е основна цел на новото правителство във Виена, изтъкна канцлер и лидер на австрийските консерватори Себастиан Курц в първото си обръщение към парламента на своя нов пост. Заради кризата с бежанците и мигрантите пострадаха сигурността и социалната хармония в Австрия, каза Курц. От 2015 г. в Австрия са потърсили убежище общо 145 000 души.", "date": "2017.12.21", "title": "Рязка промяна в мигрантския поток. Бежанци от Афганистан, Пакистан и Иран заместват сирийците"}
{"url": "http://epicenter.bg/article/-Sluh-za-ostavka-na-Valeri-Simeonov-stresira--quot-Obedineni-patrioti-quot-/143539/2/0", "text": "Слух, че вицепремиерът и лидер на НФСБ може да подаде оставка на 28 декември обиколи парламентарните кулоари. Според запознати Борисов и Симеонов все още не си говорят, а вицето дори не влезе на заседанието на Министерски съвет, въпреки че беше там, предаде Канал 3.   \"Два остри камъка са и двамата\", коментираха от групата на националистите. Причината за това е неговата твърда решимост да не отстъпи от позицията си за втория лифт и разнобоя му с премиера Бойко Борисов, който обаче иска всичко да е законно и да се запушат устите на платените еколози.   Симеонов и Борисов все още не са изгладили искрите помежду си след изказванията на лидера на НФСБ заради Банско и заради плажните концесии. Днес и утре ще има совалки и разговори със Симеонов, за да бъде туширана вероятността той да си тръгне от кабинета и да се върне в Народното събрание.   Тогава обаче лидерът на \"Атака\" Волен Сидеров хич нямало да бъде доволен, защото неговият депутат Миглена Александрова ще трябва отново да излезе от НС, ако Симеонов се върне на депутатската банка, с което пък атакистите не са съгласни. Най-спокойни изглеждат от ВМРО, на фона на депутатите от другите две партии в коалицията ОП.   Угрижеността в групата пролича особено след срещата днес с екоминистър Нено Димов по същата тема. Той ги уведомил, че е готов да внесе за правителственото заседание на 28 декември плана за управление на Пирин, но депутатите на Симеонов го притиснали да направи всичко възможно в пакет да бъде внесена и концесията за лифта. Независимо от развитието в Банско, коалицията е стабилна, декларира пред медиите в НС Нено Димов след срещата с депутатите на Обединените патриоти. Няма какво да се разбирам с Валери Симеонов, каза той и отхвърли всякакви отговори на въпроси, които не са адресирани към него, като това дали оставка на един вицепремиер би разтресла коалицията. \"Не мисля, че в момента има непреодолим проблем\", каза министърът на околната среда, който напомни, че всички в коалицията са съгласни, че втори лифт на Банско трябва да има.   Междувременно проверка на Епицентър. бг установи, че в социалните мрежи масово се споделят публикации на сайтове за фалшиви новини, в които се твърди, че \"Обединени патриоти\" напускат коалиционното правителство на Бойко Борисов. Това щяло да стане в началото на следващата година, когато България става председател на Съвета на Европейския съюз за половин година.", "date": "2017.12.21", "title": "Слух за оставка на Валери Симеонов стресира \"Обединени патриоти\""}
{"url": "http://epicenter.bg/article/Edva-5--ot-palnoletnite-balgari-vzaimodeystvat-digitalno-s-institutsiite-/143543/2/0", "text": "Едва около 5 на сто от пълнолетните българи, или около 250 хиляди души, предпочитат да взаимодействат по електронен път с администрацията. Мнозинството от тях са на възраст между 25 и 36 години, с висше образование и с по-благоприятна житейска перспектива. Над 80 на сто от пълнолетните българи все още предпочитат контакт „на гише“ с различните администрации.   Данните бяха представени на пресконференция от зам.-председателя на ДАЕУ Александър Йоловски и изпълнителния директор на „Галъп“ Първан Симеонов.  Проучването на обществените нагласи обхваща приоритетни за е-управлението теми, сред които са очакваните от гражданите резултати от електронното управление в България, използването на електронни административни услуги, предпочитаните средства за електронна идентификация от потребителите на административни услуги, както и ключови приоритети и задачи на Държавната агенция „Електронно управление“ през 2018 г.  Около 14 на сто (около 750 хиляди) от гражданите са ползвали електронни административни услуги с различна честота през изминалата година, като мнозинството от тях оценяват позитивно качеството на този тип услуги. Същевременно близо 70% от запитаните заявяват, че не използват или не възнамеряват да използват различни средства за електронна идентификация (вкл. ПИН, ПИК, квалифициран електронен подпис или други) за целите на административното обслужване и за лични нужди. Около една трета от българите припознават необходимостта от идентификация по електронен път. Под 4 на сто от тях обаче използват средството за е-идентификация с най-висока сигурност, каквото е квалифицираният електронен подпис. Близо 15% от запитаните предпочитат да използват едно универсално средство за електронна идентификация.  През последните 12 месеца близо 80% от българите не са търсили никаква информация или административни услуги онлайн на интернет страниците на държавните институции на всички равнища, сочат още данните от проучването. Активните около 22 на сто от българите се обръщат към администрациите по-скоро по принуда и търсят информация и услуги, свързани с различни задължения към администрациите, включително към НАП, местни данъци и такси, здравни и пенсионни осигуровки, обезщетения за майчинство. Под 3% е общият дял на активните българи, които търсят информация, свързана със защита на техни права, култура, туризъм и отдих.  Основните цели на електронното управление са осъзнати от обществото и то е склонно да даде кредит на доверие за реализацията на политиката за въвеждане на електронното управление. Същевременно очакванията остават умерени, констатира проучването.  Мнозинството от българите отдават приоритет на облекченията за гражданите пред тези за бизнеса и за самите администрации. Близо 80 на сто от запитаните са оптимисти, че ще отпадне необходимостта от документи на хартиен носител, 75 на сто считат, че административното обслужване по-скоро ще се подобри. Около 60 на сто са оптимисти, че целта за намаляване на административната тежест за бизнеса ще бъде реализирана, а близо 50 на сто са убедени в пълното въвеждане на т.нар. „служебно начало“ от институциите. Същевременно е налице скептицизъм, че корупцията в администрацията ще намалее в резултат от реализацията на политиките за е-управление. Общественото мнение е раздвоено по отношение на вероятността от въвеждане на електронно дистанционно гласуване (по интернет) – по около 48% от запитаните.  Едва 2 на сто от гражданите смятат, че финансирането е водещ фактор за реализацията на електронното управление в България, докато близо една трета от българите (29 на сто)смятат, че наличието на воля и желание от страна на държавата и политиците е ключовото условие за това. Друга една трета от запитаните обаче не могат да преценят кое е важно, за да се случи работещо електронно управление в България. Личната воля, а не наличието или липсата на ресурси и конюнктурната среда, гражданите отчитат като водещ фактор по отношение на цялостната държавна политика за е-управление. Равен дял от 7% от запитаните определят като водещи фактори цифровите умения на гражданите и на бизнеса и правната рамка.  Злоупотребата с лични данни (над 44 на сто) е водещият риск за гражданите при използването на преимуществата на електронното управление, сочат още данните от изследването на „Галъп“. Близо 25 на сто се опасяват от злонамерена външна намеса и хакерски атаки.  Данните от проучването потвърждават прокламирания от Държавната агенция „Електронно управление“ подход на реализация на целите, ориентиран към резултатите, а не към намеренията. От идентифицираните от Агенцията водещи приоритети оперативната съвместимост и намаляването на административната тежест са посочени като темите с най-висока значимост - съответно за 78% и 50% от гражданите, сочат още данните на „Галъп интернешънъл“.  Социологическото проучване с предмет „Установяване на обществени нагласи по отношение на същността, целите, основните приоритети и очаквани резултати от електронното управление в Република България“ е осъществено за целите на изработването на единна и задължителна за всички администрации архитектурна рамка на електронното управление.  ", "date": "2017.12.21", "title": "Едва 5% от пълнолетните българи взаимодействат дигитално с институциите "}
{"url": "http://epicenter.bg/article/Izslushvat-Boyko-Rashkov-povtorna-v-parlamenta-zaradi-podslushvaneto-na-magistratii-polititsi/143548/2/0", "text": "Две парламентарни комисии - Комисията за контрол над службите за сигурност, прилагането и използването на специалните разузнавателни средства и Комисията по вътрешна сигурност и обществен ред, изслушват днес, 21 декември, председателя на Националното бюро за контрол на СРС Бойко Рашков по повод твърденията му за тежки нарушения на Закона за прилагането и използването на СРС, събщи Дарик.   Миналата седмица Рашков не можа да представи никакви доказателства за твърденията си по време на изслушването си в парламента, след като представи доклада за работата на бюрото през годината, но взриви страшен скандал сред депутатите.Депутатите заявиха, че искат повторно изслушване на Бойко Рашков още след дебатите в парламента. Няколко дни по-късно главният прокурор Сотир Цацаров поиска с писмо, изпратено до председателите на ресорните комисии - Димитър Лазаров и Цветан Цветанов, свикването на заседание на две парламентарни комисии, на което да бъдат изслушани всички членове на Бюрото.  Председателите на двете комисии са поканили председателя на Бюрото Бойко Рашков, за да обясни конкретно какви нарушения са били извършени и спрямо кого, както и да обоснове твърденията си, че има заповед на главния прокурор Сотир Цацаров от 20 ноември 2015 г., с която той забранява на своите подчинени прокурори на Бюрото да се предоставят документите, на които се основава искането за използване на СРС-ата, резултатите, получени в хода на прилагане на СРС-та, получените веществени доказателствени средства.   На изслушването са главният прокурор Сотир Цацаров, вътрешният министър Валентин Радев, шефове от МВР, ДАНС, ДАР, както и заместникът на Бойко Рашков Георги Гатев. Участват като гости и шефове на съдилища и висши магистрати.    \"Няма такъв прецедент от старта на работата на бюрото да се отчитаме три пъти в рамките на месец. Добре е, ако това говори за интерес, но е странно, че се правят толкова такива мероприятия. На отчета в комисията вече беше гласуван доклада на Бюрото, без против и въздържали се. Тогава аз обявих, че имаме проблеми, които искам в най-сокоро време да ги разгледаме на ваше заседание. Вместо това ми казахте, че няма време и ще се отложи въпросът за след 15 януари. Сега ми прави впечатление, че главният прокурор, който тогава присъстваше, е пуснал до вас писмо, след което вие сте съкратил срока и сега ме викате отново.   Когато има такъв форум е редно поне няколко дни предварително да бъдем поканени, за да може да се подготвим, а и да знаем какви са темите. Но поканите са пристигнали снощи след 17 ч. и случайно е присъствала една служителка, която ги е взела.  Каква тогава е целта на срещата? Аз съм взел доста материали, но не знам дали ще са достатъчни\", попита Рашков.   Председателят обяви, че целта не е изслушване по доклада, който вече е бил приет. Целта била да се уточни какво стои зад твърденията, че има незаконно масово подслушване на журналисти, политици и граждани.    Цветан Цветанов заяви, че трябвало да има повече разум миналата седмица, когато е била насрочена тази среща за след Нова година. Но БСП се възползвали от правото си да внесат тази точка за тази седмица.    \"БСП поиска изслушването на председателя на бюрото да бъде в дневния ред в момент, когато председателят на комисията го нямаше миналата седмица. Затова се наложи да го направим сега, за да няма съмнения, че някой нещо се опитва да прикрие\", заяви лидерът на ПГ на ГЕРБ. Той бе категоричен, че след като три пъти е обсъждан доклада, вече всички са достатъчно запознати и няма нужда от предварителна подготовка.    \"Темата за СРС е чувствителна в обществото и затова решихме заседанието да е открито и хората да знаят какво се случва\", коментира още той.  ", "date": "2017.12.21", "title": "Пак изслушват Бойко Рашков в парламента заради подслушването "}
{"url": "http://epicenter.bg/article/Iliyana-Yotova-obsadi-s-doayeni-na-zhurnalistikata-aktualnite-problemi-na-obshtestvoto-/143552/2/0", "text": "В навечерието на светлите Коледни и Новогодишни празници вицепрезидентът Илияна Йотова покани на среща-разговор доайени на журналистиката. Това съобщиха от прессекретариата на президента.   Обсъдени бяха актуални проблеми на обществото като безработицата, бедността, изтичането на мозъци от страната, растящата агресия. „Това не е моята България“, сподели легендарният режисьор на БНТ Ласка Минчева.  Изтъкната бе нуждата от по-голямо внимание на държавата към образованието и възпитанието на младото поколение. „Човешкият живот губи стойност от липсата на образование и ценности“, заяви вицепрезидентът. Илияна Йотова обърна внимание на тревожни тенденции в сферата на образованието, които водят до тежки последствия. „Около 1 милион души попадат в графата „неграмотни“ или „полуграмотни“. Три пъти се е увеличил броят на семействата, за които образованието не е ценност. Закриването на училища в селата е проблем, който след време ще избухне като бомба“, отбеляза вицепрезидентът.  „Никой не се сеща за нас. Ако все още нещо можем, то е да мислим“, заявиха доайените на журналистиката. Те споделиха пред Илияна Йотова, че възлагат на президентската двойка големи надежди за промяна. Гостите изложиха пред вицепрезидента своите предложения, които могат да подобрят живота в България. „С президента Радев правим всичко, което обещахме на хората преди една година, и няма да отстъпим от това“, подчерта Илияна Йотова.  По-късно танцов състав „Веселие“ от с. Катуница, област Пловдив, зарадва с изпълненията си гостите и екипа на президентската администрация. Пред президента Румен Радев и вицепрезидента Илияна Йотова децата представиха обичая Коледуване.  ", "date": "2017.12.21", "title": "Илияна Йотова обсъди с доайени на журналистиката актуалните проблеми на обществото "}
{"url": "http://epicenter.bg/article/Otnovo--Polovin-Sofiya-ostana-bez-parno-zaradi-avariya/143553/2/0", "text": "Днес следобед половин София остана отново без парно. Засегнатите квартали са както преди половин месец - ж.к. Белите брези, кв. Борово, ж.к. Гоце Делчев, ж.к. Красно село, ж.к. Лозенец, Център, ж.к. Стрелбище, ж.к Мотописта.   На сайта на Топлофикация няма конкретна информация, кога се очаква да бъде пуснато топлоподаването. Там само са изброени кварталите, които са без парно.   Най-вероятно става дума отново за авария в ТЕЦ „Земляне“. Преди две седмици заради проблем същите квартали седяха без топла вода почти два дни.  ", "date": "2017.12.21", "title": "Отново! Половин София остана без парно заради авария"}
{"url": "http://epicenter.bg/article/Tsatsarov--Ne-sam-zabranil-dostapa-na-Byuroto-za-kontrol-na-SRS-do-veshtestveni-dokazatelstveni-sredstva-/143555/2/0", "text": "\"Не съм забранил достъпа на Бюрото до веществени доказателствени средства, възпроизвел съм разпоредба на чл.198 от НПК. Ако бъде променена, ще издам указание в съответствие с нея\". Това каза главният прокурор Сотир Цацаров на съвместно заседание на парламентарните комисии за контрол над службите за сигурност и по вътрешна сигурност и обществен ред, предаде репортер на Агенция „Фокус“.  „Да се спекулира, че главният прокурор е блокирал достъпа на Бюрото до веществени доказателствени средства и така му е попречил, е меко казано неистина“, заяви той. „Изключително силно в публичното пространство от Бойко Рашков бе посочено, че Прокуратурата блокира работата на Бюрото или както бе казано от телевизионния екран, че от главния прокурор е забранен достъпа на Бюрото до веществени доказателства“, изтъкна Сотир Цацаров.  „Изключително съм радостен, че днес г-н Рашков се поправи и разбра, че това е указание, макар че каза, че е указание с характер на заповед“, коментира той. „Това указание беше раздадено на всички членове на комисиите. Това е единственият начин да се разбере за какво става дума. Мисля, че то е достъпно и за медиите“, обясни главният прокурор.  „Нито веднъж до последните изказвания на Бойко Рашков в Народното събрание, особено пред медиите, не стана дума, че това указание пречи на членовете на Бюрото да работят“, заяви Сотир Цацаров. „Любопитно е, че тезата, че указанието пречи, съвпада със споровете в пленарна зала“, каза още той.  В публичното пространство се създаде усещането за масово подслушване, каза преди това в хода на дискусията председателят на ПГ на ГЕРБ Цветан Цветанов.  „Днешното заседание е с една единствена цел - да можем да запознаем обществеността чрез медиите за всичко, което можем да предприемем в законодателен план, за да подобрим работата си, да бъдем максимално прозрачни и да избегнем всякакви възможности за нарушаване на човешките права“, заяви той. „Няма ПГ или депутат, който да е с друго мислене в тази посока. Убеден съм, че и българските институции работят по този начин“, посочи Цветан Цветанов.  „Г-н Рашков, понеже казахте, че никога не сте използвали термина „масово подслушване“ и никога не сте казвали за такива неща, си направих труда да проверя какво е излизало в медиите. Цитирам дословно заглавие от една медия: „Бойко Рашков информира парламента за хиляди нарушения на СРС“, се обърна той към председателя на Бюрото Бойко Рашков.  „Ето, затова смятам, че трябва да бъдем много внимателни с начина, по който водим дискусия. Не всеки е добронамерен за това да правим законодателни промени, които да оптимизират процедурите. Някои търсят да противопоставят институциите и Бюрото“, каза още Цветан Цветанов.  В отговор Бойко Рашков коментира: „Не мога да командвам телевизиите да правят един или друг анонс, ако можех, щях да ги изкомандвам, но не мога. След анонса проследих какво стана в другите медии“. „Помислих, че съм допуснал грешка. Прослушах и не установих такова нещо“, заяви той.   Депутатът от ГЕРБ и председател на Комисията за контрол над службите Димитър Лазаров заяви: „Това заседание не е, за да слушаме Бюрото за трети път. Докладът беше дебатиран и приет в пленарна зала. След това продължиха медийни твърдения, че има незаконно масово подслушване на журналисти, политици и граждани“. „Това впечатление остана в публичното пространство-затова е тази среща да се изясни има ли такова подслушване“, посочи той.", "date": "2017.12.21", "title": "Цацаров: Не съм забранил достъпа на Бюрото за контрол на СРС до веществени доказателствени средства "}
{"url": "http://epicenter.bg/article/Zadarzhan-e-mazh--zaplashil-s-bomba-letishteto-vav-Varna-snoshti/143485/3/0", "text": "  Задържан е мъж, заподозрян, че е отправил заплаха за поставено взривно устройство на летището във Варна, съобщиха от пресцентъра на местната полиция.   Около 20.30 ч. снощи е постъпил анонимен сигнал за взривно устройство на територията на летище Варна, съобщи пресцентърът на летището.   Хората, намиращи се в сградата са били евакуирани, а компетентните органи са извършили всички необходими проверки за сигурност.   Пристигналите на място полицейски екипи, не са открили бомба. Претърсването е приключило към 23 ч. и 20 мин., а по случая има и задържан.   По случая е образувано досъдебно производство. Изясняват се причините, накарали мъжът да отправи заплахата. Уведомена е районната прокуратура във Варна.   Заради инцидента полетите от Варна за София са излетели с два часа закъснение.   Източник:   ", "date": "2017.12.21", "title": "Задържан е мъж, заплашил с бомба летището във Варна снощи"}
{"url": "http://epicenter.bg/article/KZK-globi-EVN-i-ChEZ-s-6-mln--lv-/143538/4/0", "text": "Комисията за защита на конкуренцията е наложила санкции за близо 6 млн. лв. на разпределителните и снабдителните предприятия от икономическите групи ЕВН и ЧЕЗ. КЗК е установила, че предприятията във всяка от икономическите групи прилагат обща стратегия и практики, с които дискриминират независимите търговци и ограничават търговията с електрическа енергия по свободно договорени цени. Поведението на ЕВН и ЧЕЗ може да предотврати, ограничи или наруши конкуренцията на пазара на търговия с ел. енергия по свободно договорени цени и да засегне интересите на потребителите, смята антимонополната комисия. Глобата за ЕВН, която притежава електроразпределителната мрежа в Югоизточна България и захранва територията с ток, е близо 4 млн. лв. ЧЕЗ, която захранва с ток Югозападна България е глобена с 2.2 млн. лв. Двете дружества обаче смятат, че предявените твърдения за нарушение са неоснователни и ще обжалват решението на КЗК пред Върховния административен съд.", "date": "2017.12.21", "title": "КЗК глоби ЕВН и ЧЕЗ с 6 млн. лв."}
{"url": "http://epicenter.bg/article/Narkotikat-na-Rusiya/143478/11/0", "text": "  Днес в Европа се води „Голямата игра“. През XIX в. „Голяма игра“ беше наричано геополитическото съперничество между Русия и Великобритания за сфери на влияние в Азия. Този път Европа е шахматната дъска и в същото време едно от действащите лица. Това двойно увеличава напрежението в ситуацията: ще успее и ще поиска ли Европа да се противопостави на усилията на Русия, насочени към засилване на зависимостта на континента от нея?   Играта, която сега се приближава към финалния етап, се води около новия газопровод „Северен поток-2“.   Хайде да си спомним: през 2005 г. федералният канцлер Герхард Шрьодер с едно от последните си действия на поста си инициира строителството на първия газопровод по дъното на Балтийско море - „Северен поток-1“ - и скоро се оказа на високоплатена длъжност в компанията, която ръководи проекта „Северен поток“. Вместо, както се планираше, през Полша да бъде прекаран втори газопровод, тръбата мина по дъното на Балтийско море, което излезе много по-скъпо. „Северен поток-1“ се използва в продължение на много години, макар и той никога да не е бил напълно натоварен.   Въпреки това през 2018 г. трябва да започне строителството на „Северен поток-2“. Руските стратези отдавна не крият, че стратегическата цел на минаващите по дъното на Балтийско море газопроводи е възможността за „изключване“ на транзитната страна Украйна. Само че и в Дания, и в Швеция, и във Финландия се появяват съмнения – през последните седмици навсякъде се провеждат процедури за съгласуване на проекта. Сега се противопоставя и Брюксел - опитвайки се, в съответствие с юридическите норми на ЕС, да постави под контрол морските газопроводи. При това поддръжниците на „Северен поток“ твърдят, че потреблението на газ в Европа ще остане стабилно (което може да се оспорва). Те казват, че е необходимо да се строят нови газопроводи, за да оправдаят такъв сценарий. „Диверсификация“ на източниците на енергия - така наричат това създателите на „Северен поток“. Само че се предполага газопроводите да идват само от Русия – през Балтийско море, през Черно море, през Турция. „Диверсификация“ е лъжливо оправдаване на необходимостта от „Северен поток“. При това още сега Русия е най-големият доставчик на природен газ, петрол и твърдо гориво както за Германия, така и за Евросъюза като цяло.   „Северен поток“ е противоположност на диверсификацията. Защо, тогава, е необходима битка срещу това Германия и Европа да получават още повече газ от Русия и да станат още по-зависими от днешните московски управници? По две причини: първо, в името на интереса на Европа, и, второ, в името на интересите на руския народ. Първо за това, що се отнася до втората причини: само износът на газ и петрол генерират около половината от руските държавни приходи. Дмитрий Медведев – тогава президент, сега премиер – през 2009 г. каза верни думи: „Търговията с газ и петрол – това е нашият наркотик. С негова помощ лесно се решават остри проблеми. Не са нужни никакви икономически реформи.“ „Северен поток“ ще стане най-големият доставчик на наркотика. Само ако благодарение на него потекат рубли, днешните управници в Москва могат да направят това, което най-много обичат: да се обогатят, да отклонят реформите, да увеличат личния състав на военнослужещите, работещите във Федералната служба за сигурност и полицията. Действително ли това е в интерес на Русия? Наистина, за нас още по-важна трябва да бъде първата точка – европейските интереси. За съжаление, енергията, както и магистралите, кабелите за предаване на информация или автофургоните могат да се използват с агресивни цели. Москва – както съветската, така и постсъветската – е шампион по такива злоупотреби като прекъсването на подаването на енергоизточници или противодействието срещу тях. Берлинската блокада от 1948/1949 г., когато в Западен Берлин дори брикетите за отопление трябваше да бъдат докарвани със самолети, е първият пример за това, а необявеното прекратяване на доставката на петрол на нефтопреработвателния завод в Литва през 2006 г. - един от неотдавнашните примери. Успоредно с това узряха плановете за „Северен поток“. Никой не може да твърди, че през последните години Русия е станала по-миролюбива, и че нейната готовност за диалог се е увеличила.   Но Германия все повече попада в зависимост от руските концерни и олигарси не само заради доставките, но и заради хранилищата за газ. Почти половината немски хранилища за газ частично или напълно са в руски ръце. И при такава ситуация Зигмар Габриел, тогава още като министър на икономиката, отиде през 2015 г. при Путин. Кремъл веднага съобщи, че Габриел е заявил, че „Северен поток-2“ не се подчинява на енергийните правила на ЕС – или в прав текст – че на руската страна ще бъде предоставен едноличен достъп и цялата печалба от газопровода. Министерството на Габриел не смогна или не пожела да даде отговор на въпроса действително ли министърът е казал такова нещо в Москва. Миналата седмица нашият вестник показа как агресивно лобистите на „Северен поток-2“ са търкали прага на федералното правителство. Често се появява името на Габриел: той поразително често се среща с Алексей Милер, шефа на „Газпром“, компанията-майка на „Северен поток“. И когато през тази година той беше на вечеря при Путин в Москва, внезапно се отвори вратата и оттам, като дявол от кутийка, се появил Герхард Шрьодер. Може ли немски министър безпристрастно да представлява интересите на Германия, когато срещу него на масата седи бившият му шеф? Едва ли. Ако Русия и енергийната зависимост от нея представляват риск за сигурността, то и такава ситуация също е рискована за сигурността. По такъв начин министърът на външните работи Габриел във време, когато се взима решение за мегагазопровод, би бил неприемлив и за Германия, и за Европа. Да, ще кажат лобистите на „Северен поток“, но от времето на руско-украинските „газови войни“, които се водиха преди няколко години, все пак много неща се промениха. В действителност новите газопроводи и реверсивното подаване на газ подобриха ситуацията. Украйна напълно се отказа от постъпващия директно от Русия газ, поляците и балтийците също постигат успехи в тази посока. Но защо жителите на Западна Европа са длъжни да попадат в тази зависимост, от която в същото време се опитват да излязат жителите на Източна Европа? Руската икономика трябва да бъде готова бързо да превключи на военно производство, каза Путин през ноември. Думите му може да бъдат пренебрегнати като част от спектакъла на предизборната кампания (макар че предишните руски кампании минаваха без такива думи).   Но близкият до Кремъл руски експерт Сергей Караганов беше прав, когато неотдавна каза: „Руснаците са лоши търговци, те не обичат да се занимават с икономика. Но пък са великолепни бойци.“ Във времената на нестабилност, които преживяваме сега, строителството на газопроводи – по-големи от когато и да било – трябва да се обмисля и в такъв контекст. Интересите на шепа корпорации не трябва да определят нашата енергийна политика.   Германия и Европа биха постъпили правилно, ако установят ограничения за „Северен поток-2“ по правилата на ЕС или да прекратят строителството му.      ", "date": "2017.12.21", "title": "Наркотикът на Русия"}
{"url": "http://epicenter.bg/article/Ivan-Granitski-za-zavladyavashtite-svetove-na-Toma-Varbanov/143527/6/0", "text": "  Тома Върбанов е между най-известните имена в съвременната българска пластическа култура. Впечатляващ е диапазонът на неговите творчески търсения. Той твори във всички жанрове на живописта – портрет, композиция, пейзаж. Вдъхновението му го тласка както към по-камерните форми, така и към по-мащабните, монументалните, включително стенопис – мозайка, секо, сграфито и т.н…   Ще си позволим тук да привлечем вниманието на интелигентната публика само към два жанра, които дават, струва ни се, ключ към разбирането на неговата художествена философия – пейзажът и портретът. Чрез  портрета Тома Върбанов винаги се опитва да изобрази  психологическите измерения, вътрешния живот на персонажите.   Впечатляващо е с какво майсторство художникът предава неуловимите наглед нюанси и оттенъци в характеристиката на портретираните – замисленост, вглъбеност, замечтаност, тревога, очакване, надежда, скепсис, размисъл, блян и томление – тези и други състояния определят фокуса на художническото търсене.   Ако в портретите на д-р Раденовски, Милко Ведев, Иван Живин и Йордан Йорданов, Тони Райчевски и д-р Делибозов виждаме скритата изява на строгост, волеви характер, богат душевен живот, но и особено напрегнато усещане за непредвидими идещи събития, то в серия женски портрети, посветени на Нели Слънчева, Дина, Благовеста, Катето, Станислава и портретите, посветени на Вера, пък се убеждаваме колко дълбока е наблюдателността на художника. Той усеща и изобразява присъщите на тези образи чар и дяволитост, поетична отнесеност и реалистична приземеност, мечтателност и чувството за досада от потопяването в твърде непоетичната, а понякога даже и жестока и просташка действителност.   Любопитно е, че през годините в десетки и десетки пейзажи Тома Върбанов също се стреми да покаже понякога дискретно и съвсем опосредовано и човешкото присъствие. Тук той следва две основни тенденции. Първата стъпва върху пределното натурализиране на визията. Почти жесток реализъм излъчват платната „Мълчание“, „Кабели“, „Манхатън“, „Столът“, „Вратата“, „Мивката“, „Вестникът“.   Четката на твореца става остра и безпощадна като хирургичен скалпел. С тези творби художникът като че ли иска да ни внуши, че нашият живот днес започва да прилича на смачкан и захвърлен вестник. Завладява ни неудържимо внушение за разпад, безпътица, мизерия, отчаяние, безизходица. Самотните разкривени обувки под стола, пластмасовата чаша с разлято кафе, ръждясалата брава на вратата, зацапаната и грозна мивка с изтърбушени тръби, потъналото в петна и паяжини парно въздействат поразително.   А другата линия в пейзажите на Тома Върбанов като внушение е диаметрално противоположна – своеобразно поетизиране и деликатно метафоризиране на пластическата визия. Тук можем да откроим „Късна сиеста“, „Спомен за Пловдив“, „Спомен за 9-ия километър“, „Бадемова тишина“, „Полет“ или „Клетката“. Палитрата на художника е богато цветово оркестрирана, пейзажите сякаш се усмихват, обляни от светлина, меки внушения, романтично носталгични спомени и блянове…   Има и творби, които сякаш показват образите, потопени в някакво особено безвремие. Пейзажът е едновременно пределно реалистичен, даже натуралистичен, и в същото време оставя усещането за нещо дълбоко мистично, нереално, отвъдно, какъвто е случаят с „Quo vadis“.   Разсъждавайки върху това как Тома Върбанов постоянно търси индивидуален ключ към всеки сюжет, мотив или образ, проф. Чавдар Попов проницателно посочва, че „…творбата, която и да е тя, е едновременно и самостоятелно, завършено цяло, и заедно с това като правило се вписва в една по-дълга редица от серии и цикли. Художникът, благодарение на своя талант и на огромния си опит постига нещо, което сигурен съм, е цел за мнозина – без да изпада в монотонност и в автостереотип по естествен и закономерен начин реализира, на едно по-високо равнище от обичайното, единството на личния си стил, с други думи онова, което го прави своеобразен и неповторим.“   Тома Върбанов е поет на драматичните пластически антитези – ефирното, светлото, мечтателно извисеното срещу оковаващата власт на делника, грубо приземеното, убиващо всякакви мечтания и томления. От сблъсъка на тези две линии се раждат привлекателните и завладяващи светове на художника.     ***     Дървото сякаш ми говори Обяснява то без думи колко важно е да чуя шепота на тишината Да се вслушам в трелите безшумни на трептящите листа в мига когато тъй свободни политат от обнажените клонки   Съветва ме да долепя ухо до дънера неусетно оголяващ Да доловя как соковете се сгъстяват текат все по-бавно И потъват в зимния си сън И само шепота на тишината продължава да се утаява върху килима от листата пожълтели в очакване на бялото безмълвие        ", "date": "2017.12.21", "title": "Иван Гранитски за завладяващите светове на Тома Върбанов"}
{"url": "http://epicenter.bg/article/SASht-dostavyat-smartonosni-orazhiya-na-Ukrayna/143476/7/0", "text": "  Държавният департамент на САЩ потвърди вчера, че е издал разрешително за търговски доставки на смъртоносни оръжия за Украйна.   Оръжията за износ са произведени от американски компании, предаде ТАСС, като цитира представител на американското външнополитическо ведомство.  Според представителя става дума за износ за Украйна на \"ограничено количество стрелково оръжие и леко въоръжение от американски производители\". Той обясни, че политиката на САЩ \"никога не е ограничавала такива търговски продажби\". Представителят на Държавния департамент обясни, че Вашингтон редовно разглежда заявки за получаване на разрешителни за износ на оръжия \"на индивидуална основа\". Той също така обърна внимание, че САЩ не са продавали пряко и не са предавали безвъзмездно отбранителни оръжия на Украйна, но добави, че \"ние не изключваме, че можем да започнем да правим това\".    ", "date": "2017.12.21", "title": "САЩ доставят смъртоносни оръжия на Украйна"}
{"url": "http://epicenter.bg/article/Astronomicheskata-zima-zapochva-v-18-28-chasa/143477/7/0", "text": "  Астрономическата зима започва на 21 декември у нас в 18 часа и 28 минути, съобщават от Националния институт по метеорология и хидрология при БАН. Зимата е един от четирите сезона в умерения пояс, заедно с пролетта, лятото и есента. Астрономично тя започва със зимното слънцестоене - около 21 декември в Северното полукълбо, и около 21 юни - в Южното полукълбо. Зимата завършва с пролетното равноденствие, което е около 21 март в Северното полукълбо и около 23 септември - в Южното полукълбо.  През зимата дните са най-къси, а тяхната продължителност зависи от географската ширина. През зимния сезон се измерват най-ниските температури, а в районите, по-отдалечени от екватора, през зимата има и значителни снеговалежи.      ", "date": "2017.12.21", "title": "Астрономическата зима започва в 18.28 часа"}
{"url": "http://epicenter.bg/article/Hari-zavede-Megan-na-predkoleden-obyad-v-dvoretsa--Snimki-/143493/10/99", "text": "", "date": "2017.12.21", "title": "Хари заведе Меган на предколеден обяд в двореца (Снимки)"}
{"url": "http://epicenter.bg/article/Taynite-na-bezuprechniya-stil-na-printsesa-Dayana--koito-sa-aktualni-i-dnes/143497/10/84", "text": ", пример за подражание и истинска модна икона. 20 години след смъртта й, нейни снимки продължават да циркулират в социалните мрежи, а стилисти все още коментират визията й на светски прояви. Принцеса Даяна се е придържала към  . Така например винаги е съчетавала носенето на рокли с голи рамене с елегантни бижута. Тя избира официалните си тоалети  , но никога и двете в съчетание, за да изглежда изисквано. Принцеса Даяна е  , които винаги са модерни и стилни. Особено ефектно допълват черни и червени дрехи. Тя рядко е избирала претенциозни рокли, като е предпочитала тоалети с прости и изчистени линии.   Детайл от личния й гардероб са . За разлика от другите членове на британското кралско семейство, принцеса Даяна нямаше афинитет към атрактивните шапки, а добре подбрани ръкавици слагаше само при определени случаи, когато етикетът го изисква.   Източник: дарик", "date": "2017.12.21", "title": "Тайните на безупречния стил на принцеса Даяна, които са актуални и днес (Снимки)"}
{"url": "http://epicenter.bg/article/Bozhestvenata-Dzheyn-Fonda-na-80-godini/143498/10/100", "text": "днес навършва …. 80 години. Да, правилно прочетохте! Звездата, която изглежда ослепително, признава, че е пълна с желязо, но все още може да ходи на пилатес.  е родена на 21 декември 1937 година в Ню Йорк. Тя е дъщеря на Хенри Фонда, сестра на Питър Фонда и леля на Бриджит Фонда.     е двукратна носителка на наградата Оскар, трикратна носителка на наградата Златен глобус, създала незабравими образи на големия екран, политическа активистка, феминистка и основателка на течения във фитнеса и аеробиката. Решава да прекрати актьорската си кариера през 1991, но след третия си развод се завръща в киното през 2005 година. Една от  на  младост на   е нейният отказ да загърби сладостите на живота с напредването на възрастта. На 74-годишна възраст тя обяви, че никога не е имала толкова пълноценен секс.   Източник: дарик", "date": "2017.12.21", "title": "Божествената Джейн Фонда на 80 години"}
{"url": "http://epicenter.bg/article/Vnuchkata-na-prezidenta-na-Filipinite-Rodrigo-Duterte-pozira-s-roklya-za-10-000-paunda-/143501/10/99", "text": "", "date": "2017.12.21", "title": "Внучката на президента на Филипините Родриго Дутерте позира с рокля за 10 000 паунда (Снимки)"}
{"url": "http://epicenter.bg/article/Horoskop-za-2018-godina--Ochakva-ni-semeyna-stabilnost--momenti-na-shtastie--no-i-ne-malko-obrati/143524/10/101", "text": "  Влиянието на Нептун върху зодия Риби, което ще се усеща през цялата година, обещава голяма умствена сила. С търпение и упоритост, ще постигнете вашите цели с лекота, както в работата, така и в личния живот.   Според хороскопа 2018г. ще донесе и оригинални идеи, чувство за хумор и последно, но не по значение, мирен подход при взаимодействието с хората. Всички тези позитивни качества могат да бъдат много полезни в отношенията, например.   Говорейки за кариерата, когато Уран навлезе в Овен, ще бъде много полезен. Ще стимулира мислите ви, смелостта ви и упоритостта ви, които ще ви помогнат да решавате различни проблеми. Вероятно ще се чувствате несигурни от бремето на отговорностите, но не се тревожете, това се случва на всички от нас. Благодарение на влиянието на Юпитер, можем да очакваме съществени доходи. Обаче тази планета може да ви донесе и негативи – вероятно няма да можете да избегнете някои рискове. Това може да не ви се отрази добре, особено, ако вашите финансови средства и спестявания са в играта.   Така или иначе, просто да чакате щастието да падне в ръцете ви, не е достатъчно. Понякога е необходимо да направите първата крачка и да вземете съдбата си в ръце. С нашия хороскоп за 2018г., сте в сигурни ръце. С мир и сигурност, хороскопът ще ви ръководи през националното пътешествие, което тази година ще представлява.   Ако се интересувате каква ще бъде 2018г., просто отидете на Хороскоп за всеки зодиакален знак. Прочетете е подготвила годината за вас и бъдете готови!   Тази година, родените в този огнен знак, ръководени от Марс, ще имат много енергия и е най-добре да вложат тази енергия в кариерата си. Няма да ви липсва обаче нищо в отношенията. Благодарение на усърдието ви и упоритостта ви, които са типични за Овен, ще можете да постигнете всички цели, които си поставите. Не само, заради личните ви качества, но и заради разположението на планетите, сигурно е, че   Хороскопът за 2018г. ще бъде положителен за Овен. През първите месеци на годината, отношенията ви може да бъдат в застой. Влиянието на Венера ще бъде силно, заради това вие ще бъдете чувствителни, когато става въпрос за чувства. Няма да имате проблеми да действате уверено и да вземете ролята на лидер, което ще ви направи идеален кандидат за лидерски позиции. Ръководителите няма как да не забележат потенциал като вашия.   Пролетните месеци на 2018г. ще донесат нови и нетрадиционни идеи на зодия Овен. Обаче, заради прекомерно мечтаене, ще възникнат трудности в концентрацията. Като говорим за връзките и отношенията, вашата упоритост ще се докаже отново. Ще бъдете упорити в любовта си. Още повече, вашето импулсивно поведение и надмощието над сърцето ви пред мозъка, ще ви обещаят велика и романтична любов. Ще се чувствате добре сред приятелите си или някъде, където можете да се откъснете от ежедневните проблеми.   В периода на по-топлите месеци, заради навлизането на Венера в зодия Лъв, може да очаквате мир в личния си живот. Връзките и отношенията ви ще бъдат много лоялни и почтителни. Няма да има обрати и свалките за една вечер няма да ви привличат. През лятото ще настъпи благоприятен период за кариерата. Вашата способност да анализирате и да стигате до сърцето на проблема е в разцвета си. Обаче внимавайте със здравето си, не трябва да се изоставяте прекалено много за сметка на работата ви.   Според Хороскопа през есента на 2018г., голяма част от вниманието ви ще се насочи към семейството. Въпреки причината за вашето униние, ще намерите помощ и енергия сред най-близките си хора. Още повече, Меркурий в знака на Скорпион, ще допринесе за положителен ефект на вашето умение да попивате информация. Докато сте концентрирани, никоя пречка няма да ви се стори прекалено голяма. Ще се чувствате любознателни. Няма да имате проблем да говорите на теми, които се считат за табу.   В края на годината, Овен ще се концентрира над обучението. Ще чувствате отговорност и вашите морални аспекти ще бъдат силни. Това ще влияе на изпълнението на работата ви, също и в личния ви живот. Ще наредите приоритетите си и ще разберете какво е важно за вас и това ще ви помогне да започнете новата година с бистър ум и определена цел.   Според звездите 2018г. ще бъде много положителна за хората родени в знака на Телец. Особено по отношение на кариерата. Родените в този знак, ръководени от Венера, обикновено са отговорни и надеждни. Тези качества се важни, така че не се страхувайте да покажете на какво сте способни. Запомнете, съдбата обича смелите. Просто си поставете цел, бъдете упорити и никой проблем няма да ви се стори прекалено голям.   Точно в началото на 2018г., ще почувствате силна физическа и умствена енергия, заради влиянието на Меркурий върху Скорпион. Следователно, по пътеката към успеха ви няма да срещнете трудности. Ако има дребни препятствия, вие лесно ще успеете да ги преодолеете. Няма да ви липсва мотивация. В свободното си време, ще се насладите на компанията на приятелите си. Не забравяйте за физическото си състояние. Представителите на Телец ще имат много енергия, така че, ако не харесвате фигурата си, сега е точното време да направите нещо по въпроса.   Според Хороскопа през пролетните месеци сетивата ви ще бъдат обострени. По време на този период всичко процъфтява и вашите емоции също. Следователно, работата и кариерата ви ще преминат на заден план. Ще се фокусирате върху любовта, изкуството и върху всичко, което намирате за красиво. Когато става въпрос за връзки и отношения, представителите на зодия Телец ще очакват романтика и страст. Тези от вас, които са били необвързани ще имат шанс да създадат нова връзка в този период. А тези, които са намерили любовта, ще се насладят на хармония.   Настроението през лятото на 2018г. ще бъде много добро. Може би, заради постоянното любовно настроение или заради постиженията в работата, които тези месеци ще ви донесат. Ще процъфтявате особено в бизнеса и финансите. Ще изпъкнат организационните ви умения. През този период няма да има неочаквани обрати във връзките и взаимоотношенията. Ще се насладите на хармония в семейството. Грижете се и за здравето си, въпреки, че е топло навън.   Според Хороскопа скъсяващите се дни ще донесат предимства на представителите на зодия Телец в работата с хора. Заради влиянието на Венера върху зодия Везни, ще изглеждате много мили и чаровни за хората около вас. Не се страхувайте да използвате това както в личния си живот, така и в работата. Например, сега е точното време да поговорите с шефа си за заплатата си. Обаче, не трябва да ставате арогантни, защото това може да ви изиграе лоша шега. През тази зима ще трябва да вземете сериозно решение, а това може да ви смути. Може би, някой ще открие вашите слабости.   В сравнение с миналата година, в която вие се насладихте на мир, положителна енергия и постижения, хороскопът през 2018 година ще бъде забързан за представителите на зодия Близнаци, особено в средата на годината. Хората родени в този зодиакален знак, ръководени от Меркурий, обикновено са интелектуални и чувствителни. Може да използвате тези качества по предназначение, например, когато решавате проблеми или преодолявате препятствия.   Точно в началото на годината, може да възникнат някои проблеми във взаимоотношенията, заради влиянието на Венера върху Козирог. Представителите на зодия Близнаци са склонни да стават емоционално недостъпни и дори да отричат емоциите си. Всяко изразяване на привързаност и чувства ще ви изглежда странно, вашето виждане за света ще бъде много реалистично. Обаче, в екстремни случаи, желанието да се борите за вашите собствени вярвания може да ви донесе проблеми. Внимавайте да не прекрачвате границата.   Въпреки, че може да не сте много доволни от личния си живот, този период ще е добър за кариерата ви. Няма да има нищо, което ще ви разсейва. Още повече, темпото, което ще си поставите, ще се задържи през цялата пролет на 2018г., следователно нищо няма да ви попречи да получите наградата, която заслужавате. Може да бъдете привлечени към пътешествия и приключения, но се опитайте да устоите на изкушението още малко.   Според хороскопа, представителите на зодия Близнаци ще бързат в средата на 2018. Човекът, който ще срещнете може да развали баланса ви. Без значение дали е сродна душа, нов приятел или запознанство в работата. Ще си паснете веднага. Това не е за учудване, защото навлизането на Меркурий в Лъв ще има положителен ефект върху връзките и взаимоотношенията през цялото лято. Благодарение на скоро придобитата ви увереност, ще имате успех и в работата. Сега е времето да направите промяна, ако желаете. Вероятно първоначално няма да знаете какво да правите, но накрая ще успеете ефективно да организирате времето си и ще постигнете всичко, което желаете. Със скъсяващите се дни, Близнаците могат да очакват успокоение отново. След постиженията в работата ви, сега ще можете да обърнете внимание на взаимоотношенията с хората отново. Поглезете половинката си. Всичко, което трябва да направите е да поемете инициатива и да се реванширате за всички моменти, които сте прекарали в работа. Ще намерите хармонията отново. И новите връзки ще бъдат успешни.   Хороскопът обещава хармоничен край на 2018г. и за Близнаците. Ако не знаете какво да правите в свободното си време, прекарайте време с приятелите си. Ще се чувствате добре в компанията им. Ще се отпуснете, а на следващия ден ще бъдете заредени с енергия и ще се представите отлично. Грижете се за здравето си и се обличайте топло.   Хората родени в този емоционален зодиакален знак, ръководени от Луната могат да очакват година изпълнена с прекрасни преживявания.   Хороскопът за 2018г. предвижда, че представителите на зодия Рак ще постигнат велики неща по отношение на кариерата, също и в личния им живот. Обаче, това което е по-важно, ще сбъднете мечтите си и ще изпълните повече от едно от очакванията ви. Може да срещнете и трудности, но наградата, които ви чака в края си заслужава. Още повече, преживяванията, които ще имате по пътя ще са безценни.   Според хороскопа началото на 2018г. ще донесе хармония във взаимоотношенията ви. Заради положителното въздействие на Венера, ще бъдете общителни, а това ще даде резултат в лесно създаване нови връзки с хора. Обаче, когато става въпрос за лични и интимни неща, ще оставите чувствата ви да ви ръководят. Разумът ще отстъпи на чувствата. Ще бъдете уязвими в тези моменти и трябва да внимавате пред кого разкривате себе си.   Меркурий, който ще бъде в Овен през пролетта на 2018г. обещава помощ в кариерата на представителите на зодия Рак. Благодарение на това влияние, ще бъдете решителни, а по този начин няма да имате проблем в решаването на проблеми. Още повече, когато става въпрос за комуникацията с хората, вие ще бъдете уверени, енергични и убедителни. Сега е правилният момент да инвестирате време в работата и да не страхувате да попитате шефа си за увеличение на заплатата.   Според хороскопа летните месеци ще бъдат ориентирани отново към връзките. Ще преживеете и малко приключения. Просто трябва да сте с правилните хора или да спрете да се страхувате да отидете на пътешествие. Ще откриете, че не се страхувате от неизвестното толкова, колкото преди. Ще натрупате и много опит и увереност. Представителите на зодия Рак ще бъдат много по-привлекателни за потенциални партньори.   С началото на есента на 2018г. ще имате друг благоприятен период за развитие на кариерата. Меркурий ще навлиза в Козирог, следователно няма да ви липсва мотивация. Може да придобиете добър самоконтрол, който ще ви бъде от полза, когато общувате с хора. Все пак трябва да внимавате със здравето си в този период, защото сте в опасност от дребни наранявания причинени от невнимание.   Когато става въпрос за личния ви живот, ще оцените наистина приятелите си и семейството си. Ще дадете всичко от себе си, за да задържите хармонията във взаимоотношенията си. От части това е причината заради, която дългосрочните връзки на представителите на зодия Рак ще процъфтяват в края на годината. Внимавайте, все пак, да не се пристрастите към половинката си – това може да наруши емоционалния ви баланс.   Хората родени в този огнен зодиакален знак, ръководени от могъщото Слънце са много енергични. Те са много благородни и имат лидерски умения. Благодарение на характера ви ще можете да извлечете положителното от трудностите, а това ще ви помогне по пътя ви. Затова хороскопът за зодия Лъв е позитивен. Според звездите можете да очаквате успешен период, особено в края на годината.   Точно в началото на годината можете да очаквате предимства допринесени от местоположението на Меркурий в Водолей.   Представителите на зодия Лъв ще изпитат нуждата да се застъпят за себе си, независимо от обстоятелствата. Все пак това влияние може да бъде и отрицателно – когато става въпрос за комуникация, особено във взаимоотношенията, където да се правят компромиси е необходимо. Но точно сега, вие не мислите за тях изобщо.   Заради влиянието на Венера, пролетта на 2018г. ще задвижи личния ви живот. Хороскопът предполага, че няма да ви липсва компания от срещуположния пол, флиртуване и приключения. Има голям шанс за нова връзка през този период. Ще бъдете привлечени към пътувания и изследване на неизвестното.   В средата на 2018 година очаквайте трудности. Безпокойство ще забави вашето темпо на работа, а по този начин може да се окажете в задънена улица. Препоръчително е представителите на зодия Лъв да обърнат внимание на кариерата си, за да поправят минали грешки възможно най-скоро. Този период не е подходящ за почивка, по-добре е да изчакате за по-подходящ период. Хубаво е да се фокусирате и върху семейството си, защото там ще намерите подкрепа и спокойствие. Най-близките ви хора ще се радват да ви помогнат в трудни моменти.   Есента обещава професионалния живот да се успокои. Благодарение на характера ви, вече сте успели да превъзмогнете най-лошото. Според хороскопа сега е правилното време за зодия Лъв да обърнат внимание на връзките си. Венера във Везни обещава хармония и щастие.   Следователно, дълготрайните връзки ще процъфтят. Взаимното ви доверие ще расте всеки ден. Не се страхувайте да направите следващата стъпка. Есента на 2018 е перфектното време за това – няма да бъдете отхвърлени.   Краят на тази година обещава успех в кариерата и хармонията във взаимоотношенията ще продължи. Представителите на зодия Лъв могат да се отличат от тълпата и да сграбчат възможностите с две ръце. Не пропилявайте шанса си. Очаква ви повишение в кариерата. На Коледа, ще се насладите на заслужена почивка в семеен кръг.   Звездите ясно показват, че 2018г. ще бъде спокойна за Девите, особено в кариерата. Хората родени в този знак, управлявани от Меркурий, са трудолюбиви, честни и обичат всичко да е под контрол. Следователно, не се страхувайте, че кариерата ви може да е в опасност. В личния живот, може да очаквате хармония и нови преживявания, но и някои обрати. Според хороскопа точно в началото на годината, ще попаднете във въртележка от събития. Заради влиянието на Марс, ще бъдете заредени с много положителна енергия, която ще предавате на хората около вас.   Следователно, не се чудете защо Девите ще привличат толкова много хора към тях, може да срещнете и потенциални партньори. Обаче, докато връзката ви не е официална, внимавайте с ревността. Това може да обезкуражи половинката ви.   С настъпването на лятото през 2018г., когато времето най-накрая е по-топло, ще ви се излиза. Няма да ви се стои на едно място, ще искате да изследвате. Заради влиянието на Венера върху Близнаци, няма да искате само един партньор. Следователно, когато става въпрос за лични връзки, Девите ще бъдат хаотични. Поне кариерата ви всичко е спокойно. Достатъчно е да поддържате това темпо и да оставите греховните мисли да излязат на повърхността в свободното време след работа.   Лятото на 2018г. обещава силно чувство за морал, предимно заради влиянието на Марс върху Водолей. След предишния див период, събитията около вас най-накрая ще се успокоят, а това ще ви даде достатъчно време, за да изясните приоритетите си и да прецените дългосрочните си цели. В работата ще имате добри организационни умения. Шефът ви ще ви забележи, така че заслужената награда няма да ви се изплъзне. Представителите на зодия Дева ще се чувстват добре около приятелите и семейството си. Хороскопът предполага, че вие ще се чувствате най-добре около тях.   Преходът към студените месеци ще ви донесе нерешителност по важните въпроси. Ако сте на път да вземете важно решение, по-добре го отложете за по-късно. Ситуацията във връзките и взаимоотношенията през есента на 2018г. ще бъде спокойна и хармонична. Обаче сте склонни да се изолирате от външния свят. Вашата изразителност може да бъде по-тромава от обикновено. Моментът ще бъде перфектен за развитие на различни умения. Все пак, по време на спорт, Девите трябва да внимават за дребни наранявания. В края на 2018г., дългосрочните връзки ще процъфтяват.   Според звездите хороскопът за 2018г. ще бъде спокоен за Везните. Хората родени в този чувствителен, но амбициозен зодиакален знак, ръководени от Венера, най-накрая ще имат малко почивка. Не трябва да се тревожите, че ще се отегчите през тази година. Интересни преживявания ви предстоят, особено в кариерата. Когато става въпрос за личния ви живот, не очаквайте значителни обрати. Хороскопът е доста стабилен - дългосрочните връзки ще се облагодетелстват с хармония и съчувствие.   За Везните, началото на 2018г. ще бъде спокойно. Научили сте се да се справяте със забързаните периоди без затруднение, така че няма да се разсейвате толкова лесно. Вашата увереност може да ви бъде полезна, особено в работата. Може да попаднете в ситуация, в която другите се колебаят, бъдете им полезни – със съвети или с действия. По този начин, вашите усилия ще бъдат възнаградени. Заради влиянието на Меркурий ще процъфтяват междуличностните връзки. Според хороскопа ще придобиете важни бизнес контакти, може да срещнете и потенциални партньори през този период.   С пристигането на пролетта, влиянието на Венера върху Телец ще ви донесе напрегнати дни. Ще преживявате всеки момент, а това ще ви направи по-чувствителни в личните връзки. Човек от срещуположния пол, например член от семейството, може да ви нарани много или напротив, може да предизвика положителни чувства у вас, които няма да бъдат по-спокойни.   Везните ще преживят лятото на 2018г. със спокойно темпо на работа. Няма нужда от бързане, но не трябва и да изоставате. Това би предизвикало нежелано внимание от ръководителите ви. Вашето свободно време може да бъде посветено на спорта, време сред природата или с близките хора. Ще се заредите с енергия, която може да ви е липсвала през първата половина на годината. Влиянието на Меркурий върху Дева през септември, ще бъде много полезно както в кариерата, така и в личните връзки. Хороскопът предполага, че ще се справите страхотно в решаването на различни проблеми, които можете да анализирате моментално и по този начин да стигнете до сърцето на проблема.   С предстоящия край на 2018г., дълготрайните връзки може да процъфтят. Взаимното доверие се отплаща и вашата връзка ще бъде по-силна от всякога. Заради позитивната енергия в личния ви живот Везните, които са необвързани могат да очакват интересни запознанства. Потенциален партньор, който може да ви привлече, ще се появи в обкръжението ви. За да получите това, което искате, ще трябва да вложите много усилия. Обаче хороскопът ви обещава, че си заслужава.   Звездите показват, че хороскопът на зодия Скорпион за 2018г. ще бъде много положителен. Особено през първата половина на годината. Хората родени в този зодиакален знак, управляван от Марс, обикновено са самоуверени и упорити личности. Заради характера им, те ще имат успех, особено в работата, където ще постигат всичко, което пожелаят. В отношенията, хороскопът не отбелязва никакви изключителни събития. Обаче ви предстои забава и потенциални партньори.   Още от началото на годината, много положителна енергия ви очаква в работата. Ще се движите директно към вашата цел, така че много скоро тя ще бъде пред вас. Внимавайте да не бъдете прекалено безскрупулни по време на усилията си. Може да нараните някой близък за ваш човек. В началото на пролетта на 2018г., представителите на зодия Скорпион може да очакват любов, защото според хороскопа, влиянието на Венера върху Риби ще ви донесе уважение от хората около вас. Хората ще се разбират много лесно с вас и ще намират общи неща, не е за учудване, че това може да повлияе като магнит за потенциалните партньори. Възможни са и ситуации, в които ще можете да избирате между различни хора. Единственият недостатък на този период ще бъде прекомерната доверчивост, от която ще страдате.   Топлите летни месеци ще донесат затишие в личните взаимоотношения. Време е да се фокусирате върху работата си, ако не искате да си създавате проблеми. Особено през месец юли 2018г. За щастие, влиянието на Марс върху Водолей ще ви донесе добри организационни умения, така че ще успеете да оползотворите времето си и да спасите ситуацията. Но безплатен обяд няма. Предстоят ви трудности.   Според хороскопа ситуацията в кариерата ви ще се успокои през есента на 2018г. Но могат да възникнат дребни проблеми във взаимоотношенията. Не забравяйте, че насочването на гнева от работата към партньора ви или семейството ви не е най-добрата идея. Някой хора може да не разберат вашия гняв и по този начин да възникнат конфликти.   Предстоящият край на годината ще осигури интересен период за необвързаните представители на зодия Скорпион. Ще се насладите на много приключения и флиртуване. Вие ще преживеете нещо непознато и ново. Хороскопът за 2018г. обещава стабилност за дългосрочните връзки през зимата. Вашата връзка е по-силна от всякога след последния спор. За кариерата обаче нещата, които не сте успели да свършите до сега, вече са изгубени. Ще трябва да понесете последствията от това.   Очакват ви много неща. Хороскопът за 2018г. ще бъде зареден с много положителна енергия за всеки Стрелец. Хората родени под този знак, ръководени от Юпитер се отличават с възможността да правят бързи и точни решения. Те също така са оптимистични и независими и следователно ще се представят добре в отношенията и кариерата.   За зодия Стрелец, началото на 2018г. ще донесе постижения, особено от личен характер. Представителите, които са в дългосрочна връзка, може да очакват хармония и взаимност. Ще се насладите на спокоен период без аргументи – това се отнася и за вашите близки и приятели.   Влиянието на Венера върху Водолей не е положително към страстта и романтичните връзки, точно затова тези от вас, които са необвързани в момента ще имат трудности в комуникацията със срещуположния пол. Ще бъде най-добре, ако фокусирате енергията си в кариерата. Пролетта на 2018г. и постепенното затопляне означава нов извор на енергия за Стрелците. Заради влиянието на Меркурий, ще имате ярко въображение и ще можете да вземате решенията бързо. Новите и свежи идеи няма да са проблем за вас. Според хороскопа тези идеи може да бъдат полезни, особено в кариерата. Ако се фокусирате върху работата в този период, ще можете да направите големи промени и ще имате успех. Заслужената награда няма да закъснее.   След този забързан период, заслужавате почивка през лятото. Отидете на почивка, няма да пропуснете нищо вкъщи, а и наистина имате нужда от това. Заради извънредната работа и преумората, е възможно да допускате грешки по невнимание, които ще разстроят шефа ви. За Стрелците, есента на 2018г. ще донесе безгрижен период, през който връзките ще процъфтяват. Хороскопът обещава различни потенциални партньори, които ще се появят в обкръжението ви. Следователно, необвързаните представителите на зодията ще се насладят на забавления. Влиянието на Меркурий върху Венера може да забави способността ви да вземате решения. Ще почувствате подсъзнателно, че трябва да разгледате всичко в детайли. Така че, заради вашата тромавост, може да пропуснете някои интересни възможности.   Предстоящият край на 2018г. ще бъде доста рационален за вас. Според хороскопа има енергия в този период, която ще има ви влияе особено на интелекта. Следователно ще бъдете привлечени към по-сложни задачи или мистерии. Ще си починете добре около камината, докато четете приключенска книга, например. По това време, ако се опитвате да постигнете нещо в кариерата няма да си заслужава. Най-вероятно, усилията ви ще бъдат пропилени. Обаче, като заговорим за връзките, няма да има заплахи в края на 2018г. Може да очаквате само хармония.   Звездите подсказват, че хороскопът за 2018г. ще бъде предимно положителен за Козирог. Хората родени в този зодиакален знак, ръководени от Сатурн, може да очакват различни събития, положителни и отрицателни. Но такъв е животът. Важно е да научите урока си. И точно това трябва да знаят представителите на зодия Козирог. В допълнение на това, благодарение на своя характер и склонност към трудолюбие винаги ще намерите начин да разрешите всеки проблем.   Точно в началото на годината, влиянието на Марс върху Стрелец, ще донесе желание за борба в това, в което вярвате – което може да доведе до проблеми. Ако сте прекалено инатливи по време на конфликт с някой авторитетен човек (вашия шеф, например), ситуацията може да не завърши много добре за вас. Важно е да останете спокойни, да оцените ситуацията реалистично и да знаете, кога си заслужава да рискувате и кога е по-добре да отстъпите назад. Раздразнението или прилива на енергия могат да бъдат изпуснати чрез някакъв спорт, например. С пролетните месеци на 2018г. и постепенното затопляне, вие ще се разтапяте също. Ще бъдете привлечени към всичко ново,например, да бъдете с някой от срещуположния пол. Хороскопът обещава на тези, които са необвързани много приключения и дори флиртуване през този период. Още повече, случайните запознанства могат да прераснат в любов. Всичко, което трябва да направите е да опитате упорито и настоятелно.   Всеки Козирог може да очаква обстановката в кариерата да се успокои. Предишните проблеми ще бъдат превъзмогнати и прогонени и ще навлезете в правилното темпо. Ако целите да постигнете нещо, сега е точното време да покажете на какво сте способни. По време на този период връзките ще бъдат стабилни, така че не трябва да се тревожите за възникващи конфликти. Ще бъдете придружени от хармонична енергия Есента на 2018г. ще донесе възможни проблеми според хороскопа. Заради влиянието на Венера върху Скорпион, ще бъдете привлечени към забранения плод. Вашите чувства ще бъдат силни, но вие ще дадете най-доброто от себе си, за да не го покажете. В екстремни случаи, подобен символизъм би означавал изневяра. От друга страна, по отношение на живота в работата ще имате тих период. Ще можете бързо да анализирате и да разрешавате проблеми от всякакъв вид. Ако сте трудолюбиви и старателни, заслужената награда ще бъде близо до вас.   Ръководен от Уран, хороскопът за Водолей ще бъде положителен, особено до средата на 2018г. Хората родени под този зодиакален знак често са интелектуални и се отличават с иновативните си идеи, затова те могат да се справят с проблемите в живота с лекота. През тази година, можете да очаквате успех в кариерата, не само заради личността ви. Когато става въпрос за взаимоотношенията, всичко ще бъде стабилно без значителни промени.   За Водолей, началото на годината ще донесе забавяне в амбициите. Вместо върху кариерата, ще бъдете фокусирани предимно върху връзките. Склонни сте да се изолирате от останалите. Ще се чувствате по-добре сами. Според хороскопа ситуацията ще се обърне изцяло през март. Заради влиянието на Меркурий в Риби, Водолеите може да очакват положителна енергия. Ще комуникирате отлично и ще правите заключения с половинката си бързо и лесно. Умът ви ще може да преработва много енергия. Ще вземете най-доброто от този период и в кариерата ще получите много важни бизнес контакти и в личния живот.   През летните месеци ще имате успех. Ще се справяте страхотно в работата, но ще трябва да поддържате сегашното темпо, така и в личния живот. Хороскопът разкрива, че този топъл период през 2018г. ще бъде най-благоприятен за необвързаните Водолеи, защото потенциалните партньори ги очакват. Ще чувствате силна връзка между вас и човека, който срещнете. Има голям шанс взаимните симпатии да прераснат в нова и силна връзка.   Есента ще донесе сериозно настроение за Водолеите. Първоначалната любов вероятно се е изпарила, но това не означава, че чувствата са отслабнали – точно обратното. Превърнали сте се в сериозни партньори. Този период ще бъде благоприятен за дълготрайните връзки, които ще бъдат стабилни и хармонични. Обстановката в кариерата ще бъде скучна. Вероятно вече сте имали своя шанс, и ако сте го пропилели, няма какво друго да направите.   Според хороскопа настъпващия край на 2018г. ще донесе силна умствена енергия, заради влиянието на Меркурий върху Скорпион. Можете преработвате големи количества информация с лекота. Обаче, не можете да го използвате като предимство в работата. Трябва да се фокусирате върху обучението и да се подготвите за бъдещето. Никога не знаете, кога вашите знания ще ви бъдат полезни. Помислете за здравето си през студените дни.   Хороскопът за 2018г. съветва Риби да държат очите си отворени, особено през пролетта. Ще имате шансове, които може да не се случат отново! Хората родени под този зодиакален знак, управлявани от Нептун са чувствителни и съпричастни, а от друга страна са отговорни и надеждни. Това им дава голямо предимство в създаването на бизнес контакти чрез междуличностни връзки.   Точно в началото на годината, Рибите ще имат сравнително лесен период. Хороскопът разкрива, че ще бъдете много дружелюбни и непринудени в обкръжението си. Ще привличате хора близо до себе си без усилия. Можете да използвате това като предимство както в кариерата си, така и в личните си връзки, ако желаете да срещнете някого от противоположния пол.   Пролетта на 2018г. ще допринесе големи шансове в кариерата , особено благодарение на влиянието на Марс върху Козирог. Това желание за материален успех, което ще чувствате в тези дни, ще ви мотивира и ще ви ръководи. Ще притежавате огромен самоконтрол и умения за управление. Следователно, вие сте идеален кандидат за лидерски позиции. Просто трябва да бъдете упорити в усилията си и скоро целта ви ще бъде пред вас. Ще изпуснете напрежението най-добре с физически дейности. Опитайте йога.   Лятото ще помогне на Рибите да обърнат внимание на връзките. Важно е да се реванширате на половинката си за всичкото време, което сте прекарали в работа. Това е единственият начин да избегнете конфликти. Според хороскопа благодарение на влиянието на Венера, някои личности ще имат голям шанс да срещнат сродната си душа. През този период ще се влюбите. Има много нежни чувства във вас, които ще искате да споделите с някого. Ако успеете да намерите някой със същото настроение, успехът е гарантиран.   Есента на 2018г. ще бъде насочена изцяло към връзките. Благодарение на влиянието на Венера върху Везни, тези аспекти от живота ще бъдат много ценни за Рибите. Ще се опитате да направите всички около вас щастливи и искате да живеете в хармония с тях. Обаче, не обръщайте внимание на вашия съвършен имидж, защото по този начин може да забравите реалността. Според хороскопа само това може да се обърка. С настъпващия край на 2018г., Рибите ще се фокусират отново върху работата си. Все още има време да наваксате, а ако подходите оптимистично, ще се насладите на Коледа спокойно, обградени с хората, които обичате най-много. Може да се концентрирате и върху обучения и благотворителност.   Източник: Канал 3", "date": "2017.12.21", "title": "Хороскоп за 2018 година: Очаква ни семейна стабилност, моменти на щастие, но и не малко обрати"}
{"url": "http://epicenter.bg/article/Dvoretsat-Kensingtan-pusna-ofitsialni-romantichni-portreti-na-Hari-i-Megan--Snimki-/143535/10/100", "text": "Британският  и годеницата му  решиха да отбележат годежа си с официални снимки, които бяха публикувани в социалните мрежи от двореца Кенсингтън. Снимките са озаглавени с простичкото \"Принц Хари и госпожица Меган Маркъл, Декември 2017\".   Снимките са дело на фотографа Алекси Любомирски.    Източник: Дарик", "date": "2017.12.21", "title": "Дворецът Кенсингтън пусна официални романтични портрети на Хари и Меган (Снимки)"}
{"url": "http://epicenter.bg/article/Nikol-Shertsinger-promotira-aromati-v-seksi-video/143541/10/100", "text": "", "date": "2017.12.21", "title": "Никол Шерцингер промотира аромати в секси видео (Видео)"}
{"url": "http://epicenter.bg/article/Politsiyata-potvardi--che-razsledva-Staloun-sa-seksualno-napadenie/143547/10/100", "text": "Полицията в Санта Моника, Калифорния, потвърди, че разследва Силвестър Сталоун за сексуално нападение. 50-годишна актриса се е оплакала миналия месец. Тя   съобщи Контактмюзик. Случаят ще бъде разследван, макар и да е трудно да бъдат събрани доказателства за толкова старо провинение. След края на разследването прокуратурата ще прецени дали да бъдат повдигнати обвинения. Според запознати със случая  , докато снимал \"Рамбо III\". Той се разделил с нея, когато разбрал, че съпругът й е разстроен от връзката им, макар и вече да не живеел с нея. Сталоун се опасявал, че съпругът може да е свързан с хвърления в двора му коктейл \"Молотов\". Ако разследването установи, че обвиненията не са верни, статутът на Сталоун ще бъде променен на жертва. Адвокатът му вече каза, че ще настояват жената да бъде обвинена за подаване на лъжлива информация. Преди месец говорител на актьора заяви, че подобно нещо \"никога не се е случвало\". ", "date": "2017.12.21", "title": "Полицията потвърди, че разследва Сталоун за сексуално нападение"}
{"url": "http://epicenter.bg/article/Rosen-Plevneliev-i-Desi-Banova-ochakvat-bliznatsi/143554/10/99", "text": "Слуховете около най-одумваната ВИП-двойка у нас нямат край. Любопитното е, че самите влюбени дават повод за най-различни тълкувания на тяхната връзка и бъдещи намерения.   \"Връзката на Деси Банова и Росен Плевнелиев се развива по-шеметно и от най-смелите прогнози. Два месеца след телевизионното признание на бившия президент, че със синиоптичката са влюбени и живеят заедно, сега дойде и още една сензационна новина за двойката - те чакат потомство\", твърди \"Уикенд\".   \"При това бебетата им ще са не едно, а две, отбелязва изданието. Самата метеороложка се похвали преди няколко дни пред хора от приятелския си антураж, че е ходила на преглед с ултразвук и той е показал, че носи в утробата си близнаци\".   \"Зародишът в корема на Деси явно е отскоро, тъй като на нея все още не й личи. Самата синоптичка много се радвала, че ще има две дечица от любимия си, но същевременно била доста притеснена за фигурата си. От свои приятелки тя знаела, че бременните с близнаци дами карат по-тежко месеците преди раждането и наедряват драстично.   Още когато връзката й с президента стана публично известна Банова обяви, че иска деца от новия си мъж\", сипе подробности \"Уикенд\".   Според запознати тогава тя вече е била заченала от бившия държавен глава, но на този етап не желаела да оповестява това. Новината, че звездна двойка №1 на 2017 г. ще се сдобие с общи наследници обяснява защо Плевнелиев и изгората му са толкова щастливи напоследък. Навсякъде, където се появят заедно, двамата сияят.   Причината за тийнейджърското им поведение е именно радостта от бременността\", подчертава изданието. Всъщност Расен Плевнелиев и Деси Банова са и ще бъдат във фокуса на медийния интерес на жълтите издания, заради публичното интимно разголване, което двамата направиха в \"На кафе\" при Гала и със сладникавите интервюта на бившия държавен глава, в които мярата да се запази личния перимерът, е нарушена.", "date": "2017.12.21", "title": "Слуховете нямат край! Росен Плевнелиев и Деси Банова очаквали близнаци?"}
{"url": "http://epicenter.bg/article/Sinat-na-Stefan-Danailov-kaza--quot-Da-quot--v-gratska-tsarkva-vav-Florida/143556/10/100", "text": "", "date": "2017.12.21", "title": "Синът на Стефан Данаилов каза \"Да\" в гръцка църква във Флорида"}
{"url": "http://epicenter.bg/article/Parlamentat-se-popravi--Padna-moratoriumat-za-novi-lekarstva/143490/2/0", "text": " Мораториумът върху иновативните лекарства падна! След битка на опозицията, пациентските организации и обществената реакция депутатите ксамо за 20 минути коригираха грешката си от миналата седмица.   Народното събрание се поправи и разгледа отново параграф 6 от бюджета на НЗОК за 2018 г.   192 присъстващи в залата депутати гласуваха на две четения за отмяната на мораториума върху нови лекарства, предвиден в бюджета на НЗОК за 2018 година.   Тази точка от дневния ред бе включена по решение на Председателския съвет вчера.   Мисля, че днес е хубав ден, защото се възстановява една справедливост - всеки български гражданин да има достъп до здравеопазване. Има още нещо - ред и правова държава. Отвън изглежда, че премиерът е взел това решение. Това е стъпка към възстановяване на парламентаризма в България. Хубаво е, че в крайна сметка се стигна до решението. Товd е урок за всички ни, но най-вече за 126 души в тази зала - че не трябва да се гласува механично\", заяви Корнелия Нинова.   Епицентър.бг припомня:   Вносители на законопроекта бяха председателят на парламентарната група на ГЕРБ Цветан Цветанов, лидерите на БСП и ДПС Корнелия Нинова и Мустафа Карадайъ, председателят на ПГ на \"Обединени патриоти\" Волен Сидеров и депутатката от \"Воля\" Албена Найденова.   „   Решението за промяна във вече приетия закон бе обявено от председателя на ПГ на ГЕРБ Цветан Цветанов, който е координирал идеята с лидерите на останалите 4 парламентарни групи, премиера Бойко Борисов, министъра на финансите Владислав Горанов и на здравеопазването Кирил Ананиев.   Отмяната на мораториума идва само седмица след като мнозинството в Народното събрание отхвърли ветото на президента Румен Радев, който настояваше именно за изключване на параграф 6 от закона за бюджета на НЗОК.  Промяната в позицията на управляващите стана след разговор на лидера на БСП Корнелия Нинова с премиера Бойко Борисов.   От БСП предупредиха, че ще сезират Конституционния съд заради ограничителната разпоредба, която налагаше пълна забрана за финансиране на нови молекули през следващата година.   Бившият подуправител на НЗОК Димитър Петров нарече въвеждането на мораториума \"Автогол, поднесен на правителството от експерти\". Той предупреди и за евентуалните законови проблеми, които ще възникнат от \"заобиколната\" схема, предложена от Кирил Ананиев - Министерството на здравеопазването да плаща от собствения си бюджет за медикаментите, когато се установи, че те са безалтернативни за даден пациент.    ", "date": "2017.12.21", "title": "Парламентът се поправи! Падна мораториумът за нови лекарства"}
{"url": "http://epicenter.bg/article/Borisov-svikva-danachnite-na-saveshtanie-/143495/2/0", "text": "Премиерът Бойко Борисов ще проведе днес работна среща с ръководството на Националната агенция за приходите и с директорите на териториалните дирекции на Агенцията. Това съобщиха от правителствената информационна служба.  В срещата ще участват министрите на финансите Владислав Горанов и на вътрешните работи Валентин Радев.   ", "date": "2017.12.21", "title": "Борисов свиква данъчните на съвещание "}
{"url": "http://epicenter.bg/article/Sotir-Tsatsarov--Zapochvame-obshtonatsionalna-proverka-na-vsichki-peshehodni-pateki/143502/2/0", "text": "  Взехме решение да бъде проведе общонационална проверка на всички пешеходни пътеки. Това заяви главният прокурор Сотир Цацаров по време на брифинг във връзка със зачестилите пътно-транспортни произшествия на пешеходни пътеки и възложените проверки за изправността им, предаде Агенция „Фокус“.   Цацаров поясни, че проверката се разпорежда от прокуратурата и се възлага на органите на МВР и МРРБ. „Жертвите и пострадалите в катастрофи през последните седмици са повече, отколкото бихме могли да приемем със съзнанието, че такава е статистиката. Тя не може да ги мери. Нито един загубен на пътя човешки живот не е просто елемент на една извадка, а е траур на семейство и загуба, без еквивалент. На практика няма населено място и няма дом, който да не е засегнат по един или друг начин от това, което медиите наричат „война по пътищата”, а тя е точно война. Недопустимо е ежедневно да продължават да се газят и убиват хора на пешеходни пътеки, често пъти и деца”, аргументира се главният прокурор.   Той допълни, че проверката ще се проведе на територията на цялата страна и трябва да приключи до края на месец февруари 2018 г. Обект на проверката ще бъде съответствието на пътеките с нормативната база, а целта е да се провери дали отговарят на всички изискания.   „Целим да установим местата, на които пешеходните пътеки са почти невидими или видими по такъв начин, че са в тотално отклонение от изискванията на нормативните актове. След това, регион по регион и град по град, да предпишем на кметовете привеждане на пешеходните пътеки в съответствие с нормативните изисквания. Сигурен съм, че има общини, в които това е направено. Има общини обаче, в които грижата за пешеходните пътеки е на последно място и такива, в които те имат такова причудливо оцветяване, че трудно могат да бъдат съобразени с елементарните законови изисквания”, посочи главният прокурор.   Той изрази увереност, че голяма част от кметовете, най-вече на големите населени места, ще погледнат положително на това и ще изпълнят съответните предписания. „За тези, за които това не е важно или които не ги изпълнят в съответния срок, ще последват санкции. В крайна сметка ще разполагаме с карта на пешеходните пътеки на страната и ще се опитаме да направим нещо добро”, допълни още главният прокурор Сотир Цацаров.  ", "date": "2017.12.21", "title": "Сотир Цацаров: Започваме общонационална проверка на всички пешеходни пътеки"}
{"url": "http://epicenter.bg/article/Ochakvat-ni-velikdenski-temperaturi-na-Koleda/143503/2/0", "text": "Снеговалеж у нас ще има само в събота на 23 декември.   може достигнат   Това каза пред БНТ климатологът . Очаква се и доста слънце в районите, където няма мъгла. С 1-2 градуса по-ниски температури ще има на Стефановден.  . Декември ще завърши с аномалии около 4 градуса над нормата. На 28, 29 и 30 България ще попадне под валежната зона като ще се редуват дъжд и сняг. На 31 декември не се очакват никакви валежи, а температурите ще бъдат около 0 градуса. ще   След 48 часа той ще достигне до България. Снегът ще бъде на доста места, но много малък по обем, снежната покривка ще е между 1-3 см. В равнинната част на България  . В планините започва образуването на нова снежна покривка, която е доста малка за тази част на година.  ", "date": "2017.12.21", "title": "Очакват ни великденски температури на Коледа"}
{"url": "http://epicenter.bg/article/Borisov-i-vitsepremierat-na-Singapur-obsadiha-vazmozhnostite-za-zadalbochavane-na-satrudnichestvoto/143504/2/0", "text": "Премиерът Бойко Борисов и вицепремиерът на Сингапур Тарман Шанмугаратнам обсъдиха възможностите за задълбочаване на сътрудничеството в политическата и икономическата област между двете страни. Това съобщиха от правителствената информационна служба.  По време на срещата бе изразено желание за активизиране на диалога на високо равнище, което ще спомогне за засилването на партньорството в търговията, транспорта, технологичния трансфер.  „България е заинтересована от привличането на инвестиции, особено в развитието на информационните и комуникационните технологии, електрониката, биотехнологиите, фармацията“, отбеляза българският премиер и посочи, че страната ни предлага изключително благоприятни условия за инвестиции.  Бойко Борисов и Тарман Шанмугаратнам изразиха съгласие, че съществува потенциал за засилване на сътрудничеството и в областите образование, култура, околна среда и туризъм. Те се договориха връзките между двете страни активно да продължат да се развиват и чрез обмен на делегации и бизнес делегация.  ", "date": "2017.12.21", "title": "Борисов и вицепремиерът на Сингапур обсъдиха възможностите за задълбочаване на сътрудничеството"}
{"url": "http://epicenter.bg/article/Karadaya-kam-GERB--Nastanihte-natsionalizma-v-doma-na-demokratsiyata--/143506/2/0", "text": "ГЕРБ не могат да оценят сериозността на ситуацията с националистите във властта и продължаващия език на разделението и омразата. \"Това показва неспособността ви да ръководите държавата\", заключи лидерът на ДПС Мустафа Карадайъ в декларация на партията от парламентарната трибуна, предаде Канал 3.  Той упрекна герберите още, че \"поеха по инерция заедно с националистите и застрашиха стабилността и демокрацията в България\".  Карадайъ не подмина и друг символичен акт на властта от последните дни, а именно преотстъпването на синята централа на \"Раковска\" 134 на партията на Валери Симеонов - НФСБ. Той се възмути, че стигнали дотам да настанят \"национализма в дома на демокрацията\".  Карадайъ предупреди за пореден път, че е недопустимо да се управлява на принципа \"проба-грешка\", констатира, че отдалечаването от нормалността трупа негативен заряд в обществото и напомни, че властта значи преди всичко отговорност.  И управляващите не могат да избягат от нея, посочи лидерът на ДПС. Демокрацията не е диктат на мнозинството, а баланс между институциите, сложна система от баланси, при която \"власт власт възпира\", отбеляза Мустафа Карадайъ.  ", "date": "2017.12.21", "title": "Карадайъ към ГЕРБ: Настанихте национализма в дома на демокрацията! "}
{"url": "http://epicenter.bg/article/Rumen-Radev-privetstva-otpadaneto-na-moratoriuma-varhu-novite-lekarstva/143507/2/0", "text": "Президентът Румен Радев приветства гласуването в парламента, с което бе отменен мораториумът върху новите лекарства. По-рано през деня Народното събрание гласува на две четения промени в бюджета на НЗОК, като така ревизира собственото си решение от миналата седмица. Тогава въпреки съпротивата на опозицията, мнозинството се наложи и отхвърли ветото на президента Румен Радев по параграф 6 от закона за бюджета на НЗОК за 2018 г.   \"Президентът Румен Радев приветства промяната в подхода и отмяната на забраната за заплащане от бюджета на НЗОК през 2018 г. на определени лекарствени продукти\", съобщиха от прессекретариата на държавния глава.   Държавният глава призовава всички парламентарни групи занапред да отчитат етичните съображения и да действат в интерес на конституционните права на гражданите и социалната справедливост.   Когато наложи вето на парите за касата заради мораториумът, държавният глава изтъкна, че се нарушават права на български граждани.  ", "date": "2017.12.21", "title": "Румен Радев приветства отпадането на мораториума върху новите лекарства"}
{"url": "http://epicenter.bg/article/Valeri-Zhablyanov--Tsyalata-zdravna-sistema-tryabva-da-bade-preosmislena/143508/2/48", "text": "„Системата на здравеопазването, в сегашния си вид, не предлага гаранции за здравето на гражданите, а употребява все по-голям ресурс. Трябва да се помисли за цялостна реформа - заради пазара, новите методи на лечение и иновативните лекарства”. Това каза зам.-председателят на НС Валери Жаблянов пред БНТ.   Той добави, че при сегашното законодателство, Министерство на здравеопазването има ограничено въздействие върху системата, а влияние има една група от интереси. Народният представител бе категоричен, че държавата политика към здравеопазването трябва да бъде променена, защото са се появили много мощни международни фактори. „Трябва да се съсредоточим върху разходите, които прави държавата за здравето на българите и безконтролния растеж на частния сектор в тази сфера”, каза още Жаблянов.   „През 2017 г. се случиха много неща, които дадоха повод за активна обществена реакция. Имаше смисъл от остро поставяне на проблемите в България от страна на опозицията”, коментира социалистът. Валери Жаблянов бе категоричен, че 2018 г. няма да бъде спокойна, защото правителството и мнозинството създават това безпокойство. „Кабинетът няма ясна посока и е склонен да сменя всяко свое решение под обществен натиск”, заяви той.", "date": "2017.12.21", "title": "Валери Жаблянов: Цялата здравна система трябва да бъде преосмислена"}
{"url": "http://epicenter.bg/article/Ninova--Zabranata-padna--I-edin-choveshki-zhivot-da-sme-spasili-dnes--si-zasluzhavashe-bitkata-/143509/2/0", "text": "\"Забраната за нови лекарства падна. Възстановена е справедливостта. И един човешки живот да сме спасили днес, си заслужаваше битката. Желая ви здраве, здраве, здраве. Всичко друго е второстепенно.\"   Това написа във фейсбук лидерът на БСП Корнелия Нинова. По-рано през деня депутатите единодушно прегласуваха параграф 6 от закона за бюджета на Здравната каса, с който се въвеждаше въпросното ограничение. Това стана по инициатива на Нинова, която разговаря с премиера Борисов. Самият законопроект бе внесен от името на лидерите на всички парламентарни групи.", "date": "2017.12.21", "title": "Нинова: Забраната падна. И един човешки живот да сме спасили днес, си заслужаваше битката!"}
{"url": "http://epicenter.bg/article/Lilyana-Pavlova-prekrati-dogovor-s-firma-za-balgarstkoto-predsedatelstvo-na-ES/143511/2/0", "text": "Екипът на Министерството за европредседателството ще обслужва със собствения си ресурс официалната \"Фейсбук\" страница, а също и акаунта си в \"Туитър\" и няма да разчита на външна фирма. Това съобщи вчера ресорният министър Лиляна Павлова. \"Екипът на министерството ще ги поддържа\", лаконично отговори Павлова на въпрос на в. \"Сега\". Питането бе породено от множеството критики за съдържанието на постовете в #EU2018BG и @EU2018BG. До вчера министерството имаше всичко на всичко едва 1840 последователи в \"Туитър\" и малко над 3000 във \"Фейсбук\".   Според регистъра на Агенцията за обществени поръчки обаче в началото на декември за победител в обществената поръчка за избор на агенция за медийно обслужване е избран консорциумът ДЗЗД МЕДИА ЕС. В него влизат пиар агенцията \"От-До консулт\" на бившето лице на \"Панорама\" Олга Лозанова и фирмата \"Диджитал Ай Ди\" АД, чийто адрес се намира на адреса на спортния сайт \"Спортал\".   Общата стойност на обществената поръчка е 370 000 лева. Заданието в конкурса включва: \"да извърши медия планиране по отношение на национални и регионални печатни и интернет медии и социални мрежи; да подготви, организира и разпространи публикации и интернет банери и клипове, предоставени от възложителя, в национални и регионални печатни, интернет медии и социални мрежи на база направеното медия планиране; да предоставя контент анализи (анализи на съдържанието) на публикациите за всеки месец, който подлежи на анализ\". Срокът на действие на договора е от 1 януари до 30 юли 2018 г., личи от регистъра.   Всички 14 обществени поръчки, които министерството е провело във връзка с председателството, са обжалвани, призна още Лиляна Павлова. Тя допълни, че това нямало да попречи на нормалното му протичане.", "date": "2017.12.21", "title": "Лиляна Павлова прекрати договор с фирма за българското председателство на ЕС"}
{"url": "http://epicenter.bg/article/Dyado-Koleda-pristigna-u-nas-s-MiG-29--Video-/143514/2/0", "text": ". Той кацна на авиобаза „Граф Игнатиево”, съобщи Нова.тв. Добрият старец замени теглената от елени шейна със самолет, след като беше \"прихванат\" в обиколката си до всички кътчета на планетата от българската авиация. Коледната благотворителна инициатива тази година е в подкрепа на децата на пилоти, които страдат от сериозни и тежки заболявания и децата на загиналите при изпълнение на служебния си дълг военнослужещи.    ", "date": "2017.12.21", "title": "Дядо Коледа пристигна у нас с МиГ-29 (Видео)"}
{"url": "http://epicenter.bg/article/Maya-Manolova-kam-TsIK--Provedenite-simulatsii-za-e-vota-sa-imitatsiya/143517/2/0", "text": "Омбудсманът Мая Манолова изпрати становище до Централната избирателна комисия (ЦИК) във връзка с проведените през миналата седмица симулации на дистанционно електронно гласуване, в което остро разкритикува начина, по който те бяха реализирани. „Смятам, че за да не бъде симулацията само имитация, същата следва да се извърши в реален изборен район и сред реални избиратели, като включва всички елементи на изборния процес, започвайки от регистрацията на избирателя. Процедурата следва да се придържа към разпоредбите от Изборния кодекс, като бъдат ясно очертани двата разделни във времето етапа - предварителна регистрация и същинско гласуване. За да се постигне целта на закона, трите симулации не следваше да бъдат проведени наведнъж в рамките на един или два дни, а разделени във времето достатъчно, така че да бъдат извършени анализ и оценка след всяка една от тях, като изводите от първата да послужат за подобряване на системата при провеждане на втората и т.н.“, пише в становището си до ЦИК Манолова. Оценката на омбудсмана за проведените симулации е, че не изпълняват целта на закона, защото „избирателите трябва да могат да се регистрират дистанционно, от дома си например или от друго избрано от тях място, до определена дата, след което отново дистанционно да гласуват на друга дата. Електронно дистанционно гласуване е именно от дистанция, както личи и от наименованието и както е описано в Изборния кодекс. В противен случай се оказва форма на присъствено машинно гласуване.“ Манолова изтъква, че съгласно разпоредбите на Изборния кодекс единствената разлика между симулация на дистанционно електронно гласуване и експериментално дистанционно гласуване, което трябва да се проведе три пъти след 1 януари 2018 г. преди същинското прилагане на дистанционно електронно гласуване на избори за Европейски парламент през 2019 г., е, че при симулацията се гласува за измислени партии и коалиции, докато експериментите се провеждат на реални избори, но резултатите не се вземат предвид. „В заключение бих искала да подчертая, че и симулациите, и експериментите следва да демонстрират и да гарантират надеждността на дистанционното електронно гласуване, а не да послужат като основания за отмяната му от законодателя“, пише омбудсманът.", "date": "2017.12.21", "title": "Мая Манолова към ЦИК: Проведените симулации за е-вота са имитация"}
{"url": "http://epicenter.bg/article/Valeri-Simeonov-otkriva-redovnite-poleti-po-direktnata-avioliniya-Sofiya---Odesa-/143520/2/0", "text": "Утре, 22 декември, ще бъде изпълнен първият редовен полет по маршрута София - Одеса - София, по който е назначен въздушният превозвач “България Ер”. Това съобщиха от правителствената информационна служба.  Стартирането на експлоатацията на линията е по инициатива на вицепремиера Валери Симеонов. Проектът е осъществен с активното съдействие на министъра на финансите Владислав Горанов и министъра на транспорта, информационните технологии и съобщенията Ивайло Московски. Всяка седмица - в петък и в неделя, ще се извършват полети в двете посоки.  Линията ще подобри свързаността между двете държави и ще позволи на историческите български общности в Украйна да заздравят своите връзки с родината. Така ще се създаде възможност учещите и работещи в България бесарабски българи да избегнат тежкото 10-12 часово пътуване с автобус.  През юни с промяна в Закона за трудовата миграция и трудовата мобилност и в подзаконовата нормативна уредба беше облекчено договарянето със сезонни работници, което позволи в летния туристически сезон 2017 над 3000 граждани на Украйна и Молдова от български произход да работят у нас.  Новата въздушна линия ще позволи по-високата им мобилност през 2018 г., както и развитието на двустранните туристически и икономически отношения с Украйна и Молдова.  В първия полет до Одеса ще участват народни представители и правителствена делегация, водена от вицепремиера Валери Симеонов.  ", "date": "2017.12.21", "title": "Валери Симеонов открива редовните полети по директната авиолиния София - Одеса - София"}
{"url": "http://epicenter.bg/article/Mustafa-Karadaya--Posreshtame-predsedatelstvoto-razedineni--konfrontirani-i-bedni-/143521/2/0", "text": "Като общество, държава, институции посрещаме председателството разединени, конфронтирани, бедни, без изгледи за политическа нормалност и икономически растеж, с компрометирана демокрация и ерозирала държавност. Това заяви в парламентарната зала председателят на ДПС Мустафа Карадайъ в декларация от името на групата.  По думите му основна причина за това разделение е днешната формула на управление. Грешка е включването на националисти във властта, смята той. Грешка е при председателството България да се представлява от националисти – тези, които печелят избори със заклеймяването на ЕС, които започват предизборната си кампания в Русия, допълни той. Според него европредседателството е изключително важен момент за държавата и място ни в Европа днес и в бъдеще.  Каква държава искаме 28 години след падането на комунистическия режим – държава на националисти, шовинисти, ксенофоби, на омразата, агресията, разделението или държава на обединителния патриотизъм в духа на заветите на Левски за чиста и свята република, в която всички са равни, попита Карадайъ.  Ние от ДПС и нашите избиратели имаме ясен и категоричен отговор – ние сме последователни за мир и просперитет в нашата родина, за обединителния патриотизъм, за всичко онова, което ни обединява и ни дава общи хоризонти, заяви той.  Като партия, чувствителна по теми за човешките права и свободи, ДПС реагира на всяка заплаха пред демокрацията и стабилността, каза Карадайъ. Той предупреди никой да не си прави илюзии да омаловажава ролята, мястото и действията на ДПС в името на държавността. По думите му на всички срещи с европейски лидери от либералното семейство ДПС има активна позиция по приоритетни за държавата въпроси като Шенген, Западните Балкани, Балканите като цяло, механизма за сътрудничество и проверка. ДПС ще продължи да работи в името на държавата и държавността, ще работи за активно гражданско общество, съставено от свободни и активни граждани, каза още той.  Мустафа Карадайъ пожелава весели празници на всички и отправи призив за повече разум в цялото общество.  ", "date": "2017.12.21", "title": "Мустафа Карадайъ: Посрещаме председателството разединени, конфронтирани и бедни "}
{"url": "http://epicenter.bg/article/Naprezhenieto-vav-vrachanskata-bolnitsa-raste--Meditsite-oshte-si-chakat-zaplatite-/143526/2/0", "text": "Расте напрежението във врачанската болница, съобщи БТВ. Даденият ултиматум от персонала изтече, но забавените възнаграждения още не са получени. От ръководството бяха обещали това да се случи преди празниците. Днес по сметките трябваше да постъпи останалата половина от заплатата за октомври, а утре – авансът за ноември.  Парите трябваше да дойдат от Здравната каса. Стана ясно обаче, че до края на деня превод няма да има, посочва БТВ. Все още няма и общо решение за това какви протестни действия ще предприемат медиците.", "date": "2017.12.21", "title": "Напрежението във врачанската болница расте! Медиците още си чакат заплатите "}
{"url": "http://epicenter.bg/article/BSP-dade-protsedurata-po-priemane-na-byudzheta-na-Konstitutsionniya-sad-/143528/2/0", "text": "БСП внесе жалба в Конституционния съд за процедурата по приемане на държавния бюджет, съобщи „Фокус”. Искането засяга чл. 6, ал. 1, раздел 2, т. 12. „Субсидии и други текущи трансфери” и засяга средствата за ремонт на „Св. Александър Невски“ и Зографския манастир. Точката от бюджета беше прегласувана няколко пъти по време на второто четене на бюджета за 2018 г. Жалбата внесоха заместник-председателят на „БСП за България“ Жельо Бойчев, секретарят на групата Филип Попов, депутатът проф. Румен Гечев и други. Документът е подписан от 65 народни представители. Атакуваме процедурата за държавния бюджет – искаме тя да се осмисли и изпълни със съдържание, каза Жельо Бойчев. „Искаме да бъде обявена за противоконституционна процедурата за приемане на този бюджет. Това беше една голяма битка в парламента. Очакваме Конституционният съд да се произнесе положително, защото управляващите обезсмислиха дебата и процедурата по приемане на бюджета, защото видите ли нито едно предложение на опозицията не може да се гледа, защото нарушава финансовата рамка, зададена от Министерски съвет предварително\", подчерта той.  ", "date": "2017.12.21", "title": "БСП даде процедурата по приемане на бюджета на Конституционния съд "}
{"url": "http://epicenter.bg/article/Iliyana-Yotova-/143480/2/48", "text": "Министър-председателят бламира здравния министър. Това заяви в предаването „Тази сутрин“ по БТВ вицепрезидентът Илияна Йотова.   Тя коментира обратът по законопроекта за бюджета на Здравната каса. Предвижда се по-късно днес в парламента бюджетът на касата спешно да бъде променен, за да може да падне мораториумът върху новите лекарства. Обратът настъпи след разговор на лидера на БСП Корнелия Нинова с премиера Бойко Борисов във вторник. няколко дни по-рано мнозинството на ГЕРБ и Обединени патриоти след бурна дискусия в парламента преодоля ветото на президента върху мораториума.   „Слава Богу, че гаврата с хората приключи. Сега остава въпросът кой ще понесе отговорността за предложението за мораториума върху новите лекарства? Имаме един министър на здравеопазването, който беше бламиран от министър-председателя. Две седмици министърът на здравеопазването обясняваше защо е нужно решението за мораторуима. Чудя се дали действително става въпрос за спестяване на няколко милиона или кой има интерес от това да ги няма тези иновативни лекарства? Този прецедент  може да доведе до други подобни“, каза вицепремиерът Илияна Йотова.   И продължи: „Дано този случай не се замете под килима с гласуването днес в Народното събрание. Някой искаше да се прави на Господ и да казва кой трябва да се лекува и кой не. Добре, че и това отмина!“   Според нея всичко това показва, че къкри битка вътре в ГЕРБ.   Цветанов дължи извинение на президента, каза още по темата Илияна Йотова. Думите й бяха породени от това, че зам.-шефът на ГЕРБ преди дни посъветва държавния глава да чете повече, имайки предвид изказването на Радев, че мораториумът върху лекарствата нарушава права на български граждани.     \"Депутатите не се вслушаха във ветото на президента и го обвиниха, че създава фалшиви новини и не е подготвен. Хора като Цветан Цветанов му дължат извинение\", подчерта тя.     В президентството се убедихме – няма да дочакаме коректен тон от ГЕРБ, коментира тя отношението на управляващите към „Дондуков“ 2.   За Цветанов президентът Радев е ходещ кошмар – всеки ден му показва - загубих тези избори, добави Йотова.   Не очакваме добър тон. Води се очевидно кампания срещу президента, убедена е Йотова. Тя коментира и заявката от страна на държавния глава да наложи вето върху новия антикорупционен закон.   „С новият антикорупционен орган ще станат прекалено много институциите. Отново сме си свършили работата на половина. Има проблем в начинът, по който ще се подават сигналите“, посочи Йотова.   Вотът на недоверие дава повод за една чудесна дискусия, която ни липсва в последните години, смята Йотова по отношение на искането на недоверие към правителството, което се кани да поиска опозицията.   Според нея стабилността, за която говорят от ГЕРБ не се основава толкова на икономически показатели, а на желанието на ГЕРБ да останат във властта.   Илияна Йотова отговори и на въпроси, свързани намеренията на ГЕРБ да отпадне давността за приватизацията и с участието на лидера на БСП Корнелия Нинова в раздържавяването на Техноимпекс. „Аз съм от хората, които подготвиха „Бялата книга за приватизацията“, която сега се размахва. На същата позиция съм. Цялата пушилка се вдигна заради Корнелия Нинова. Тя трябваше да бъде елиминирана като лидер на опозицията“, коментира Илияна Йотова. И попита риторично къде е този закон, който трябваше да направи ревизия на прехода?   Запитана разделена ли е БСП – Йотова каза: „Очевидно има проблем“. Но бе категорична, че той няма да прерасне в разделение в партията и смяна на лидера.   Неотдавна Йотова бе на визити в Македония, Албания, Гърция. Тя коментира въпросите, свързани с даването на българско граждантво.   \"Бави се даването на българско гражданство в Струмица. Нужни са промени. Сега човек, който е издържал интервюто в Министерство на правосъдието получава дата да се яви чак в края на 2018 година. Нужно е да се създаде Национален съвет за българите в чужбина\", каза вицепрезидентът. Трябва да има промяна поне в три закона, за да се ускори получаването на българско гражданство. Сега чакането е по две години и половина-три, каза още вицепрезидентът. Йотова посочи, че това са законите за българското гражданство, за българите в чужбина и за чужденците в България. В тези закони се е създал и един парадокс - в приетия през 2000 г. Закон за българите в чужбина има текст, че трябва да се създаде Национален съвет, но такъв няма. В същото време не е казано, че трябва да има Агенция за българите в чужбина, но такава е създадена. Според нея с промените в законите ще се опростят процедурите и съкратят на сроковете за получаване на българско гражданство. По думите й има и корупционни практики в тази сфера и някои са извън България, например в дружествата, които издават удостоверенията.     Вицепрезидентът отговори и на въпроси, свързани със започващото следващата година председателство. Председателството е направено така, че е основно в ръцете на изпълнителната власт, но ще помагаме с каквото можем, каза Йотова. Създадохме много очаквания у страните в Западните Балкани, но няма гаранция, че Австрия след нас ще продължи този процес, подчерта вицепремиерът. И попита какво ще стане, ако не изпълним създадените очаквания.    ", "date": "2017.12.21", "title": "Илияна Йотова: Цветанов дължи извинение на президента Радев! (Допълнена)"}
{"url": "http://epicenter.bg/article/Deputat-ot-Veliko-Tarnovo-osiguri-25-000-lv--na-uchilishte/143482/2/0", "text": "Със съдействието на доц. Милен Михов Природо-математическата гимназия във Велико Търново получи средства за компютри. В навечерието на коледните и новогодишни празници и със съдействието на народния представител доц. Милен Михов ПМГ „Васил Друмев” - Велико Търново получи от Министерството на образованието и науката финансиране за компютърна техника, съобщи пресцентърът на ВМРО – Българско национално движение.  Доц. Милен Михов е депутат от Обединени патриоти, заместник-председател на ВМРО, заместник-председател на Комисията по образование и наука в 44-тото Народно събрание.  Народен представител втори мандат, избран от 4-ти многомандатен избирателен район – Велико Търново.   Отпуснатите средствата за природо-математическата гимназия са в размер на 25 000 лева. С тях ще бъдат закупени 28 компютърни конфигурации и 17 преносими компютъра, с които училището ще изпълни своя проект за изграждане на дигитална класна стая и нова интерактивна зала.  За учебната 2018-2019 година ПМГ „Васил Друмев” ще заяви в рамките на държавния план-прием една професионална паралелка с професия „приложен програмист“.   Новата компютърна техника ще осигури още по-високо качество на обучението на учениците, които традиционно заемат челните места по резултати от олимпиади, състезания и държавни зрелостни изпити.", "date": "2017.12.21", "title": "Депутатът от Велико Търново доц. Милен Михов осигури 25 000 лв. на училище"}
{"url": "http://epicenter.bg/article/Toma-Bikov--Napravihme-krachka-nazad-za-lekarstvata--za-da-sa-spokoyni-horata/143487/2/0", "text": "„Надявам се, че 2018-а ще бъде по-спокойна година. Не се задават избори.” Това прогнозира преди финала на политическата 2017-а депутатът от ГЕРБ Тома Биков в ефира на „Денят започва” по БНТ. Негов събеседник в студиото бе Валери Жаблянов от БСП, заместник председател на НС. Според депутата от левицата обаче следващата година ще бъде повлияна от председателството, но няма да бъде спокойна.  „Практиките на правителството и мнозинството са повод за безпокойство. В управлението няма увереност, не знаят посоката на развитие. Всичко това зависи от личния стил на премиера и спокойствие няма да има”, поясни Жаблянов.   Двамата коментираха и най-горещите теми през 2017-а. Първата бе за мораториума върху новите лекарства, за чието отпадане в крайна сметка бе постигнат политически консенсус.   „Трябва да се помисли за цялостна реформа на здравеопазването. Смятам, че това е общо заключение, независимо от партийните предпочитания. Ограничението на ГЕРБ бе опит с административни механизми да се решат проблеми, които не могат да се решат по този начин.”  „Не може да има герой в такива неща. Не би следвало и да има такъв остър дебат, когато става въпрос за обективни потребности на хората, които са гарантирани и от Конституцията.  „Нашето намерение беше да се въведат механизми за ограничаване на течове в тази част на здравната система, заяви Тома Биков. „Искахме да се ограничат течове в системата. За съжаление, не успяхме да го обясним. Появиха се страхове и за да бъдат хората спокойни направихме крачка назад. Дават се повече пари всяка година, но няма скок на качеството. От здравната система нерегламентирано изтичат пари”, призна Тома Биков.   Според Жаблянов при сегашното законодателство МЗ е ограничено да въздейства върху здравеопазването. „Една част от субектите са транснационални. Държавната политика трябва да бъде преформулирана. България не е единствената, която страда от това, че транснационални производители на лекарства определят цените. В българското здравеопазване частният дял обаче расте безконтролно. Затова въпросът е да се изгради нова система”, заяви депутатът.   Тома Биков: „Нашата система има и плюсове. В цяла Европа се води разговор за лекарствата и България не е единствената, която се опитва да затваря течове. Трябва политическа подкрепа. Трябва диалог и приемственост. В здравеопазването лесно се разпалват страхове.”  На въпрос какво постигнаха скандалите между управляващи и опозиция, след като не доведоха до промяна в нагласите на избирателите Жаблянов коментира:  „Не мога да допусна, че в българската политика няма динамика. По принцип няма скандал, който да доведе до положителна промяна.  Общественото мнение беше достигнало до критична точка, в която да кажат, че не одобряват тази практика. Има катализиране на политическите процеси” Според анализа на Тома Биков има завръщане на двуполюсния модел след президентските избори. „До президентските избори имахме една голяма партия, след това имаме двублоков модел и сблъсъците са по-остри. Управляващото мнозинство е склонно да бъде самокритично. Процесът ще продължи и дебатът да остане в рамките на нормалното. Нека противопоставянето остане на политическо ниво, а не да разполовим обществото на всички нива”, заяви той.  По повод предложението за преглед на приватизацията и отпадането на давността за незаконни сделки Жаблянов коментира: „Идеята за приватизацията отекна в цялото общество. Не зная някой да е дал положителна оценка за приватизацията. Друг е въпросът дали може да бъде преразгледан по законодателен път. Гражданите са наясно, че унищожените материални активи са унищожени. Занапред, когато предприемаме радикални стъпки, нека да го правим с мисъл за цялото общество.” „Опитахме се, без да създаваме свръхочаквания, да дадем възможности на органите да продължат разследвания, които са прекратени заради давността. Очаквахме, че нашето желание е безспорно и ще бъде подкрепено. Изненадваща за мен беше позицията на БСП. После и в БСП започна разговор за това. Надявам се да излезем от разговора кой е крив и кой е прав”, заключи депутатът от ГЕРБ.  ", "date": "2017.12.21", "title": "Тома Биков: Направихме крачка назад за лекарствата, за да са спокойни хората"}
{"url": "http://epicenter.bg/article/Korneliya-Ninova--Pravim-stapka-kam-vazstanovyavane-na-parlamentarizma--/143488/2/48", "text": "Днес правим стъпка към възстановяване на парламентаризма и правовата държава. Днес поправяме една грешка. Думите са справедливост, ред и урок.   Това заяви лидерът на БСП Корнелия Нинова от парламентарната трибуна в изказване по бюджета на Здравната каса. Темата бе върната отново в Народното събрание, след като Нинова разговаря с премиера Бойко Борисов във вторник. Преди това мнозинството в парламента преодоля ветото на президента Румен Радев, наложено заради мораториума върху лекарствата за тежко болни. Той бе въведен с  параграф 6 от Закона за бюждета на НЗОК за 2018 г.   Това е урок за всички ни, но най-вече за 126 души в тази зала - че не бива да се гласува механично, а с аргументи, изтъкна Нинова.   „Благодаря на всички, които подписахме предложението да бъде променено решението на Народното събрание по отношение на бюджета на НЗОК. Има нещо, което ме безпокои. Подхождате към тази промяна не като осъзнаване на направена грешка, а като промяна, наложена под натиск. Мисля, че правилното отношение би било и няма страшно от това да се каже: „Да, направихме грешка. Ще я коригираме“, каза от парламентарната трибуна лидерът на БСП.   Нинова подчерта - днес е хубав ден, защото се възстановява една справедливост – всеки български гражданин да има достъп до здравеопазване.   „Освен думата справедливост, която днес възстановяваме в парламента, мисля, че има още една важна – тя е ред и правова държава. Отвън изглежда, че и този път премиерът еднолично е решил въпроса. Много пъти от тази трибуна сме критикували премиера за това че подценява парламента, че го обижда и нарушава принципите на парламентаризма и парламентарната република. Дори аз за това съм била гонена от залата, за такова изказване. Но искам да ви уверя, че в случая днес правим една положителна стъпка за възстановяване на парламентаризма в България. Защото, когато разговаряхме с премиера, той имаше намерение да заобиколи решението на парламента и да го реши еднолично - с комисии, с допълнително финансиране от МС, в противоречие на Закона за Бюджета на НЗОК. Хубаво е, че в крайна сметка се стигна до решението въпросът да се върне там, където трябва да се реши - в българския парламент, а не от изпълнителната власт, еднолично. Затова смятам, че днес правим добра стъпка и за възстановяване на парламентаризма и правовата държава\", каза още Нинова. Според нея има още една дума, която описва днешния ден и тя е урок.   „Урок за всички ни и най-вече за 126 души в тази зала – не бива да се гласува механично нещо, което е спуснато от някъде. Трябва да се работи с аргументи и трябва да чуваме тези групи хора, за които решаваме проблеми и сме тук“, посочи Нинова, цитирана от „Фокус“.    ", "date": "2017.12.21", "title": "Корнелия Нинова: Правим стъпка към възстановяване на парламентаризма!  (Допълнена)"}
{"url": "http://epicenter.bg/article/Tsvetanov--Ninova-otnovo-tseli-da-vlezem-v-poleto-s-politicheski-zaryad--koyto-da-ni-protivopostavi-/143491/2/48", "text": "Нека всеки да бъде смирен, да няма политическия заряд, който може пак да ни противопостави. Г-жо Нинова, целите отново да се върнем в това поле, от което казахте, че трябва да излезем.   Това каза председателят на ПГ на ГЕРБ Цветан Цветанов от парламентарната трибуна. Цветанов се включи в дебатите по гласуването на отмяната на мораториума върху новите лекарства в Бюджета на НЗОК за 2018 година веднага след изказването на лидера на БСП Корнелия Нинова.   Вторият човек в ГЕРБ очевидно бе подразнен от това, че соцлидерът припомни предишната позиция на мнозинството - то не само въведе мораториума, но и не се съобрази с ветото на президента по него. До новото гласуване в пленарната зала се стигна след като Нинова се обади на премиера Борисов във вторник и го призова ограничението спешно да бъде отменено, за да не страдат болни хора.   „Да не казваме, че е било взето еднолично решение от премиера, за да може да се направи нещо. Всички знаем, че има изтичане на средства в здравеопазването и че има корупция там, където се разходват най-много средства“, посочи той, цитиран от \"Фокус\".   „Бяхме предприели подход, за да може със създаването на комисии по подзаконова нормативна уредба да създадем по-добър ред. В никакъв случай това да бъде за сметка на лечението на онкоболните или за всички, които се нуждаят от лечение“, обясни Цветан Цветанов.   „Нека да прекратим този дебат, да минем към гласуване“, завърши председателят на ПГ на ГЕРБ.", "date": "2017.12.21", "title": "Цветан Цветанов: Да не казваме, че е било взето еднолично решение от премиера"}
{"url": "http://epicenter.bg/article/Obshtina-Mineralni-bani-otpraznuva-Koleda-i-Nova-godina-/143499/2/98", "text": "Общинската администрация в Минерални бани отпразнува Коледните и Новогодишните празници на изискано парти късно снощи в култовото заведение „При Колчо”. Кметът на общината Мюмюн Искендер пристигна в разгара на партито, поради празнична среща на кметовете от област Хасково с губернатора Станислав Дечев.  \"Идвам при вас малко по-късно, но съм щастлив да ви съобщя, че на срещата с областния управител почувствах истинското усещане за подкрепата, която ни оказа цялата Хасковска област в лицето на областния управител и моите колеги, кметовете на всички общини от областта по време на конкурса „Община на 2017 г. за туризъм и СПА”, който спечелихме убедително, изпреварвайки останалите финалисти - Велинград, Стрелча, Кюстендил и Сапарева баня. Това е поредното доказателство, че истинските политици не делят общините на казионни и такива на опозицията. Аз самият съм израснал в село Сърница, място, което поне през моето детство беше със смесено население от християни и мюсюлмани и хората там заедно споделяха своите празници и болки. Ние, хората от Сърница знаем какво е толерантност, защото сме възпитани в нея още от деца\", каза кметът Мюмюн Искендер.  \"Благодарих за оказаната подкрепа на всички колеги от ваше име, искам тук да отправя благодарност и към всички вас. Ние всички заедно постигнахме този успех, но искам да подчертая, че с нас бяха и много други хора, пръснати от Лондон до Калкута. Ето, това е народът на Минерални бани, а вие трябва да бъдете горди с това постижение, което мнозина преди началото на кампанията смятаха за невъзможна кауза. Всичко това обаче ни задължава възможно най-бързо да слезем на земята и да се захванем с още по-голямо усърдие с ежедневните ни задължения да поддържаме и развиваме националния курорт\", каза в заключение кметът на общината.  После празникът продължи с много песни, забавления, които бяха подготвили организаторите и танци.   ", "date": "2017.12.21", "title": "Община Минерални бани отпразнува Коледа и Нова година "}
{"url": "http://epicenter.bg/article/Pochti-polovinata-balgari-smyatat--che-2017-g--e-bila-dobra-za-Balgariya-/143529/2/0", "text": "Почти половината българи смятат, че 2017 г. е била добра за България. Това сочи проучване на изследователски център „Тренд“ по поръчка на вестник „24 часа“, посветена на предстоящите коледни и новогодишни празници. Изследването е представително за пълнолетното население на страната и е проведено сред 1003 пълнолетни български граждани по метода „лице в лице“. Теренът на проучването е осъществен между 1 и 10 декември 2017 г.  Доминират положителните оценки на българите за 2017 година. Близо половината (47%) смятат, че 2017 г. беше добра година за България, 58% са на мнение, че отминаващата година е била добра за тях в личен план.  89% ще празнуват Коледа, сред тези които казват, че няма да празнуват са основно представители на религиозните малцинства. За 30% от хората Коледа е по-важен празник от Нова година, но близо половината (47%) смятат, че двата празника са еднакво важни.  78% спазват традициите на Бъдни вечер, но само 12% спазват коледните пости, като сред постещите най-голям дял са хората над 60 години.  70% от българите ще купуват подаръци за предстоящите празници, като за целта най-голям процент (33%) от хората ще отделят до 50 лева.  Само 1% от българите ще празнуват Коледа в чужбина, а 84% ще бъдат в населеното място, в което живеят.  12% ще посрещнат новата година в дома на близки, роднини или приятели, а близо две трети (64%) ще празнуват вкъщи. Само 7% ще прекарат новогодишната нощ в заведение в града, в който живеят, а 3% в заведение в друг град в България. Общо 2% ще бъдат в чужбина – при близки или на почивка.  Малко над половината (53%) от всички български граждани ще отделят до 150 лева за посрещането на предстоящите коледни и новогодишни празници.  Здравето е най-често посочваното пожелание от българите за предстоящата година, следвано от парите и късмета.  ", "date": "2017.12.21", "title": "„Тренд“: Почти половината българи смятат, че 2017 г. е била добра за България "}
{"url": "http://epicenter.bg/article/Kaloyan-Pargov--Ostava-nepromenena-pozitsiyata-ni--che-sme-protiv-prodavaneto-na--Obshtinska-banka-/143532/2/0", "text": "Неслучайно не сме сред вносителите, поради простата причина, че заявихме, че сме против продаването на „Общинска банка“. Това каза лидерът на Градския съвет на БСП-София Калоян Паргов по време на обсъждането в Столичния общински съвет на доклада за приватизацията на „Общинска банка“, предаде „Фокус“.   „Справедлива или не е цената? Убеден съм, че конкурентното начало е нещо добро. Само един кандидат се яви и това беше причината да се въздържим. По отношение на документите и информацията сме си спазили нашата уговорка. Нашата позиция е ясна и всеки може да преценява. Процедурата, която мина през надзора мина по съответните норми и правила, но политическото решение ще се вземе днес в тази зала. Няма какво повече да ни убеждавате в противното, нашето решение сме го взели“, коментира Паргов.  Председателят на Столичния общински съвет Елен Герджиков заяви, че това, че Паргов е обявил позицията си в парламента, говори достатъчно. „Решението е взето от парламентарната група и ръководството на партията. Очевидно е политическо решение и се радвам, че имате доблестта да го признаете“, каза още той.   Николай Стойнев добави, че документацията е достъпна за всеки един общински съветник.", "date": "2017.12.21", "title": "Калоян Паргов: БСП-София е против продажбата на „Общинска банка“. Позицията ни не е променена!"}
{"url": "http://epicenter.bg/article/V-Sofiya-i-Plovdiv-sviriha-i-pyaha-za--quot-UChILIShtE---ZONA-SVOBODNA-OT-NARKOTITsI-quot-/143563/10/0", "text": "RADIOVOX  организира за трета поредна година флашмоб, посветен на обществено значим проблем.   Този път той бе под наслов „ЗОНА СВОБОДНА ОТ НАРКОТИЦИ“, като част от инициативата \"УЧИЛИЩЕ - ЗОНА СВОБОДНА ОТ НАРКОТИЦИ\" на Сдружение \"ГЛАСТНОСТ\", подкрепена от Столична община, Синдиката на българските учители, Професионалният синдикат на българските артисти, както и от много граждани.   На импровизирана сцена ученици от горните класове на Музикалното училище в столицата, Цвети от „Експблоуз“ и Цецо Елвиса изпяха известни рок песни на световноизвестни певци, починали от употребата на наркотици.   Сред  хитовете,  огласили централната ул. „Витоша“ по обяд бяха тези на „Нирвана“, Ейми Уайнхауз, Елвис Пресли и др. Акцията бе подкрепена публично и от Мисис България Ради Орцева. Водещ на събитието бе актьорът Георги Низамов.   Тъпанджии от „Чинари“ пък изпълниха хита  We Will Rock You, с което обраха овациите на събралите се минувачи на столичата ул. Витоша.   По същото време събитието се проведе паралелно и в Пловдив, където флашмобът бе проведен  в партньорство с фондация „Емил Димитров“, Софийска Община Триадица и Община Пловдив, а специален гост а събитието бе Емил Димитров – Младши.   Георги Стаменов, кмет на район „Централен“ присъства на флашмоба като представител на Община Пловдив, която за първи път се включва в събитието. Съвместно с организатора Александър Пеновски той обсъди как каузата може да достигне до повече хора в Пловдив през 2018 г.   В пловдивския флашмоб участие взеха и оказаха подкрепата си в бщественозначимата кауза ансамбъл ”ЧИНАРИ”, Гайдарски състав “Родопчани”, Тихомир Митов, Смиляна Захариева, Светослав Жилев – ЖИЛМОР, дует WEIL, Георги Спасов.", "date": "2017.12.21", "title": "В София и Пловдив свириха и пяха за \"УЧИЛИЩЕ – ЗОНА СВОБОДНА ОТ НАРКОТИЦИ\""}
{"url": "http://epicenter.bg/article/Bliznacheta-stanaha-Mis-i-Mistar-Bebe/143565/10/0", "text": "Близначетата Максим и Преслава Баневи грабнаха призовете Мис и Мистър Бебе по време на националния конкурс под егидата на фондация „Българска памет” с председател д-р Милен Врабевски, която преди дни отпразнува 10-годишния си юбилей.   Фронтменът на рок група Конкурент Емо Анчев зарадва братчето и сестричката, които са на годинка и половина, с разкошни изненади от магазини за детски играчки Комсед - съорганизатори на конкурса в София Ринг Мол.   Мис Бебе стана и Аделина Филипова в по-горната възрастова категория – над 2 годинки, а за Мистър Бебе от по-големите джентълмени бе избран Алекзандър Калчев. В надпреварата участваха сладури от 8 месеца до 3 години, които дефилираха заедно с майките и татковците си на сцената.   По традиция момченцата посрещаха с бурен плач аплодисментите на публиката и журито, което определи победителите сред 30-те кандидати. Всички участници в конкурса си тръгнаха с прекрасни подаръци от Комсед и ЕО Дент. Родителите на бебетата подкрепиха по време на събитието 9-годишния спортист Кристиян Илиев, който има нужда от животоспасяваща операция в чужбина.   Който иска, може да подари малко здраве на момчето в сметките му в банка ДСК: IBAN: BG74 STSA 9300 0024 851904 (лева) IBAN: BG71 STSA 9300 0024 8519 58 (евро) BIC: STSABGSF Кристиян Георгиев Илиев", "date": "2017.12.21", "title": "Близначета станаха Мис и Мистър Бебе"}
{"url": "http://epicenter.bg/article/Mecheto-Lu-e-hit-tazi-Koleda/143566/10/0", "text": "Мечето Лу, което може да играе с детето, да се учи на нови умения с помощта на свързване с таблет и да забавлява хлапето, докато родителите са заети, е най-желаната играчка тази Коледа.   Интерактивното мече развива уменията и въображението на децата, споделя Галина Гавраилова, изпълнителен директор на верига детски магазини „КомсеД”, които скоро ще отбележат своя 30-ти юбилей. София, Варна, Пловдив, Бургас, Плевен, Велико Търново и много други градове са заредени със страхотните играчки в 24-те магазина „КомсеД” и 95-те детски магазини на път в бензиностанциите OMV.   Мини Маус, която разказва приказки, изпълнява желанията на децата и по команда тича, дава целувки и танцува, е мечтата на повечето български момиченца, които вече са пуснали писмата си до дядо Коледа в специалните пощенски кутии в магазини „КомсеД”, които поемат към Северния полюс, за да бъдат прочетени от добрия старец.   „Помагаме на дядо Коледа в подготовката на подаръците”, с усмивка казва Галина Гавраилова, която с усилията на целия си екип се стреми да сплотява семейства по време на най-прекрасните празници в годината.   През останалото време също има много изненади за децата – до неделя, 3 декември, тече Playmobil фестивалът в столичния Ринг Мол, организиран от „КомсеД” – всяко дете може да отиде, да играе и да се забавлява в игровата зона с любимата си ролева игра, която радва окото в едро мащабни фигури.   Току-що е завършил е конкурсът за снимки с Playmobil, победителят е получил страхотна версия на традиционния немски календар, но вместо 24 шоколадчета го очакват 24 играчки, които да отваря всеки ден от началото на декември до Бъдни вечер.   През есента цяло семейство, участвало в игра за рисунки на тема Playmobil свят, е спечелило голямата награда – пътуване до Playmobil Funpark в Зиндорф, Германия. През първата седмица на декември излиза и страхотният коледен каталог с играчки - има както традиционни, така и технологични изненади, целта на които е да научат на нещо полезно детето по забавен начин.   Сред по-големите деца, които искат да покажат на родителите си, че са самостоятелни и да облекчат задачата на дядо Коледа, „Комсед” предлага ваучери за играчки. Родителите ги подаряват на детето и то само избира подаръка си за Коледа, като е изправено пред първото сериозно решение в живота си – при наличието на определена сума каква играчка да избере.   „Вярваме в дядо Коледа, защото всъщност това сме всички ние – родители и деца, роднини и приятели, които заедно създаваме магията на този толкова важен за всички нас празник”, споделя Галина Гавраилова.", "date": "2017.12.21", "title": "Мечето Лу е хит тази Коледа"}
{"url": "http://epicenter.bg/article/Nay-mnogo-shte-vi-valnuvat-finansite-i-parichnoto-stabilizirane/143569/10/101", "text": "На 22 декември можете да се отдадете на семейството и фамилните дела.   Аспектът е с Път на живота осем и благоприятства стабилизиране на семейна ситуация, но трябва да го направите със собствени усилия, да поемете отговорности и грижи.   Ако имате конфликти и недоразумения с близките си, свързани с пари, наследства, имоти, днес ще назрее момент да ги разрешите и дискутирате.   Денят е подходящ за семейни сбирки и тържества, разговори и грижа за родители.   Най-много ще ви вълнуват финансите и паричното стабилизиране с цел натрупване и наследство.   Ако желаете да се освободите от стара стаявана обида и напрежение, сега е моментът да поискате и дадете прошка.   Отлично време за къси пътувания, разходки и работа в група, както за духовни практики, молитва, развитие и култура.", "date": "2017.12.21", "title": "Най-много ще ви вълнуват финансите и паричното стабилизиране"}
{"url": "http://epicenter.bg/article/Priblizhen-na-Mey-podade-ostavka-zaradi-pornografski-skandal/143484/7/0", "text": "  Шефът на секретариата на британското правителство Деймиън Грийн - най-висшия пост след този на премиера Тереза Мей, подаде оставка тази вечер по нейно искане.   Оставката дойде, след като разследване заключи, че Грийн е нарушил етичния кодекс за поведение на министрите, предадоха Ройтерс и ДПА, на които се позова БТА. Разследването констатира, че той е дал неверни обяснения относно откритите от полицията през 2008 г. порнографски материали в компютъра в парламентарния му офис. Самият той тогава отрече обвиненията и каза, че е жертва на \"политическа инсинуация\". Оставката на един от най-доверените хора на Мей в кабинета, който й помагаше да помири дълбоко разделената Консервативна партия, е сериозен удар за премиера, която води мъчителни преговори за развода с ЕС, отбелязва Ройтерс.  61-годишният Грийн бе назначен след неубедителното представяне на торите в предсрочните парламентарни избори през юни, на които партията изгуби абсолютното си мнозинство в Камарата на общините. Грийн - стар приятел на Мей, бе свикан под знамената да стабилизира нейното лидерство и да даде отпор на нейните противници вътре в партията, които искаха тя да се оттегли.  \"Съжалявам, че ми бе поискана оставката от правителството заради нарушения на министерския кодекс, за което се извинявам\", посочва Грийн с писмо до Мей, поднасяйки оставката си. Той добавя, че не е свалял и не е разглеждал порнографски материали на парламентарните си компютри.     ", "date": "2017.12.21", "title": "Приближен на Мей подаде оставка заради порнографски скандал"}
{"url": "http://epicenter.bg/article/Koshmar-predi-Koleda--Avtomobil-se-vryaza-v-peshehodtsi-v-Melbarn--ima-pone-16-raneni/143489/7/0", "text": "  Автомобил прегази пешеходци край ж.п. гарата \"Флиндърс стрийт\" в австралийския град Мелбърн, съобщи ДПА, като се позовава на местната полиция, цитирани от novini.bg.   Шофьорът е задържан. Според очевидци най-малко 16 души са ранени, а едно дете е с опасност за живота   Инцидентът е подобен на този през януари, когато автомобил умишлено се вряза в пешеходци в същия район и 6 души бяха убити и близо трийсет - ранени. Шофьорът Димитриос Гаргасулас беше осъден за убийство. Разследването установи, че не става дума за терористичен акт, пише БТА.          ", "date": "2017.12.21", "title": "Кошмар преди Коледа! Автомобил се вряза в пешеходци в Мелбърн, има поне 16 ранени (ВИДЕО+СНИМКИ)"}
{"url": "http://epicenter.bg/article/Erdogan-na-nozh-s-OAE-zaradi--plyachkosvaneto--na-Medina-/143510/7/0", "text": "Турският президент Реджеп Тайип Ердоган реагира раздразнено по отношение на изказване на външния министър на Обединените арабски емирства (ОАЕ)Абдула бин Зайед ал-Нахаян, който обвини Фахреддин паша, губернатор на Медина и командир на Османската империя през Първата световна война, в „плячкосване“ на Медина през 1916 г., съобщи в. „Хюриет дейли нюз“, цитиран от БГНЕС.  „Тези нещастници са в делириум, за да могат без срам да кажат, че предците на Ердоган са откраднали свещени реликви от Медина и са ги донесли в Истанбул! Това се нарича опазване на това място от нашественици, а не кражба. Защита в името на мъченичеството“, каза Ердоган. Неговият коментар дойде, след като Нахаян преповтори публикацията си Туитър от 16 декември, в която отправя критики срещу историческите връзки между Османската империя и арабските държави, обвинявайки Фахреддин паша в извършване на престъпления срещу народа по време на обсадата на Медина през 1916 г.  Постът обвинява Фахреддин паша в „кражбата на благини от народа на Медина“ и „незаконното присвояване на ръкописни артефакти от Махмудия в Истанбул с обяснението за преместване от Дамаск в Истанбул“.  „Това са предците на Ердоган и тяхната история с арабите мюсюлмани“, пише външният министър на ОАЕ.  По време на Първата световна война Медина е била обсадена през 1916 г., след като Шариф Хюсеин от Мека се разбунтувал срещу Османската империя, заставайки на страната на британските войски. Фахреддин паша е известен като османския командир, който защитава града срещу бунта на Шариф Хюсеин, докато в Медина не влиза крал Абдуллах I на Йордания през 1919 г.  Дипломатическите връзки между ОАЕ и Турция се обтегнаха, след като Абу Даби подкрепи правителството на египетския генерал Сиси, което бе сформирано след преврата, който отстрани ислямиста Мохамед Морси от власт през 2013 г. По време на разправията ОАЕ изтеглиха своя посланик от Анкара през 2013 г., след което длъжността остана вакантна в продължение на три години.  ОАЕ не назначи нов посланик в Турция до 2016 г. След опита за преврат в Турция през юли 2016 г. отношенията отново станаха напрегнати, тъй като турският външен министър Мевлют Чавушоглу обвини страната в Персийския залив, че от Абу Даби са \"финансирали преврата\"  ", "date": "2017.12.21", "title": "Ердоган на нож с ОАЕ заради „плячкосването“ на Медина "}
{"url": "http://epicenter.bg/article/Feribot-s-251-dushi-na-borda-se-preobarna-kray-Filipinite--ima-zaginali/143512/7/0", "text": "  Ферибот с 251 души на борда се е преобърнал в бурното море край източното крайбрежие на Филипините, съобщиха от бреговата охрана на островната държава, цитирани от световните информационни агенции и    Говорител на бреговата охрана уточни, че има доста жертви, но засега не уточнява колко. Огромни вълни са предизвикали преобръщането на плавателния съд.   Отбелязва се, че лодки вече са спасили хора от преобърналия се ферибот близо до остров Полило.   В района на инцидента са изпратени спасителни кораби и хеликоптери, но работата им е възпрепятствана от лошото време.    Представител на местните служби за спешно реагиране посочи, че първоначалните съобщения показвали, че голям пробив в корпуса на ферибота е предизвикал преобръщането му.   \"Спасителните екипи все още преброждат водите, издирвайки пасажери\", допълни представителят.   От бреговата охрана отбелязаха, че капацитетът на ферибота е 280 души и не е бил претоварен.   Инцидентите с плавателни съдове са относително често срещани във Филипините, където често се разразяват бури.   Тропическата буря Тембин се очаква да удари рано в петък и хората, които пътуват за Коледа, са били предупредени да го направят по-рано от обикновено.  ", "date": "2017.12.21", "title": "Ферибот с 251 души на борда се преобърна край Филипините, има загинали"}
{"url": "http://epicenter.bg/article/Turskiyat-prezident-prizova-sveta-da-ne-se-ostavya--da-bade-kupen--s-dolarite-na-Donald-Tramp-/143536/7/0", "text": "Президентът на Турция Реджеп Тайип Ердоган призова света да не се поддава на заплахите на американския държавен глава Доналд Тръмп за спиране на финансова помощ на държавите, които подкрепят в гласуването в Общото събрание на ООН отхвърлянето на решението на Вашингтон за Ерусалим, предава AFP, цитирана от агенция \"Фокус\".  „Обръщам се към целия свят: никога не продавайте демократичната си воля в замяна на дребни долари“, заяви Ердоган в рамките на обръщение по телевизията.  По-рано държавният глава на САЩ заплаши, ще че намали финансирането на фондове за страните, които подкрепят предложената резолюция за отхвърляне на решението му да признае Йерусалим за столица на Израел. Гласуването ще се проведе по-късно в четвъртък, 21 декември.  ", "date": "2017.12.21", "title": "Турският президент призова света да не се оставя „да бъде купен“ с доларите на Доналд Тръмп "}
{"url": "http://epicenter.bg/article/Napast--Bezhanets-blasna-17-godishna-germanka-v-reka-i-skochi--za-da---natisne-glavata-pod-vodata/143545/7/0", "text": "19-годишен мъж е направил неуспешен опит да удави вчера 17-годишно момиче в река Хафел в берлинския квартал Шпандау, но в крайна сметка самият той едва не загинал, съобщи германската полиция, цитирана от ДПА.  Мъжът, който според берлинския вестник \"Тагесшпигел\" е кандидат за убежище от Афганистан, е блъснал младата жена, германка, в реката и е скочил след нея, за да й натисне главата под водата.  Полицейски говорител каза пред ДПА, че нападателят, който не можел да плува, за малко да се удави и се наложило да бъде реанимиран. Момичето успяло да доплува до брега.  Подозира се, че преди двамата са имали връзка. Случаят е поет от полицейски отдел за разследване на убийства и опити за убийства.   ", "date": "2017.12.21", "title": "Напаст: Бежанец блъсна 17-годишна германка в река и скочи, за да ѝ натисне главата под водата"}
{"url": "http://epicenter.bg/article/Benyamin-Netanyahu--OON-e--dom-na-lazhite--/143550/7/0", "text": "Израелският премиер Бенямин Нетаняху нарече ООН „дом на лъжите“ в четвъртък преди гласуването в Общото събрание на световната организация на резолюция, отхвърляща признаването от САЩ на Йерусалим за столица на Израел. “Държавата Израел категорично отхвърля това гласуване, дори преди да се проведе\", каза той на церемония в южната част на Израел, предава БГНЕС.  \"Отношението към Израел от много нации в света, на всички континенти, се променя извън стените на ООН и в крайна сметка ще се проникне и в ООН – дом на лъжите\", каза той.  Общото събрание на ООН ще проведе извънредна сесия по-късно в четвъртък, за да гласува проекторезолюция, на която Съединените щати наложиха вето в Съвета за сигурност в понеделник, след като всичките останали 14 членове на съвета гласуваха \"за\".  В навечерието на гласуването американският президент Доналд Тръмп подхвърли, че може да има ответни действия срещу страните, които подкрепят проекта, предложен от Йемен и Турция от името на арабските и мюсюлманските страни.  \"Йерусалим е нашата столица, ние ще продължим да строим в нея, и посолствата на страните, водени от САЩ, ще се преместят в Йерусалим\", каза Нетаняху, благодарейки на Тръмп и посланика на САЩ в ООН Ники Хейли за \"заставането до Израел и истината\".  \"Йерусалим е столица на Израел, независимо дали ООН го признава или не\", каза Нетаняху. \"Отне 70 години, докато САЩ официално го признаят и ще отнеме още много години, докато ООН не го признае.\"  Решението на Тръмп на 6 декември да признае Йерусалим като столица на Израел и да премести американското посолство от Тел Авив се сблъска с международен консенсус, предизвиквайки протести в мюсюлманския свят и беше широко подложено на осъждане.  ", "date": "2017.12.21", "title": "Бенямин Нетаняху: ООН е „дом на лъжите“! "}
{"url": "http://epicenter.bg/article/Rikardo-Muti-dirizhira-za-peti-pat-Novogodishniya-kontsert-vav-Viena/143564/6/0", "text": "На 1 януари 2018 в Златната зала на виенския Музикферайн ще се проведе традиционният Новогодишен концерт на Виенската филхармония.   За пети път на диригентския пулт ще застане италианският маестро Рикардо Мути. Той е сред големите имена, които трайно си сътрудничат с Виенската филхармония. Съвместната творческа дейност на 76-годишния Мути с Виенската филхармония започва още през 1971 г. на сцената на Залцбургския музикален фестивал.   Той застава на диригентския пулт пред Виенската филхармония по цял свят повече от 500 пъти, а през 1993, 1997, 2000 и 2004 година дирижира Новогодишния концерт. В знак на признание, по случай 70-годишнината му през 2011 година, Мути е обявен за почетен член на Виенската филхармония.   Празничният концерт, който се провежда в първите часове на Новата година, традиционно представя вечната музика на композиторите от семейство Щраус. На 1 януари 2018 г. освен творби на композитори от легендарната фамилия Щраус, ще прозвучат и произведения на Франц фон Супе и Алфонс Цибулка.   Традиционно всеки концерт завършва с три последователни биса: с бърза полка, с валса „На хубавия син Дунав” и с „Радецки Марш”, при който публиката пляска в такт, а диригентът е с лице към публиката и дирижира аплодисментите.    Организиран в началото с цел да приповдигне духа на хората и да отвлече вниманието от загубата на войната, концертът отдавна се е превърнал в истинско събитие, което е подготвено до най-малкия детайл. Флоралната украса е фантастична и представлява удоволствие за всички сетива.   Дълги години цветята пристигаха от италианския град Сан Ремо, а от 2015 г. филхармонията си сътрудничи с виенските общински оранжерии. Украсяването ще започне още на 27 декември и ще я превърне в огромен цветен парк. Тя ще бъде украсена с 30 000 стръка цветя, а след края на концерта публиката традиционно си взема поне едно листенце за спомен.   Неотделима част от Новогодишните концерти са балетните изпълнения, които се прожектират и в залата.  Както всяка година, и този път Австрийската обществена телевизия ORF, която за 60-и път ще предава на живо концерта, е записала вече танците на солистите на балета при Виенската опера.   През 2018 година се навършват 100 години от смъртта на австрийския архитект Ото Вагнер и 100 години от края на Австро-Унгарската империя. Местата, където са записани танците, са свързани именно с тези годишнини. Постановката е дело на италианския хореограф Давид Бомбана, а костюмите са на каталунския моделиер Джорди Родж.   Кратки телевизионни репортажи ще напомнят за още два юбилея, които Австрия отбелязва през 2018 г. – 300-годишнината на Порцелановата манифактура Аугартен и 650-годишнината от създаването на Австрийската национална библиотека.   Филмът, създаден специално за антракта на Новогодишния концерт, този път е под мотото \"Виенския модернизъм 1918-2018\" и представлява музикално пътешествие из Виена от края на 19-и и началото на 20-и век, когато са живели и творили и най-известните представители на Виенския модернизъм - Ото Вагнер, Густав Климт, Егон Шиле и Коломан Мозер, а всички те са починали именно през 1918 г.   Цените на билетите са между 35 и 1090 евро за основния концерт, а за предварителните концерти на 30 и 31 декември те са между 20 и 800 евро. Въпреки високите цени желаещите да присъстват в залата са много и билети се продават единствено след участие в томбола, за която всеки може да се запише на сайта на Виенската филхармония от 2 януари до 28 февруари.   На 1 януари 2018 над 50 млн. зрители в повече от 90 страни ще гледат на живо Новогодишния концерт под диригентската палка на маестро Рикардо Мути. БНТ ще излъчи концерта пряко от 12:15 ч.  ", "date": "2017.12.21", "title": "Рикардо Мути дирижира за пети път Новогодишния концерт във Виена"}
{"url": "http://epicenter.bg/article/Otnovo-sapernitsi--Myastoto-na-Rusiya-v-novata-strategiya-na-SASht/143479/11/0", "text": "  Русия в новата Стратегия за национална сигурност на САЩ е критикувана далеч по-остро, отколкото това прави президентът Доналд Тръмп. Противоречие ли е това? Ето какво мислят по въпроса във Вашингтон. САЩ виждат три главни заплахи за себе си и „реваншистка” Русия е една от тях. Другите предизвикателства са Китай, държавите „изгои“ КНДР и Иран, а също така транснационалните терористични групи. Така заплахите са подредени в приоритетите на Стратегията за национална сигурност, изработена от администрацията на американския президент Доналд Тръмп и публикувана на 18 декември. Главната теза на документа: Китай и Русия са влезли в ера на съперничество със САЩ, опитвайки се да им отнемат „геополитическите предимства и да променят международния ред в своя полза”. За американската стратегия светът, който изграждат тези държави, е противоположен на ценностите, изповядвани от САЩ. Русия и Китай правят „своите икономики по-малко свободни, по-малко справедливи, увеличават военните разходи, контролират информацията за потискане на своите общества и разширяват собственото си влияние”, твърди се в документа.   Русия като реваншистка държава   Русия е окачествена като държава, която се стреми „да възстанови статута си на велика държава и да засили сферата на своето влияние покрай границите си“. За тази цел тя използва различни тактики както с военно, така и с информационно въздействие. \"С помощта на съвременни подривни тактики Русия се намесва във вътрешните политически работи в страните по целия свят“, смятат авторите на документа. Според тях целта на Русия е да отслаби влиянието на САЩ и техните партньори и съюзници по целия свят. Опитвайки се да повлияе върху общественото мнение в различни точки на планетата, Русия \"извършва информационни и кибероперации\". В тази връзка тя използва държавните руски медии, потребители, пишещи коментари за пари, „тролове“ и „ботове“, които създават лъжливи профили в социалните режи, казва се в стратегията. „Съчетаването на руските амбиции с нарастващия военен потенциал създава нестабилност в Евразия, където се засилва рискът от конфликт заради неправилната преценка от руска страна“, твърди се още в документа. Според авторите му не се е оправдал изводът на предишните американски администрации, че включването на Русия и Китай в международните институции ще ги направи по-открити и лоялни.   Европа - най-важният съюзник на САЩ   Европа е посочена като най-важният съюзник, с когото САЩ са обвързани с общи ценности, принципите на демокрацията и върховенството на правото. Русия е охарактеризирана на европейския континент като политически играч, който се опитва да внесе разногласия в трансатлантическия съюз между САЩ и Европа. \"Русия използва подривни мерки, за да намали доверието, че Америка остава обвързана с Европа и трансатлантическия съюз, а също да отслаби европейските страни и институции\", отбелязват авторите на документа. Стратегията за национална сигурност фиксира, че САЩ са обвързани с член 5 от договора на НАТО за колективна сигурност – това е потвърждение, което европейците дълго време чакаха от Тръмп. Наред с това авторите на националната стратегия призовават Европа да изпълнява поетите задължения и да отделят за отбраната не по-малко от два процента от БВП на страните си до края на 2024 година.   САЩ са готови за сътрудничество с Русия   В националната стратегия на САЩ Русия е обрисувана в значително по-мрачни тонове от онези, които използва Доналд Тръмп. Несъответствието между изказванията на Тръмп за Русия и текстовете на стратегията накара някои американски политически наблюдатели да казват, че позицията на президента е \"непоследователна\". \"Всички онези, на които им е още интересно, доколко враждебните изказвания за Русия се съчетават с това, което Тръмп наистина мисли, поучиха отговора“, смята Ендрю Вайс, вицепрезидент фонда Карнеги и бивш съветник по Русия на президента Бил Клинтън. \"В стратегията Русия е съперник, но Путин е в сърцето на Тръмп. Ще ги пратим на сеанс за семейна терапия“, пошегува се американският политолог Йън Бремър, който оглавява консултантската фирма Eurasia Group. Впрочем, стратегията оставя отворена врата за взаимодействие с руските власти: САЩ са готови да сътрудничат както с Русия, така и с Китай „в сферата на взаимните интереси“. Представяйки документа, Тръмп посочи наскоро огласения случай за сътрудничество между ЦРУ и ФСБ, благодарение на който бе предотвратен терористичен акт в Санкт Петербург. \"Така трябва да се работи“, каза президентът на САЩ. „Да, в стратегията се говори за Русия като за „съперник“, потвърди пред „Дойче веле“ Ванеса Екър, представителка на Държавния департамент на САЩ в Брюксел. Но това не означава, че не може да сътрудничим с Русия. Стратегията за национална сигурност се базира на реалностите. Не е тайна, че имаме разногласия както с Русия, така и с Китай“.   Възмущение в Русия и Китай   В Москва новата Стратегия за национална сигурност на САЩ бе окачествена като \"империалистическа\". Документът демонстрира нежеланието на Вашингтон да се откаже от еднополюсния свят, заяви президентският говорител Дмитрий Песков: \"Несъмнено, не може да се съгласим с отношението към нашата страна като заплаха за сигурността на САЩ“. Властите на Китай смятат, че документът е написан \"в духа на Студената война\" и съдържа \"зла клевета\". Китай няма да се развива за чужда сметка, но никога няма да се откаже от своите законни интереси, казаха в китайското Министерство на външните работи. Там добавиха, че „сътрудничеството е единственият правилен избор за Китай и САЩ“.          ", "date": "2017.12.21", "title": "Отново съперници: Мястото на Русия в новата стратегия на САЩ"}
{"url": "http://epicenter.bg/article/Iliyana-Yotova-intervyu/143519/11/0", "text": "Хора като Цветан Цветанов дължат извинение на президента заради мораториума върху лекарствата, заяви вицепрезидентът Илияна Йотова в предаването \"Тази сутрин\" по БТВ. Кой ще понесе отговорност за това, че президентът бе обвинен, че създава фалшиви новини, изтъкна вицепрезидентът.   Йотова отговори и на въпроси, свързани с европредседателството, като обърна внимание на надеждите за европейска интеграция, които управляващите в София посяват у страните от Западните Балкани. \"Ние казахме ли категорично, че нашето председателство ще извоюва политическото разширение на Западните Балкани, че Софийският процес ще продължи Солунският процес преди 2003 г., когато за първи път Европа се обърна към Западните Балкани, но им обеща единствено икономическо и транспортно сътрудничество, но не и политическо разширение на Съюза. България ще направи ли тази крачка? Една крачка по-напред, за да се говори оттук нататък за Софийския процес. Аз такова обещание от преговарящия екип не виждам\", посочи тя.       - Това очевидно е част от характеристиката на мнозинството в парламента. Слава Богу, че тази гавра с хората приключи. Но аз не смятам, че с днешното решение на парламента, трябва да приключи целият въпрос, защото кой ще понесе отговорността за това, което се случи през последните седмици. Имаме един министър на здравеопазването, който беше бламиран от министър-председателя на практика. Не се вслушаха във ветото на президента, обвиниха го едва ли не, че създава фалшиви новини, че не е подготвен. Мисля, че хора като г-н Цветанов му дължат извинение.   - Точно така. И във вашето студио …   - Ами, вижте, две седмици, включително и във вашето студио, министърът на здравеопазването обясняваше с всевъзможни аргументи защо е правилно това решение. Две седмици по-късно с едно свое изказване министър-председателят върна точката там, откъдето започна цялата разправия. И на практика обезсмисли всички аргументи на този здравен министър. На второ място, нека да разсъждаваме малко по-широчко – дали действително става дума за икономия на няколко десетки милиона лева, при положение че съвсем наскоро, даже сигурно и в момента, в който с вас си говорим, се разпределя един доста сериозен излишък, бюджетен излишък в държавата. Дали действително тези, дори да приемем 40 млн. са проблем, кой има интерес от това да няма тези иновативни лекарства? Само преди няколко дни един вече бивш заместник, директор на Националната каса, назова хора с конкретни имена. Дано само днешното гласуване в парламента не е опит да се замете всичко това под килима и да не се разплете случая докрай, защото този прецедент, нищо не пречи оттук нататък да се създават всякакви такива.   - Вероятно истината е някъде по средата, г-н Хекимян, не съм аз човекът, който трябва да дава тези отговори. Има Министерство на здравеопазването, има Осигурителна каса, има управляващо мнозинство, което в единия момент отхвърли ветото на президента, беше квалифицирано неговото действие по какъв ли не начин. Така че те трябва да дадат отговор.   - Или трябва да си вземе думите назад, защото така повелява честта, ако действително говорим за нормални отношения в държавата. Що се отнася до конкретната препоръка на г-н Цветанов, мисля, че той трябва да почете малко повече, но …   - Вижте, първо къкри битка вътре очевидно в ГЕРБ, защото г-н Цветанов не си владее нито групата, нито очевидно е в синхрон с министър-председателя, след като и двамата са на две коренно противоположни позиции. А що се отнася до тази битка на ГЕРБ с президентството, да, ние се убедихме, няма да дочакаме коректен тон, но ние сме готови.   - Очевидно няма достатъчно координация, след като дойде министър-председателят и каза, че мораториумът трябва да бъде свален. Между другото, нека да припомним, че имаше и едно доста цинично, междинно решение или поне опит за междинно решение със създаването на специална комисия, която трябваше да има функциите на Господ, и да казва кой трябва да се лекува с иновативните лекарства и кой няма това право. Слава Богу, че това отмина.   - Вижте, първо, създаде се още един такъв ажиотаж около президента и то абсолютно нарочно. Води се очевидно кампания срещу неговите действия и срещу личността на президента. На г-н Цветанов президента му е някакъв ходещ кошмар. Във всеки момент, в който той го види, означава ето, тук се провалих, тези избори загубих. Затова не се учудвам, че той ще използва всякакъв опит за атака. Но вижте …   - Тази игра и този театър отдавна е известен и не прави впечатление вече никому. Но по същество. Нима мислехте, че законът няма да бъде приет така, както го предложи от самото начало ГЕРБ. Аз не виждам между двете четения да се получи кой знае каква голяма дискусия. Да, имаше дискусия например за това кой как трябва да подслушва, дали не станахме един голям „Биг брадър“ в държавата след този закон. Мисля, че той ще заслужи много упреци и на международните институции, това е моята прогноза. Защото колко вече трябва да станат институциите, които могат спокойно да слушат българските граждани, задавам въпроса чисто риторично.   - И тя ще може. Освен това хората, които подават сигналите по този закон нямат абсолютно никаква гаранция. Има много уязвими моменти, но нека да изчакаме аргументите на президента.   - Знаете ли, има такива текстове в европейски закони на други държави. Само че там има създадени едни предпазни клаузи. Начинът, по който се подават тези сигнали, включително и системи, в които са изградени интернет системи, в които те са криптирани. Така че ние пак сме си свършили работата наполовина, но нека да не влизаме в тези подробности, все пак трябва да изчакаме аргументите, които президентът ще изложи.   - Не, не смятам, че е само пушилка. Важното е да видим как ще бъде подготвен този вот. Ако е една разправия - аз съм лоша, ти си най-лошият, и една говорилня, от която нищо да не произтече. Лично аз смятам, че този вот е една чудесна дискусия, за да се покаже дали този закон наистина ще работи и дали наистина хората ще получат справедливост – онова, което най-много ни липсва като общество в последните 30 години.   - Не, не мисля. Стабилността, за която обикновено говорят от ГЕРБ не е толкова въпрос на икономически и финансови показатели, отколкото на сериозно желание на тази коалиция да остане във властта.   - Да, смятам, че те ще се подготвят и едното не влияе на другото.   - Моята позиция винаги е била една и съща. Аз съм един от хората, които в началото на 2000 г. подготви тази Бяла книга, която се размахва тук, в студията, за отношението на БСП към приватизацията. Това ми е отношението, остава непременено.   - Разбира се, че ще чуете такива тълкувания. Цялата пушилка около някакъв закон, който да ревизира приватизацията на прехода, се вдигна заради Корнелия Нинова и затова, че тя трябваше да бъде ударена като лидер на БСП. Обаче аз задавам един друг въпрос, защото и двамата сме журналисти и си задаваме въпроси по между си. Защо според вас престана да се говори за закон за тази ревизия на приватизацията? Нали трябваше да бъде внесен в Народното събрание, къде е този проект? Аз слушах много аргументирани изказвания на колеги от ГЕРБ и нищо не виждам черно на бяло.   - Не следя толкова изкъсо…   - Вижте, малко се загубихме в тези дебри. Трябваше да се сложи един символичен подпис, доколкото си спомням, но детайлите в случая не са важни. Важното е, че няма законопроект за приватизацията . Мнозинството винаги е показвало, че не се съобразява много с желанието на опозицията. Има достатъчно гласове, за да внесат такъв законопроект.   - Очевидно има проблем.   - Не.   - Не.   - И не само в Македония.   - В Албания веднага, след като беше признато българското малцинство, в Молдова, в Унгария. На много места. В Западните покрайнини.   - Да, абсолютно прави са. В момента, ако искате да получите български документи, трябва да издържите интервюто в Министерството на правосъдието, ще получите дата за края на 2018 г. Трябва да се направи нещо в тази посока. Аз много добре зная, че са ревниви останалите институции, когато ние даваме законодателни предложения, но в случая бързам веднага да кажа, не е така. защото ние работим заедно с Министерство на правосъдието, с Агенцията за българите в чужбина, с народното събрание. всички колеги чувстваме необходимостта от тези промени. Надявам се следващите месеци в началото на 2018 г. да бъдат нанесени тези поправки. Не може да се чака за гражданство от 2 години и половина до три. И това е една мудност на процедурите, преповтаряне. Ние вършим една работа, почти същото върши Министерството на правосъдието.   - Това в повечето случаи не е възможно. И затова се доверяваме на удостоверенията, които са издадени от Държавната агенция за българите в чужбина, които се позовават на наши историци, исторически документи, /…/ документи. Така че много се нещата. Вижте, много точно си гледат работата колегите. Минава всичко през иглени уши и може би това допълнително затруднява тази процедура, но има нужда от законодателна промяна поне в три закона – за българите в чужбина, за българското гражданство и за чужденците в България.знаете ли, има противоречия вътре в тези закони, които ги блокират взаимно. Ще ви кажа един парадокс във вашето студио. 2000 г. е приет Закона за българите в чужбина. Според този закон, трябва да бъде изграден Национален съвет за българите в чужбина. Никъде в този закон няма структура Агенция за българите в чужбина. 17 години по-късно имаме в закона Национален съвет, но нямаме изграден Национален съвет. Нямаме в закона Агенция за българите в чужбина, но имаме Агенция за българите в чужбина. Това е абсолютно недопустимо.   - Съкратени срокове, опростяване на процедурите. Много ясно да бъде казано кой може да издава тези удостоверения, защото тук има един тънък и деликатен момент. Очевидно има и корупционни практики, не крия в това отношение.   - Най-различни. Не, не, не.   - От тези, които организират и издават удостоверенията. Една част от тях са и дружествата, които са извън България.   - Да, може да бъде пресечено, когато тази нормативна база е доста по-уредена прецизно, а не оставя врата в полето.   - Аз няма да го контролирам, а ще работя с него.   - Това са колеги от Българската академия на науките, от университетите, дипломати, които са работили основно с историческите ни диаспори. Хора, които са изключително полезни наистина, защото този опит трябва да бъде използван. И ето например, когато трябваше да имаме позиция за малцинството в Албания, беше много деликатно, много служби тогава си свършиха работата, много институции, колеги евродепутати. Всички помогнахме това да стане бързо, безпроблемно, при един много деликатен въпрос, при съпротива на представители на други национални малцинства. Трябва да се изготвят адекватни позиции и този потенциал, който имаме на нашите учени, не трябва да се разпилява.   - Паралелно с вашия екип вървяхме в различни такива малки села, в които буквално е капсулиран българският език, запазен през вековете. И ние сме длъжни на тези хора да подадем ръка. Говоря за села по косовската граница, където последните метри няма път, няма как да стигнеш освен пеша. И тези деца лято и зима ходят на училище, говорят прекрасен български език. Научават първата дума на албански език чак когато станат в първи клас. И имаме някакъв проект в това отношение, надявам се до 1-2 месеца да го представим.   - Вижте, не може да има гаранция само България. България е част от Европейския съюз, нормите ще важат еднакво за всички. Слушам, че г-н Барние вече приключва първия етап от преговорите по Брезкит. Там ясно се казва какви трябва да са ангажиментите на двете страни. Надявам се да бъдат урегулирани тези отношения, но без сътресения няма да се мине.   - Не. Това са хора, които трайно са се установили там. Не смятам, че ще има такава вълна, но че ще бъде затруднено движението на хора е ясно.   - Вижте, председателството така е направено в Европейския съюз, че е основно в ръцете на изпълнителната власт. Народното събрание, президентството остават малко по-настрани. Естествено, че ще помагаме с всичко, с каквото можем. Ако щете дори говоря от първо лице, с контактите, които имам, с темите, които могат да бъдат поставени. Само че нека не оставяме впечатлението, че имаме в момента управление, правителство и енергия в тази държава само до европредседателството. То ще мине и замине, както много други. Голяма ми болка е, че не стана, как да кажа, дискусия в обществото за това какво България ще направи през тези 6 месеца.   - Това е един много дълъг разговор и е хубаво да направим някой път една дискусия, защото какво точно България сложи за Западните Балкани? Ние казахме ли категорично, че нашето председателство ще извоюва политическото разширение на Западните Балкани, че Софийският процес ще продължи Солунският процес преди 2003 г., когато за първи път Европа се обърна към Западните Балкани, но им обеща единствено икономическо и транспортно сътрудничество, но не и политическо разширение на Съюза. България ще направи ли тази крачка? Една крачка по-напред, за да се говори оттук нататък за Софийския процес. Аз такова обещание от преговарящия екип не виждам.   - Не, до този момент не съм го чула даже изобщо.   - Първо много важно е, тръгвам оттам, откъдето завършихте, много важно е дали Австрия ще поеме тези ангажименти. Аз до този момент също не съм чула такова уверение специално по отношение на Западните Балкани и особено с правителството, което имат. Второ, създадохме много очаквания и в разговорите си с Еди Рама, с г-н Заев те действително се надяват, че България, която е страна от този регион, и няма друга страна, която по-добре да защити техните интереси, действително ще направи така, че главите за, преговорните глави за Сърбия да вървят по-бързо, Македония да получи покана за членство в Европейския съюз, Албания да започне преговорите. А ако не ги изпълним?   - С известно напрежение и боязън какво ме чака, една година по-късно съм спокойна.   - Няма как да не ми липсва. Това са 10 години от моя живот.   - Вкъщи. Това е най-голямото ми желание.   - Вкъщи и в България. Да.  ", "date": "2017.12.21", "title": "Илияна Йотова: Очевидно е! Води се кампания срещу президента. За Цветанов той е ходещ кошмар!"}
{"url": "http://epicenter.bg/article/Institutat-za-strategii-i-analizi--ISA--veche-ima-svoy-sobstven-sayt/143540/11/0", "text": "  Институтът за стратегии и анализи (ИСА) вече има свой собствен сайт. Той се намира на адрес   На него ще откриете актуална информация за месечните анализи на ИСА, статии и коментари по горещите събития у нас и по света, както и данни и изводи от изследвания на Института. Ще разберете повече за всички дейности, които ИСА предлага.   Вече три години аналитичният център на ИСА следи политическата ситуация у нас, в Европа, в Близкия и Далечен Изток и регулярно всеки месец прави не само задълбочени доклади, но и дава прогнози за бъдещото развитие на процесите в областта на политиката, икономиката.   Абонати на ИСА са основните български и европейски институции, политически сили, кметства, висши учебни заведения и научни центрове.   Заповядайте да ни последвате и       ", "date": "2017.12.21", "title": "Институтът за стратегии и анализи (ИСА) вече има свой собствен сайт"}
{"url": "http://epicenter.bg/article/-quot-Sviloza-quot--spira-poradi-lipsata-na-surovina-/143542/4/0", "text": "Производителят на целулоза „Свилоза” АД отново спря работа заради липса на суровина. Изключително негативното развитие на пазара на дървесина в България от началото на 2017 г., продължава и сега. Липсата на достатъчни количества дървесина доведе до драстичен скок на цените през третото и четвъртото тримесечие на годината. Запасът от дървесина, с който „Свилоза“ АД разполагаше в началото на годината, вече не съществува и дружеството е на прага на зимата с празни складове, съобщиха от дружеството.  Основна причина за тази критична ситуация е системното неизпълнение на сключените договори за доставка на дървесина от Северозападното държавно предприятие. В края на 2017 г. все още има неиздължени количества по договор от 2016 г., а доставките на количествата за 2017г. в повечето от горските стопанства изобщо не са започнали. Опитите да се закупи дървесина от свободния пазар също се оказаха неуспешни поради голямото търсене.  Престоят ще доведе до значителни загуби за предприятието. Това ще наруши изпълнението на сключени международни търговски договори и ще нанесе непоправими щети на имиджа на завода като коректен партньор, както и на многохилядните акционери на публичната компания.  Ръководството на „Свилоза“ АД е информирало всички държавни институции за така създалата се ситуация. Взеха се съответните управленски решения, но за съжаление няма конкретни резултати за преодоляване на изоставането.  ", "date": "2017.12.21", "title": "\"Свилоза\" спира поради липсата на суровина "}
{"url": "http://epicenter.bg/article/Zamrazyavat-tsenata-na-parnoto-do-kraya-na-otoplitelniya-sezon/143546/4/0", "text": "Цената парното и тока няма да се увеличава до края на този отоплителен сезон. Това увери председателят на Комисията за енергийно и водно регулиране Иван Иванов след заседание, на което беше обсъдено искане на Булгаргаз за поскъпване на природния газ от Нова година.   Държавната компания поиска да се увеличи цената на синьото гориво от 1 януари с близо 3% или 352 лева за 1000 кубически метра. Мотивът е, че при сегашната цена държавното дружество трупа всеки месец милиони левове загуби.   Председателят на комисията Иван Иванов увери, че следващата седмица внимателно ще разгледа възраженията, свързани с формирането на цената на газа.   При всички положения обаче, ако се стигне до корекции на стойността за следващото тримесечие - тя няма да е по-висока от тази, която е поискала Булгаргаз. Иванов не смята, че е мотив да се вдига цената на тока и парното заради месечните загуби на Булгаргаз.   Дали ще поскъпне синьото гориво - ще стане ясно окончателно на 28 декември.  ", "date": "2017.12.21", "title": "Замразяват цената на парното до края на отоплителния сезон"}
{"url": "http://epicenter.bg/article/Stolichniyat-obshtinski-savet-odobri-prodazhbata-na--Obshtinska-banka-/143551/4/0", "text": "С 45 гласа „за“, 9 „против“ и 0 „въздържали се“ Столичният общински съвет одобри доклада за приватизацията на „Общинска банка“, предаде „Фокус“.   Войслав Тодоров от Коалиция „Сердика (АБВ, Български социалдемократи)“ направи процедура за отлагане на доклада, но предложението му бе отхвърлено с 11 гласа „за“, 39 „против“ и 2 „въздържали се“. Докладът предизвика дебати сред общинските съветници. Зам.-председателят на Столичния общински съвет и зам.-председател на групата на ГЕРБ Николай Стойнев обясни, че офертата отговаря на изискванията, както и на заложената минимална цена за конкурсната процедура.   „Решението на надзорния съвет е да предложим тази процедура, класирането и приватизационния договор за утвърждаване от Столичен общински съвет. Ако Общинският съвет има положително решение, това означава, че ще бъде сключен договор, при който трябва да се изплатят 20% от сумата. След това има срок, в който кандидатът трябва да осигури становище от КЗК и БНБ и след което може да се финализира процедурата“, допълни той. По думите му, ако не се получат такива съгласувателни становища от тези институции, няма да бъде финализиран договорът. „Решението е на Общинския съвет дали тази процедура да продължи“, добави той.   Милка Христова от БСП посочи, че няма да подкрепят този доклад и не са съгласни с продажбата на акциите на Столична община в Общинска банка сега и по този начин. „Във вторник получих доклада, който е от около 150 стр. Към проекта за договор има посочени поне 15 предложения и не разполагаме с нито едно. Това е от изключително значение за последиците. Защо се бърза толкова?“, запита тя.   В реплика Стойнев заяви, че е налична абсолютно цялата документация в надзорния съвет. Милка Христова призна, че имат членове в надзорния съвет, но всеки един от тях като общински съветник има правото да получи цялата информация. „Ами тогава да вземат решения постоянните комисии и за какво се събираме ние тук?“, запита тя. Според нея точно, защото банката е в добро финансово състояние заслужава доба сделка.   Лидерът на Градския съвет на БСП-София Калоян Паргов посочи, че неслучайно не са сред вносителите, поради простата причина, че са заявили, че са против продаването на „Общинска банка“. „Справедлива или не е цената? Убеден съм, че конкурентното начало е нещо добро. Само един кандидат се яви и това беше причината да се въздържим. По отношение на документите и информацията сме си спазили нашата уговорка. Нашата позиция е ясна и всеки може да преценява. Процедурата, която мина през надзора мина по съответните норми и правила, но политическото решение ще се вземе днес в тази зала. Няма какво повече да ни убеждавате в противното, нашето решение сме го взели“, коментира Паргов.   Председателят на Столичния общински съвет Елен Герджиков заяви, че това, че Паргов е обявил позицията си в парламента, говори достатъчно. „Решението е взето от парламентарната група и ръководството на партията. Очевидно е политическо решение и се радвам, че имате доблестта да го признаете“, каза още той.   Николай Стойнев добави, че документацията е достъпна за всеки един общински съветник.   Трайчо Трайков от Реформаторския блок посочи, че най-доброто е сделката да бъде осъществена. „Сега всичко отива в ръцете на БНБ. Разбирам хората, които изразяват скептицизъм. Трябва да признаем, че БНБ е била безупречна през последните 20 години. Ще наблюдавам с голямо внимание за това какво влиза, какво се случва и какво излиза от БНБ. Убеден съм, че ще бъде отговорено на интереса на хората, заради които съм тук. Ако някой си мисли какво може да се случи с банката - притежаването на банката отсега нататък ще бъде свързано с разходи, а не с приходи за общината“, каза още Трайчо Трайков. Общинските съветници удължиха времето си до изчерпване на дневния си ред.", "date": "2017.12.21", "title": "Столичният общински съвет одобри продажбата на „Общинска банка“"}
{"url": "http://epicenter.bg/article/Detsa-postradaha-tezhko-pri-igra-s-piratki--prieti-sa-v--Pirogov-/143486/3/0", "text": "  Две момчета пострадаха тежко късно следобед вчера при игра с пиратки в Южния парк в София и са приети в \"Пирогов\". Трето дете е пострадало, но по-леко.   Едно от децата е получило тежки увреждания на дясната ръка и се е наложила ампутация на пръсти. Пострадала е и другата му ръка, както и лицето.   Предстоят поредица от реконструктивни операции, съобщи за bTV доц. Людмил Симеонов от Института за спешна помощ „Н.Й. Пирогов”.   При второто дете е засегната кожата в областта на лицето, затова то е настанено в лицево челюстната хирургия.   Третото пострадало дете е било освободено за домашно лечение още снощи.   Трите деца са се опитвали да вадят взривното вещество на пиратки, за да направят нов по-голям взрив, обясни доц. Симеонов.   „Тези инциденти зачестяват в периода на Нова година, макар да има и спорадични в останалата част на годината. Напоследък инцидентите са намалели – може би заради информационните кампании или заради регламентирания пазар на подобни пиротехнически изделия”, коментира той.   Лекарят призова хората, особено децата, да бъдат много внимателни – трябва да са предупредени какво може да се случи.   Преди два месеца две деца хвърлиха пиратки в бургаския кв. Долно Езерово и предизвикаха пожар. Подпали се тревен участък, от който огънят се прехвърлил върху товарни автомобили, съхранявани в частен имот.  ", "date": "2017.12.21", "title": "Деца пострадаха тежко при игра с пиратки, приети са в „Пирогов“"}
{"url": "http://epicenter.bg/article/Lekar-savetval-blizkite-na-arestuvaniya-za-ubiystvoto-na-Damla--Vodete-go-na-psihiatar/143492/3/0", "text": "  Близките на арестувания за убийството на 7-годишната Дамла Мехмед Хасан били съветвани от лекар да го закарат на преглед при психиатър. Това разкриха пред \"Родопи 24\" жители на Момчилград, които познават семейството, цитирани от    \"Обърнете внимание на това момче, то се нуждае от психиатрична помощ, закарайте го при специалист\", били думите на медика, пише rodopi24.   \"Да не стане така, че е болен и след 6 месеца да е на свобода!\", \"Да умре като куче!\", \"Три дена вече, а защо не го арестуват?\", \"Вие можете ли да ми гарантирате, че след 6 месеца като психопат няма да го пуснат?\".   Това заявиха късно снощи възмутени жители на Момчилград, които излязоха на поредния протест заради жестокото убийство на 7-годишната Дамла.   Хората искаха линч за убиеца Мехмед и настояват за най-жестокото наказание.   Междувременно се носи слух, че в основата на убийството на Дамла стои сексуален мотив. Това, обаче още не е потвърдено официално.      ", "date": "2017.12.21", "title": "Лекар съветвал близките на арестувания за убийството на Дамла: Водете го на психиатър"}
{"url": "http://epicenter.bg/article/Zhitelite-ot-Momchilgrad-iskat-linch-za-Mehmed---Da-umre-kato-kuche-/143494/3/0", "text": "  Момчилградчани искат убиецът на Дамла да остане в затвора до края на живота си. „Да не стане така, че да излезе психично болен и след 6 месеца да излезе на свобода“, заяви един от събралите се снощи пред блок „Слава“, съобщава rodopi24.   Над 80 души се събраха снощи пред кооперацията в центъра на града в очакване полицаи да докарат 25-годишния заподозрян за убийството на 7-годишната Дамла за следствен експеримент.   „Да умре като куче“, заяви пък гневен младеж.   „Значи знаем кой е убиецът, а три дни не го хващаме. Ако беше убил второ дете, какво правим тогава“, изрази притесненията си родител.   Хората искаха линч за убиеца Мехмед и настояват за най-жестокото наказание.   Междувременно се носи слух, че в основата на убийството на Дамла стои сексуален мотив. Това, обаче още не е потвърдено официално.  ", "date": "2017.12.21", "title": "Жителите от Момчилград искат линч за Мехмед: „Да умре като куче“"}
{"url": "http://epicenter.bg/article/Maykata-na-Mehmed--Sinat-mi-ne-e-ubiets--Nyakoy-neshto-mu-e-napravil--uplashil-go-e--Strah-go-e/143496/3/0", "text": "  \"Той не може да го е направил. Бяхме заедно в болницата. Той разбра от баща си какво е станало. Някой нещо му е направил, уплашил го е. Страх го е\", това заяви пред камерите на Нова тв и бТВ Фатме Сали, майката на 25-годишния Мехмед, който направи пълни самопризнания, че е убил 7-годишната си братовчедка Дамла в Момчилград.   \"Той се отнасяше добре към детето, може да питате всички\", твърди още жената.   Както вече 24rodopi.com писа, в неделя сутринта Мехмед се появил в Спешното отделение на болницата в Момчилград и се държал неадекватно. В един момент пред полицаите казал, че му прилошава и избягал навън.   Доказателствата сочат, че убийството е извършено на 17 декември призори. „В петък вечерта той беше нощна смяна. В събота около 17.00-17.30 часа отиде да си вземе обувките, върна се, след това излезе пак и се прибра около 01.00 часа в неделя”, твърди майката на Мехмед Хасан. Припомняме, че той работи в местен офис на мобилен оператор, а допълнително си заработва и във фабриката, в която работи 40-годишната Садет Муса, майката на Дамла, която вече близо 90 часа е задържана.   \"Само човек със сериозна личностна патология може да извърши такова зверство\", коментира пред Нова телевизия д-р Цветеслава Гълъбова, директор на държавната психиатрична болница „Свети Иван Рилски”.  ", "date": "2017.12.21", "title": "Майката на Мехмед: Синът ми не е убиец! Някой нещо му е направил, уплашил го е. Страх го е"}
{"url": "http://epicenter.bg/article/KAT-izdade-shofyorska-knizhka-s-validnost-22-dni-i-globi-shofyora-/143500/3/0", "text": "МВР поднови книжката на шофьор, но не за 10 години, както предполага Законът за българските документи за самоличност, а за 22 дни. След това пътни полицаи го глобиха със 100 лева като неправоспособен водач. На първа инстанция санкцията е потвърдена от районните магистрати в Асеновград, но след това Пловдивският административен съд я отменя със свое неподлежащо на обжалване решение, пише БЛИЦ.  Мотивът е прост - допуснатата грешка е на администрацията, а не на шофьора. Книжката му е изтекла през 2015 г. Подал документи за подновяването и получил ново свидетелство за правоуправление на 30 юни 2015 г. В него било записано, че то важи до 22 юли същата година, вместо до 2025-а, както би трябвало.  Човекът не обърнал внимание и продължил да шофира, без да има проблеми. Около 23,48 часа на 1 февруари т. г. обаче бил спрян с колата си „Рено Меган” на пътя от село Червен за Асеновград.  Патрулът установил, че книжката е изтекла, и санкционирал водача, който после потърсил правата си в съда.   ", "date": "2017.12.21", "title": "КАТ издаде шофьорска книжка с валидност 22 дни и глоби шофьора "}
{"url": "http://epicenter.bg/article/Katastrofa-na-dva-TIR-a-zatvori-dvizhenieto-kray-tunel--Vitinya-/143505/3/0", "text": "  Временно е затворено движението по АМ„Хемус“ към София, около тунела „Витиня“. Ограничението е заради пътен инцидент между два ТИР-а, станал към 10.20 часа, съобщиха от МВР, цитирани от БГНЕС.   По първоначални данни, на около 500 м след тунела „Витиня“, шофьорът на ТИР, пътувал в посока към Варна, е изгубил управлението, камионът е преминал разделителните мантинели, навлязъл е в другото платно и се е ударил в друг ТИР.   Няма пострадали, но инцидентът налага спиране на движението в лентите посока към столицата.   Екипи на Пътна полиция отклоняват трафика към София по стария път. В посока Варна движението е по магистралата.        ", "date": "2017.12.21", "title": "Катастрофа на два ТИР-а затвори движението край тунел „Витиня”"}
{"url": "http://epicenter.bg/article/Osvobodiha-ot-aresta-maykata-na-ubitata-Damla-v-Momchilgrad-/143516/3/0", "text": "Освободиха от ареста майката на убитото 7-годишно момиче в Момчилград, съобщиха от пресцентъра на Прокуратурата. По разпореждане на Окръжна прокуратура - Кърджали от арестните помещения на Районна служба „Изпълнение на наказанията“ - гр. Кърджали е освободена 38-годишната с инициали С.А. Тя бе привлечена като обвиняема за това, че в Момчилград, област Кърджали, като родител, за времето от 22.30 часа на 16 декември до 06.30 часа на 17 декември, оставила без надзор и достатъчна грижа 7-годишната си дъщеря Дамла, с което създала опасност за нейното физическо и душевно развитие – престъпление по чл. 182 ал. 1 от Наказателния кодекс.  Направена е преценка, че от доказателствата по делото не може да се приеме, че е налице реална опасност обвиняемата С.А. да се укрие или да извърши друго престъпление, поради което Окръжна прокуратура-Кърджали няма основание да внесе искане в съда за вземане на мярка за неотклонение „задържане под стража“.  7-годишната Дамла бе намерена мъртва сутринта на 17 декември в дома си в Момчилград. За убийството е обвинен племенникът на майката на убитото дете. М.Г.Х. е обвинен в това, че умишлено е умъртвил момиченцето., като убийството извършено по особено мъчителен начин за жертвата – престъпление по чл. 116 ал.1 т.4 и т.6 от Наказателния кодекс. За престъплението се предвижда наказание лишаване от свобода от 15 до 20 години, доживотен затвор или доживотен затвори без замяна.  Съдебно-медицинската експертиза е установила причината за смъртта на малолетната пострадала – задушаване.  Все още не са изготвени заключенията на назначените от прокуратурата експертизи: комплексна ДНК, дактилоскопна и физикохимична експертиза на веществени доказателства и съдебно- техническа експертиза на приобщени по делото средства за мобилна комуникация.  М.Г.Х. е направил самопризнания.  Той е арестуван, след като покрай жилището му бе намерен странен предмет, свързан с убийството на момиченцето.  Припомняме, че майката на починалото дете бе привлечена в качеството на обвиняема за извършено престъпление по чл.182, ал.1 от Наказателния кодекс за това, че на 16/17. 12.2017 г., като родител е оставила детето си без надзор и достатъчно грижа и с това е създала опасност за неговото физическо и душевно развитие.  ", "date": "2017.12.21", "title": "Освободиха от ареста майката на убитата Дамла в Момчилград "}
{"url": "http://epicenter.bg/article/-Radev-se-zakani--Shte-namerim-ne-samo-izvarshitelya-na-opita-za-ubiystvo-na-sluzhitel-na-NAP--no-i-porach/143518/3/0", "text": "\"Решени сме, с цялата строгост на закона и това, което той ни позволява, да стигнем докрай – да намерим не само извършителя, а и този, който е поръчал това посегателство\". Това заяви министърът на вътрешните работи Валентин Радев във връзка с простреляния на 18 декември в София служител на Национална агенция за приходите. Медиците от ВМА все още се борят за жиовта на Ивайло Стаменов.   Министър Радев се обърна и към семейството на пострадалия като ги успокои и увери, че той е ръцете на добрите лекари. „Лично аз бях онзи ден при него. Запознах се със състоянието му, запознах се и с това как се грижат за него. Нека от семейството му бъдат спокойни”, подчерта министър Радев. „Всички, които работят в НАП и митниците чуха от нас, че държавата е зад тях. Нека да работят спокойно. Ние ще ги защитим”, допълни още той. От своя страна директорът на НАП Галя Димитрова благодари на всички институции за усилията, които полагат случаят да бъде разрешен и изрази увереност, че извършителят скоро ще бъде установен и задържан. „Не мога да скрия, че за мен и колегите ми това е шок. Ние не можем да приемем такова брутално престъпление, което е извършено срещу наш колега. Това не е просто едно посегателство срещу колега или НАП като институция, а е посегателство срещу държавността изобщо”, заяви Димитрова.   „Ние осъзнаваме, че нашата работа е рискова. Няма как това да е по друг начин, след като работим с хора, които не искат да спазват закона и след като контролираме стоки с най-висок фискален риск”, допълни тя и увери, че усещайки закрилата на държавата, служителите на НАП ще продължат добросъвестно да изпълняват задълженията си.", "date": "2017.12.21", "title": "Радев: Ще намерим не само извършителя на опита за убийство на служителя на НАП, но и поръчителя"}
{"url": "http://epicenter.bg/article/17-godishno-momche-skochi-ot-osmiya-etazh-na-blok-i-otselya-/143522/3/0", "text": "17-годишно момче скочи от осмия етаж на жилищен блок по ул. „Хан Тервел” в град Добрич, съобщиха от полицията. Установено е, че инцидентът е станал около 11:10 часа вчера, предаде Дарик.  Момчето е паднало върху лек автомобил \"Шевролет\" с добричка регистрация. Веднага е откарано в МБАЛ-Добрич с множество порезни рани и фрактура на прешлен, без опасност за живота.  По случая е образувано досъдебно производство.   ", "date": "2017.12.21", "title": "17-годишно момче скочи от осмия етаж на блок и оцеля "}
{"url": "http://epicenter.bg/article/Mehmed-e-priznal-kak-tochno-i-zashto-e-udushil-malkata-Damla/143523/3/0", "text": "Убиецът на малката Дамла от Момчилград е арестуван. Това е 25-годишният Мехмед, първи братовчед на 7-годишното момиченце, както обяви вчера главният прокурор Сотир Цацаров.   Мехмед е имал ключ от жилището на Муса в кв. „Слава“. Той работел заедно с майката Садет в една и съща фабрика. Предполага се, че сутринта е решил да я причака в апартамента ѝ и затова е влязъл вътре. Дамла, която спяла в креватчето си, обаче го усетила и започнала да вика. Това провокирало изверга да запуши устата на детето. Той натискал силно, като задържал и нослето на Дамла, докато спре да диша, признал самият Мехмед пред криминалисти, пише днес \"Телеграф\", цитиран от БЛИЦ.   Когато Садет се прибрала у дома след нощна смяна, телцето на дъщеричката ѝ все още не било изстинало и тя изпаднала в шок. Започнала да звъни на тел. 112, съседи чули писъците и също извикали помощ. Тепърва ще се установява откъде Мехмед е имал ключ от апартамента на Садет, както и защо е искал да разговаря с майката. „Убийството е извършено в креватчето на детето, а след това Мехмед е залепил устата му с тиксо“, са обяснили разследващи пред \"Телеграф\".    Цацаров обяви още, че убиецът е син на брата на майката Садет Муса. Извергът е направил самопризнания пред съдия. Ако бъде признат за виновен, го грози затвор от 15 до 20 години или доживотен затвор без право на замяна, тъй като е убил детето по особено мъчителен начин.   Майката Садет беше обвинена, че е оставила дъщеричката си без родителски надзор.   Цял ден вчера униформените от Момчилград правеха обиски в жилището на Мехмед. С него е бил и извършен следствен експеримент. Хора от града коментираха през сълзи, че таткото на удушеното момиченце вече се е върнал у нас и бил на успокоителни и под лекарски надзор, тъй като изпаднал в шок от случилото се.", "date": "2017.12.21", "title": "Мехмед е признал как точно и защо е удушил малката Дамла"}
{"url": "http://epicenter.bg/article/Izdirvat-iznasilvach--napadnal-mlada-zhena-v-plovdivskiya-kvartal--quot-Kyuchuk-Parizh-quot--/143525/3/0", "text": "Прокуратурата разследва изнасилване на момиче в Пловдив. Инцидентът е станал снощи около 21 часа в квартал \"Кючук Париж\" в колата на младата жена, спряна в района на кръстовището между ул. “Асен Христофоров” и ул. “Поручик Въльо Стефов”.  \"Момичето не е е познавало насилника си, сочат събраните от разследващите до момента материали по случая\", заяви за Дарик шефът на пловдивската полиция старши комисар Атанас Илков.  \"Прокуратурата е образувала досъдебно производство срещу неизвестен извършител\", потвърди пред Дарик прокурор Атанас Илиев от Районната прокуратура в града под тепетата. По думите му, \"до момента няма събрани доказателства, че става въпрос за сериен изнасилвач\".  Междувременно от ОД на МВР Пловдив съобщиха, че според първоначалната информация, жертвата била заплашена с нож от непознат мъж, който след това се оттеглил в неизвестна посока.  Активните следствени действия по случая продължават.  ", "date": "2017.12.21", "title": "Издирват изнасилвач, нападнал млада жена в пловдивския квартал \"Кючук Париж\" "}
{"url": "http://epicenter.bg/article/Ne-e-za-vyarvane--Mehmed-udushil-Damla--dokato-tarshuval-da-otkradne-pari/143544/3/0", "text": "Майката на Дамла дала в събота 50 лева назаем на племенника си Мехмед, който часове по-късно влязъл в апартамента в блок „Слава“ в центъра на Момчилград да търси още пари.   При тършуването обаче призори в неделя - 17 декември, от шума се събудила 7-годишната му братовчедка. Мехмед удушил Дамла, а после облепил главата й с тиксо. Нямал време да тършува из жилището, избягал навън и се скрил. След 7.30 часа се появил в Спешното отделение на болницата в Момчилград. Тези признания направил самият заподозрян за жестокото убийство в Момчилград, съобщи 24rodopi.com.   Следственият експеримент, свързан с убийството на малката Дамла, започна. В Момчилград бе доведен убиецът на момиченцето Мехмед. Той бил загърнат с черно покривало и обграден от много полицаи. Това предадоха местните медии, цитирани от БЛИЦ.   Следствената експертиза е нужна, за да установи с точност как е действал убиеца на момиченцето и какво се е случило в злополучната нощ. Вчера хора от града негодуваха и искаха да линчуват Мехмед. Именно заради напрежението следственият експеримент се провежда сега, а не както е било запланувано – вчера. Районът около злополучния блок бе предварително отцепен от голям брой полицаи, част от които бяха докарани от Кърджали. Както съобщихме по-рано, 40-годишната Садет Муса бе освободена от ареста в 12.15 часа днес. Тя е излязла по чехли и е тръгнала в неизвестна посока, като се е разминала с близките си. Те се насочили към болницата, предполагайки, че жената е тръгнала към моргата да прибере трупа на дъщеря си. Садет Муса успяла да стигне до Момчилград с такси.", "date": "2017.12.21", "title": "Не е за вярване! Мехмед удушил Дамла, докато тършувал да открадне пари"}
{"url": "http://epicenter.bg/article/Dupnichanin-se-zalya-s-benzin-i-zapali--plamna-i-zhena-mu/143549/3/0", "text": "Миньор от дупнишкото село Самораново се самозапали в сряда през нощта в дома си. 48-гoдишният Васил Пиперков се залял с бензин и драснал клечката. След като видяла, че гори, съпругата му Александра се опитала да му помогне и да го угаси, но и тя пламнала, съобщи местният вестник \"Вяра\". Съпрузите на транспортирани в \"Пирогов\". Мъжът е с 60 процента изгаряния и лекарите се борят за живота му. Жена му е с по-леки наранявания.  Васил е миньор в Бобов дол, а Александра, която е с около 20 години по-млада от съпруга си, не работи. Двамата имат две деца – момиче над 2 г. и по-малко момченце.  \"Добро семейство са, не сме чули нищо лошо за тях. Виждали сме ги да се разхождат в селото с количката с детето. Не са бедни, имат кола, лятото са били на море и можем само да гадаем за причините, довели до тази трагедия\", коментираха техни съселяни. От Областната дирекция на МВР в Кюстендил лаконично заявиха, че се касае за битов инцидент и се води разследване. ", "date": "2017.12.21", "title": "Дупничанин се заля с бензин и се запали, пламна и жена му"}
{"url": "http://epicenter.bg/article/MVR-otgovori-na-Yoncheva-s-film-za-ogradata-na-granitsata-s-Turtsiya---pazi-se-perfektno---Video--/143568/3/0", "text": "МВР пусна свой филм за оградата на границата с Турция, след като депутатът и говорител на парламентарната група на „БСП за България“ Елена Йончева пусна свой филм за оградата,    20-минутният филм на Йончева разкрива неефективността на оградата по българо-турската граница, която би трябвало да спира бежанците от Близкия Изток. Според разкритията България е построила двойно по-скъпо съоръжение в сравнение с Гърция, което обаче не спира трафика на мигранти, като бежанци прескачат оградата и със стълба.  Филмът на МВР обаче хвали съоръжението.  Според 10-минутното видео през 2017 г. са регистрирани 7392 опита за преминаване на границата - с 81% по-малко от 2016 г.  Причините за това са няколко, като една от тях е завършването на оградата, обяснява МВР.  Дължината на оградата по границата с Турция е 235,6 км.  Преди 4 години се започна с участък от 30 км, но без прилежащ път, на най-чувствителните тогава участъци на границата, като след това МВР отчита близо 7 пъти намаляване на опитите за незаконно преминаване на границата в този участък.  Тогава обаче бежанците се насочват към нови участъци, което налага ограда да се построи и там, обясняват от МВР.  Във филма се изреждат и случаи на опити на бежанци да преминат границата, в един от тях успешно с помощта на стълба. В друг от случаите пък за залавяне на бежанци е използван хеликоптер.  Обясненията за ефективността на преградното съоръжение продължават с това, че тя е била оценена от бившия британски премиер Дейвид Камерън и унгарския премиер Виктор Орбан, като от МВР уточняват, че тогава оградата дори не е била завършена.  От МВР допълват, че за намаляване на бежанския поток през страната са оказали влияние и спецакциите, при които са задържани каналджии.  За намаляването на бежанския поток през България роля имат още добрите отношения на страната ни с европейските страни и Турция, отбелязват още във филма.  ", "date": "2017.12.21", "title": "МВР отговори на Йончева с филм за оградата на границата с Турция - пази се перфектно! (Видео) "}
{"url": "http://epicenter.bg/article/Vladislav-Goranov--Strelbata-po-Ivo-Stamenov-e-izstrel-sreshtu-darzhavata-/143513/2/0", "text": "Разглеждаме стрелбата по 43-годишния Иво Стаменов – директор на отдел „Фискален контрол” в Национална агенция по приходите, като посегателство не към конкретен високопоставен държавен служител, а като изстрел към държавата и държавността. Това заяви финансовият министър Владислав Горанов на брифинг в Министерски съвет след среща при премиера, предаде репортер на БГНЕС.  Получихме уверение от Агенция „Митници” и НАП, че добрите резултати ще продължат независимо от наглото посегателство върху държавен орган, заяви Горанов.  На срещата при Борисов присъстваха главният прокурор Сотир Цацаров, вътрешният министър Валентин Радев, шефовете на НАП и Агенция Митници.   „За първи път от много време има посегателство, което не се изчерпва само до чертата на запален личен автомобил, за първи път има посегателство изключително нагло и демонстративно и на което трябва да се отговори изключително твърдо от държавата”, заяви главният прокурор Сотир Цацаров.  Ясно е едно – посегателството и опитът за убийство не е свързан с личния живот на данъчния служител, няма лични мотиви. Това е свързано с изпълнението на служебните му задължения и е свързано с това, че те са били изпълнявани съвестно. Това посегателство не е само посегателство лично спрямо него, очевидно е, че със своите служебни задължения той го е предизвикал. Това обаче е сигнал зловещ към всички негови колеги и към всички, които работят за държавата, подчерта Цацаров.  Той добави, че целта на днешното събиране и на всички действия след днес са свързани с това, че „държавата ще отговори твърдо на това, ще отговори твърдо, така, както трябва да отговори\", категоричен е Цацаров.  Той съобщи още, че е ангажиран възможно най-добрият екип от столична дирекция, шефът на следствието Борислав Сарафов също се занимава със случая. Държавата ще трябва да покаже оттук насетне, че е на мястото си и че е в състояние да защити тези, които работят за нея, подчерта още главният прокурор.  Не мога да скрия, че и за мен, и за колегите ни това е шок. Не можем да приемем, че е извършено срещу наш колега такова брутално посегателство. Но това не е посегателство срещу наш колега, човек от НАП, това е посегателство срещу държавността, заяви изпълнителният директор на НАП Галя Димитрова. Нашата непримиримост към това брутално посегателство ще ни даде сили да работим в закрила на закона, подчерта Димитрова.  Вътрешният министър Валентин Радев обяви, че са изпратени три сигнала. Първият е, че простреляният Иво Стаменов е в добри ръце във ВМА. Вторият сигнал бе даден от премиера и всички от НАП и митници чуха че държавата е зад тях. Третият – към тези, които стрелят. Това е изстрел срещу държавността. Ние сме решени да стигнем до края – да открием не само извършителя, а и този който е направил поръчката, заяви още Радев.   43-годишният Иво Стаменов беше прострелян на 18 декември на ул. „Дунав” в центъра на София. Той е във Военномедицинска академия.   ", "date": "2017.12.21", "title": "Цацаров и Горанов: Стрелбата по Иво Стаменов е изстрел срещу държавата, но ние ще я защитим"}
{"url": "http://epicenter.bg/article/BEDNI-MI-SIMEONOV--ILI-PODAVASh-OSTAVKA--ILI-OSTAVASh-MYuRE-NA-POVIKVANE--/143530/2/48", "text": "Вчера вицето по тишината изригна като Помпей срещу Борисов заради плажните концесии, а днес се покри като мишка. Няма ли кой да каже на поредния изработен от гербаджийския премиер, че тези номера от евтини вечеринки сме ги гледали много пъти.   Какво чака? Като не му харесва компанията на ГЕРБ, да напуска коалицията и хваща пътя - я в Бургас,         ", "date": "2017.12.21", "title": "Велизар Енчев: Бедни ми Симеонов! Или подаваш оставка, или оставаш мюре на повикване"}
{"url": "http://epicenter.bg/article/Narodnite-predstaviteli-izlyazoha-vav-vakantsiya-do-10-yanuari/143533/2/0", "text": "Народните представители излязоха във ваканция, предаде репортер на Агенция „Фокус“.   Ваканцията на депутатите ще бъде от 22 до 10 януари. Зам.-председателят на парламента Емил Христов пожела весели Коледни и Новогодишни празници и насрочи следващото пленарно заседание за 11 януари от 09.00 часа.    ", "date": "2017.12.21", "title": "Народните представители излязоха във ваканция до 10 януари"}
{"url": "http://epicenter.bg/article/Borisov--Kogato-strelyat-po-danachen--strelyat-po-samata-darzhava--Nyama-da-gi-ostavim-beznakazani-/143534/2/0", "text": "\"Когато стрелят по данъчен, стрелят по самата държава, и ако ги оставим безнаказани, утре ще посегнат и на друг, а ние искаме с колегите от МВР и от прокуратурата да ви създадем максималния комфорт да си вършите работата, защото вие я вършите в полза на цялото общество, на всеки един човек.\"   Това заяви премиерът Бойко Борисов на среща с ръководствата на НАП и митниците, на която присъстваха главният прокурор Сотир Цацаров, шефът на следствието Борислав Сарафов, министърът на финансите Владислав Горанов и МВР-шефът Валентин Радев.  Борисов похвали приходните агенции за добрата им работа и подчерта, че са осигурили близо 1 милиард повече приходи.   Добър ден!  Първо, да благодаря на главния прокурор, че е тук, на началника на следствието Сарафов и на колегите от МВР.  Имахме една оперативка за ответни действия. Мисля че имаме много ясен план. Но първо ще ви благодаря за отличната работа през годината, за това, че благодарение на вашия труд, като пчелички, приходните агенции – и двете, са с близо милиард повече приходи. Благодарение на вас, защото от нас е волята, а от вас е работата, заедно с колегите от МВР и, разбира се, с абсолютната подкрепа на главния прокурор – най-видимият резултат е повечето пари в бюджета, благодарение на който може да се дават и давахме и повече пенсии, увеличение на заплатите и на учители, и на полицаи и на военни и т. н.  Случилото се преди няколко дни и то за един… Не случайно изчаках няколко дни, защото исках да съм абсолютно сигурен, заедно с колегите, че това е един действително много добър служител – принципен и честен, че няма личен мотив. Така че, ответните реакции на държавата, защото, когато стрелят по данъчен, стрелят по самата държава, и ако ги оставим безнаказани, утре ще посегнат и на друг, а ние искаме с колегите от МВР и от прокуратурата да ви създадем максималния комфорт да си вършите работата, защото вие я вършите в полза на цялото общество, на всеки един човек. Защото от приходите, които събирате, може да се прави всичко, което даже ни обвиняват, че сме раздали като повече в бюджета, а те са над 700 милиона сигурно – пак повтарям: за полицаи, техника, отбрана, сигурност, учители, университети, училища, детски градини и какво ли не.  Така че, от всички нас, първо, едно голямо благодаря. И имайте увереност, че няма да ги оставим безнаказано, а и вие ще сте и част от това, което колегите професионалното ръководство предложиха като ответни мерки.  Така хората ще ни вярват повече, така ще разберат че това, което правим, е принципно, правилно и безкомпромисно. И рано или късно, правилата ще се спазват. Така че, много приказки не е нужно да се казват.  Сега колегите от МВР и с ваша подкрепа и помощ имат делата да свършат. Имаме план, имаме утвърден от прокурорите план, имаме насоки, имаме, дето се вика, достатъчно, за да им го върнем така, както заслужават. И това ще бъде сторено, може да бъдете сигурни, да ходите на работа на спокойни.   ", "date": "2017.12.21", "title": "Борисов: Когато стрелят по данъчен, стрелят по държавата! Ще им го върнем така, както заслужават!"}
{"url": "http://epicenter.bg/article/Glavata-na-Makedonskata-tsarkva-v-Sofiya--S-palno-edinomislie-poiskahme-BPTs-da-bade-Tsarkva-Mayka/143557/2/0", "text": "Главата на Македонската православна църква архиепископ Стефан днес бе приет от Българския патриарх Неофит. Това е първа среща между двамата след като МПЦ-Охридска архиепископия поиска българската да бъде нейна Църква-Майка и така да получи автокефалност, предаде репортер на БГНЕС. Македонският архиепископ Стефан беше придружаван от преспанско-пелагонийския митрополит Петър, който отговаря за външните отношения в МПЦ-Охридска архиепископия.  Пред водещия на предаването \"Вяра и общество\" Горан Благоев Българският патриарх Неофит заяви:  \"Не е лек кръстът, който Българската църква поема, защото досега нищо не се правеше за решаване на проблема с Македонската архиепископия. Нека сега Божията премъдрост да умъдри участниците в междуцърковната комисия, за да се постигне желания от всички ни резултат!\"  Македонският архиепископ Стефан благодари пред камерата на \"Вяра и общество\" на всички в България, които подкрепят желанието на МПЦ-Охридска архиепископия да получи признание на своята автокефалност и беше категоричен:  \"Писмото, което изпратихме до Българската патриаршия, че тя може да е наша Църква-Майка, е прието в пълно единомислие от нашия Свети синод. Някои от събратята може да имат и свое виждане, но е важно какво решава и казва мнозинството!\".  Блиц-интервютата с главите на БПЦ и МПЦ ще можете да видите в предаването \"Вяра и общество\" тази събота.  На 27 ноември Патриархът и синодалните митрополити разгледаха писмото на МПЦ-ОА от 9 ноември, в което тя моли да бъде призната като независима църква, а също така иска Българската православна църква да стане нейна Църква-Майка. Пред Синодалната палата множество граждани се събраха на мълчаливо бдение в подкрепа на искането Българската патриаршия да бъде Църква-Майка на Македонската архиепископия.  \"Трябва да поемем протегнатата ръка на Македония. Това е най-малкото, защото те са наши братя, наш народ. Ще се стремим да запазим неговото единство“, заяви тогава пред БГНЕС патриарх Неофит.  Видни общественици, журналисти, учени, представители на големи македонски родове като Миладинови и Дрангови, Шапкареви, Пърличеви и Развигорови се обявиха в подкрепа на искането на МПЦ. Според тях Българската патриаршия има своите основания категорично да подчертае историческата истина за произхода на възобновената като Македонска православна църква – Охридска архиепископия, както и за нейното екзархийско наследство. Те подчертаха, че без подвига на нашите предци, включително от Вардарска и Беломорска Македония, които постигнаха църковна независимост за преобладаващата част от православните българи на Балканите през ХIХ в., днес не биха съществували нито Българската патриаршия, нито Македонската архиепископия, която се явява наследник на македонските епархии на Българската екзархия.  Струмишкият владика Наум заяви за БГНЕС преди заседанието, че няма нищо по-естествено от това Българската патриаршия да се превърне в Църква-Майка на МПЦ. Още повече, че подобно искане е било отправено от години от някои български архиереи. Той опроверга и появилите се твърдения, че Вселенската патриаршия би била против едно подобно общуване между нашите две църкви, определяйки го като „голяма лъжа“.  ", "date": "2017.12.21", "title": "Главата на Македонската църква в София: С пълно единомислие поискахме БПЦ да бъде Църква-Майка"}
{"url": "http://epicenter.bg/article/Eto-kakvo-sadarzhat-gotovite-salati-v-magazina/143558/2/0", "text": "Само три от 14 марки салати „Снежанка“ съдържат кисело мляко, а в „Руските“ салати няма яйца, но има поне по три консерванта, сигнализират от „Активни потребители“, предаде БТВ.   Организацията публикува ново проучване – на съдържанието на продаваните в магазините готови салати. Не са извършени лабораторни анализи, данните са от етикетите. В проучването са включени 13 марки „Руска“ салата и 14 марки салати „Снежанка“, закупени от четири търговски вериги през декември 2017 г.   Според данните индустриално произведените и пакетирани   изобилстват от технологични добавки като:     Що се отнася до  , само в три от 14 марки е открито кисело мляко. Отсъствието му е „компенсирано“ с множество от технологични добавки, превръщайки готовата салата „по-скоро коктейл от химикали“, посочват от „Активни потребители“: - добавени въглехидрати – всяка изследвана салата „Снежанка“ съдържа средно по три допълнителни източника на въглехидрати –  ,  ,   и - нетрадиционни суровини – отсъствието на основна суровина като киселото мляко е компенсирано с множество необичайни съставки (средно 5,2) –  ,  ,  ,  ,   и дори  . - консерванти – открито е средно по едно съединение, обикновено това е сорбинова киселина. „Повече не е и нужно, използваните заводски рецепти не са по вкуса дори на напретенциозните бактерии“, коментират от организацията. - други технологични добавки – от неспоменатите досега добавки основните са подкиселители –   и  , които производителите използват в ролята на консерванти. В седем от 14 търговски марки се установява прибавяне на  . Той се използва като сгъстител, допълвайки или замествайки гума гуар, гума ксантан и желатина.   „Активни потребители“ обобщава, че в „Руските“ салати се откриват шест (от седем) традиционни суровини, плюс още около 20 „нетрадиционни“. При „Снежанките“ ситуацията е аналогична – една (краставица) от двете традиционни суровини, допълнени от 11 други. Повечето нетрадиционни компоненти не са естествено получени храни, а представляват  , отбелязват от организацията. Нито една от тях не подобрява качеството на продуктите и не носи каквато и да е полза за здравословното състояние на консуматорите, а само намалява себестойността и удължават трайността на продукта.   От „Активни потребители“ припомнят и   - цедено кисело мляко - краставици (пресни или кисели) - подправки: копър, чесън, орехи, олио (зехтин) и сол на вкус   - зеленчуци (картофи, моркови, грах, кисели краставички) - колбас (шунка или салам) - варени яйца - майонеза - подправки: сол, черен пипер, лимонов сок, магданоз.", "date": "2017.12.21", "title": "Ето какво съдържат готовите салати в магазина"}
{"url": "http://epicenter.bg/article/Boyko-Rashkov--Predsedatelyat-na-pravnata-komisiya-da-mi-razmahva-prast---tova-nikoy-ne-go-e-pravil-/143559/2/0", "text": "\"Имаме много констатации за нарушаване на човешките права в нашата страна\". Това каза председателят на Националното бюро за контрол на специалните разузнавателни средства (СРС) Бойко Рашков на съвместно заседание на парламентарните комисии за контрол над службите за сигурност и по вътрешна сигурност и обществен ред, предаде „Фокус“.  \"Това подлежи на доказване много лесно“, заяви той. „Тогава, когато със СРС в грубо нарушение на закон са ограничавани основни човешки права, можем да квалифицираме поведението на институциите като грубо законово нарушение“, коментира Бойко Рашков. „Главният прокурор каза, че парламентът е място за политика, което е така. Да се обвини един гост в това, че политиканства, когато всъщност едва ли не изтъква факти и констатации, това е или неразбиране на материята или нежелание да се разбере за какво става дума“, посочи председателят на Бюрото.  „Не съм имал политически амбиции с този доклад за дейността на Бюрото през 2016 година, ако щете за следващ мандат“, изтъкна Бойко Рашков. „Председателят на правната комисия да ми размахва пръст в парламента, това не си е позволявал никой председател на тази комисия“, коментира той. „Имаме 3 отказа на ДАНС да ни осигури възможност да се запознаем със стартовата информация за използване на СРС“, уточни Бойко Рашков. „В писма сме кореспондирали с председателя на ДАНС, което беше абсолютно безполезно. Писахме за съдействие и до главния прокурор“, поясни той.   „Изпратиха ни становище, че не можем да се запознаем с материалите, което е неприемливо. Членовете на Бюрото са избрани, за да проверяват“, заяви председателят на Бюрото. „Тези случаи останаха недовършени. До момента нямаме обратна информация какво се прави и прави ли се въобще нещо по тях“, каза още той.", "date": "2017.12.21", "title": "Бойко Рашков: Председателят на правната комисия да ми размахва пръст - това никой не го е правил!"}
{"url": "http://epicenter.bg/article/Lekarskiyat-sayuz--Zdravnata-ni-sistema-mozhe-da-ruhne-do-mesetsi-/143560/2/0", "text": "Има риск здравната система да рухне до месеци, а последиците от това ще са катастрофални за обществото. Песимистичната прогноза е на Българския лекарски съюз, а основанието за нея е „мълчаливият” според лекарите отказ на Надзорния съвет на здравната каса да преговаря с тях за подписването на Националния рамков договор за 2018 година, предава Дарик.  Тази седмица от касата обявиха, че канят лекарите на преговори, но от съсловието определят въпросната покана като „симулация на желание”.  От съюза отчитат като недоразумение факта, че бе отменен единствено мораториумът за нови лекарства, но не и забраната за разкриване на нови клиники и отделения в следващата година.  В навечерието на коледните празници лекарите призовават за отпадане и на втория мораториум, за изплащане на всичко, изхарчено от болниците в повече от предварително планираното, както и за ускорено провеждане на преговорите за подписване на нов рамков договор.  ", "date": "2017.12.21", "title": "Лекарският съюз: Здравната ни система може да рухне до месеци "}
{"url": "http://epicenter.bg/article/Tsvetanov--V-publichnoto-prostranstvo-se-sazdade-useshtane-za-masovo-nezakonno-podslushvane/143561/2/0", "text": "В публичното пространство се създаде едно усещане за масово незаконно подслушване. Това заяви председателят на ПГ на ГЕРБ и председател на Комисията по вътрешна сигурност и обществен ред Цветан Цветанов по време на съвместното заседание с Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения.   На заседанието бе изслушан председателят на Националното бюро за контрол на специалните разузнавателни средства Бойко Рашков, по повод твърденията за тежки нарушения на закона за прилагането и използването на СРС, предаде репортер на Novini.bg.   \"Днешното заседание има една единствена цел и тя е да можем да запознаем обществеността чрез медиите за всичко, което можем да предприемем в законодателен план, за да подобрим работата си, да бъдем максимално прозрачни и да избегнем всякакви възможности за нарушаване на човешките права“, каза още Цветанов.   \"Няма парламентарна група или депутат, който да е на друго мнение. Убеден съм, че и българските институции работят по този начин. Г-н Рашков, понеже казахте, че никога не сте използвали термина „масово подслушване“ и никога не сте казвали за такива неща си направих труда да проверя какво е излизало в медиите. Цитирам дословно заглавие от една медия: „Бойко Рашков информира парламента за хиляди нарушения на СРС. Ето затова смятам, че трябва да бъдем много внимателни с начина, по който водим дискусията. Не всеки е добронамерен за това да правим законодателни промени, които да оптимизират процедурите. Някои търсят да противопоставят институциите и бюрото“, обърна се Цветанов към Рашков.", "date": "2017.12.21", "title": "Цветанов към Рашков: В публичното пространство се създаде усещане за масово незаконно подслушване"}
{"url": "http://epicenter.bg/article/Petar-Moskov--Moratoriumat-varhu-lekarstvata-e-priznak-na-bezsilie-/143562/2/0", "text": "Може би е по-лесно, ако не знаеш какво правиш, да превърташ на позицията министър на здравеопазването различни хора и това е гаранция, че нищо няма да се случи. Това коментира бившият министър на здравеопазването д-р Петър Москов в предаването \"Лице в лице\" по БТВ.   По думите му мораториумът върху лекарствата е признак на безсилие. Това не е политика, това е гонене на вещици. Уважавани от мен хора противопоставят едни пациенти на други, каза Москов.   В общественото мнение се наслои мнението за слаба държава, която не работи в ползва на гражданите си, каза бившият министър. По думите му разговорът е по-голям, а той е свързан с подредбата на държавата. Липсва ми подредбата на държавата такава, каквато я виждаше Реформаторския блок, в която няма масто за строене на атомни централи, посочи Москов.   На въпрос смятате ли, че лекарите имат доверие на министър-финансист, Петър Москов заяви, че образованието не е водещо в случая, а водещото е каква политическа политика изпълнява той. По думите на Москов Кирил Ананиев е изпратен със сбърката цел - да има нулев растеж на разходите спрямо миналата година. Това, по думите на Москов,  е неправилно и невъзможно. Най-лошото е, че обществото остава в усещането, че живее в слаба държава, каза той.", "date": "2017.12.21", "title": "Петър Москов: Мораториумът върху лекарствата е признак на безсилие."}
{"url": "http://epicenter.bg/article/Dogan-otgovori-na-Borisov--Votat-na-pravitelstvoto-nyama-alternativa/143571/2/0", "text": "Тогава министър-председателят Борисов призова почетния председател на ДПС Ахмед Доган \"да говори\" с партията, тъй като, според преемиера, Движението искало провал на председателството...     \"...Доколкото разбирам, този вот на недоверие няма за цел да свали правителството, а само да го коригира и насърчи към позитивни дела. Добре, този акт може да се изтълкува и като рутинна демократична процедура. Има ли партия, която е готова да  управлява страната след евентуални предсрочни избори?   Тогава какво правим? . Защото, първо, че тотално ще се изпортим, може някак да се преглътне. И отново влизаме в опасната спирала на предсрочни избори само и само ди си намерим място в централната властова система на държавата.    Това е най-важното политическо послание от предколедното слово на д-р Ахмед Доган.", "date": "2017.12.21", "title": "Доган отговори на Борисов: Правителството на ГЕРБ няма алтернатива! Вотът на недоверие е безмислен!"}
{"url": "http://epicenter.bg/article/Obshtoto-sabranie-na-OON-osadi-reshenieto-na-SASht-za-Yerusalim--Vashington-zaplashi-da-spre-parite-/143570/7/0", "text": "В четвъртък, 21 декември, общото събрание на ООН осъди решението на САЩ да признаят Йерусалим за столица на Израел, предаде агенция \"Фокус\". 128 държави се обявиха против действията на президента Доналд Тръмп, девет подкрепиха Белия дом, 35 се въздържаха. Резолюцията на организацията, макар и юридически необвързваща, предизвика реакцията на американския постоянен представител в ООН Ники Хейли, която подчерта, че никакво решение на организацията не може да спре САЩ да преместят посолството си в Израел от Тел Авив в Йерусалим.  Хейли намекна, че САЩ правят най-голямата вноска в бюджета на организацията и заради решението, може да преразгледат позицията си. Хейли отбеляза, че от страната ѝ се иска да „плаща повече отколкото която и да е друга държава“, срещу което получава тази „съмнителна разлика“ между вложено и получено. „Ние имаме задължение да искаме повече от нашите инвестиции. И ако нашите инвестиции се провалят, имаме задължени да вложим парите си по по-продуктивни начини“, заяви тя.  Хейли продължи протеста си срещу взетото решение, като отбеляза, че „САЩ ще запомнят този ден, в който бяхме атакувани в Общото събрание защото упражняваме правата си на суверенна нация“. „Ще си го спомним, когато отново бъдем призовани да дадем най-голямата вноска в бюджета на организацията,“ продължи Хейли и завърши с думите: „Ще си го спомним, когато толкова много страни дойдат при нас, какъвто навик имат, за да искат от нас да плащаме повече и да използваме влиянието си в тяхна полза“.  Американският представител получи отговор от страна на турския външен министър Мевлют Чавушоглу, който заяви, че с решението си ООН е показала, че достойнството и суверенитетът „не са за продан“. Анкара даде една от най-острите реакции срещу решението на Тръмп направено на шести декември, като Турция и Йемен инициираха свикването на извънредната среща на Общото събрание.  Очаквано, решението на ООН получи негативна реакция и в Израел. Премиерът на страната Бенямин Нетаняху подчерта, че Израел „отхвърля решението на организцията“, като благодари на Тръмп и Хейли, че са „застанали зад истината“, която „един ден ще възтържествува“. По-рано Нетаняху определи Генералната асамблея като „дом на лъжите“. Представителят на Израел в ООН Дани Данън пък определи гласувалите против решението на Тръмп като „кукли на конци“ и изрази увереност, че резолюцията ще „свърши в кошчето на историята“.  Палестинската автономия приветства решението.  Говорител на палестинския президент Махмуд Аббас заяви:  „Решението на ООН отново потвърждава, че справедливата палестинска кауза се радва на подкрепата на международната право и никакво решение от която и да е страна може да промени това“.  „Ние няма да прекратим усилията си в ООН и международните форуми с които искаме прекратяване на окупацията и създаване на независима палестинска държава със столица Източен Йерусалим“, се казва още в разпространеното съобщение на Палестинската автономия.  ", "date": "2017.12.21", "title": "Общото събрание на ООН осъди решението на САЩ за Йерусалим, Вашингтон заплаши да спре парите "}
