{"url": "http://epicenter.bg/article/Premierat-pred-Maykal-Pompeyo--Prepotvarzhdavame-strategicheskoto-partnyorstvo-mezhdu-Balgariya-i-SASht/164623/2/0", "text": "Препотвърждаваме стратегическото партньорство между България и САЩ. Двете страни споделят общи ценности и интереси и имат ангажимент към опазването на мира и международния ред. Сътрудничеството със САЩ заема важно място във външната политика на страната ни както в двустранен, така и в многостранен план. Това заяви българският министър-председател Бойко Борисов по време на среща с държавния секретар на САЩ Марк Помпейо в Ню Йорк, съобщиха от правителствената информационна служба. Премиерът Борисов подчерта, че САЩ и България имат установени отлични отношения в областта на сигурността и отбраната както в двустранен план, така и в рамките на НАТО. „България оценява постоянната подкрепа, която правителството на САЩ оказва за модернизирането на българските въоръжени сили и постигането на по-голяма оперативна съвместимост. Убеден съм, че засилените съвместни учения и тренировки, които се провеждат на територията на съвместните българо-американски съоръжения, допринасят изключително много за повишаване на оперативната съвместимост на българските въоръжени сили с тази на въоръжените сили на останалите страни-членки на НАТО“, каза още Бойко Борисов. В тази връзка българският премиер оцени високо решителните действия, предприети от страна на САЩ чрез Инициативата за гарантиране на сигурността на европейските съюзници (ERI) и операцията „Атлантическа решителност“. По време на разговора българският министър-председател посочи, че потвърждавайки поетите ангажименти в рамките на НАТО, в началото на година правителството одобри национален план за постепенно повишаване на разходите за отбрана до 2% от БВП до 2024 г. „Подготвени са актуализирани проекти за инвестиционен разход за нови бойни бронирани машини за Сухопътни войски, нов тип боен самолет за Военновъздушните сили и два многофункционални модулни патрулни кораба за Военноморските сили“, допълни още премиерът Борисов. Министър-председателят Бойко Борисов и американският държавен секретар Марк Помпейо бяха единодушни, че взаимодействието между българските и американските правоохранителни органи е последователно и практически ориентирано. В разговора беше отбелязано, че службите на двете страни си сътрудничат ефективно в борбата срещу организираната престъпност, тероризма, трафика на хора и наркотици, киберсигурността, корупцията и др. По време на срещата беше изтъкнато и задълбоченото двустранно търговско-икономическо сътрудничество. Министър-председателят Бойко Борисов отбеляза, че привличането на американски инвестиции е сред основните приоритети в усилията на българското правителство, като акцентира върху секторите информационни технологии, машиностроене, електротехника и електроника. В разговора българският премиер заяви, че поддържането на финансова дисциплина, благоприятен данъчен климат, квалифицираната работна ръка и прилагането на нужните законодателни мерки правят страната ни все по-желано място за бизнес и инвестиции. В рамките на срещата българският министър-председател запозна американския държавен секретар с хода на изграждането на междусистемните газови връзки с Гърция, Сърбия и Турция, както и с модернизацията и разширението на съществуващата газопреносна мрежа у нас. Борисов подчерта и увеличаването на капацитета на газовото хранилище в Чирен, както и процесите по търсенето и проучването на природен газ в българската акватория на Черно море. „България и САЩ имат възможности да разширят допълнително активното си партньорство в областта на енергетиката както на институционално, така и на фирмено ниво. Страната ни би оценила високо подкрепата на САЩ за реализацията на газовия разпределителен център на територията на България, който би разширил енергийната диверсификация на България и би помогнал за изграждането на конкурентен и либерализиран газов пазар в Европа”, посочи премиерът Борисов.  ", "date": "2018.09.28", "title": "Премиерът пред Майкъл Помпейо: Препотвърждаваме стратегическото партньорство между България и САЩ"}
{"url": "http://epicenter.bg/article/Kancho-Stoychev--Boykotat-na-parlamenta-e-nay-visshata-drastichna-forma-na-politika/164557/2/0", "text": "Болните обществени сфери изискват операция, а не анестезия. Това каза по Радио „Фокус“ социологът Кънчо Стойчев, визирайки действията на управляващото мнозинство и опозицията.  въпреки да не е желателна, но легитимна във всяка демократична държава.   добави социологът.  „Това, което аз виждам в момента е анестезия, инжектиране на болкоуспокояващи, но по този начин болестта не се лекува. Нима някои не знае за изтичането на над милиард в областта на здравеопазване? Всички го знаем, всички сме го видели и ставаме свидетели на влошаване качеството на услугата и покачване на бюджета в сферата.   Не бива да интерпретираме, че бойкотът е отказ от политическа борба и участие в политиката. Това не само е участие в политиката, а най-висша форма на участие“, обясни той.   Кънчо Стойчев коментира още, че характерното за управляващите поведение болното място да бъде засипвано с повече пари увеличава неефективността в политиката.  , прогнозира Стойчев. ", "date": "2018.09.28", "title": "Кънчо Стойчев: Бойкотът на парламента е най-висшата драстична форма на политика"}
{"url": "http://epicenter.bg/article/Tsvetanov--Nashata-rolya-s-Volen-Siderov-e-da-sazdavame-atmosfera-na-rabota--a-ne-na-protivopostavyane-/164559/2/48", "text": "\"  за опазване на обществения ред, на общинското имущество, организацията на движението в населените места и др. дейности, регламентирани в наредбите\", се превърна в ябълката на раздора между ГЕРБ и ДПС, заради което пострада вчера и днес кворумът в парламента.   Промените, чиито вносители са Емил Христов от ГЕРБ и Искрен Веселинов от \"Обединените патриоти\", визират създаването на някакъв нов вид полиция. Текстовете предвиждат възможността общините да създават  Сред мотивите за законодателната инициатива е, че създаването на \"Общинска полиция\" е много скъпо.    е категоричната оценка на  Карадайъ, за когото \" \".   След ясната позиция на депутатите от ДПС, че няма да влязат в залата в знак на протест срещу внесените законодателни текстове, управляващото мнозинство оттегли от обсъждане промените в закона за местното самоуправление.     В момента има криза на държавността, нужна е реанимация на държавността. За нас тя започва от диалога - първо е той и после всичко останало\"  заяви Карадайъ, с което показа на ГЕРБ, че трябва да променят начина си на водене на политика в парламента.    и обяви, че ще коригира законопроекта за местното самоуправление, така че да успокои притесненията на ДПС, заради които го отложи. Това се разбра след спешна среща на лидерите на управляващото мнозинство Цветан Цветанов и Волен Сидеров в стаята на Обединените патриоти. Тя дойде, след като    Текстовете трябваше да бъдат обсъдени още вчера, но заседанието беше провалено, заради недостатъчния брой депутати в пленарната зала в началото на деня /от БСП и ДПС не се регистрираха, имаше отсъстващи народни представители и от управляващото мнозинство/, припомня БТА.  Днес председателят на ПГ на ГЕРБ Цветан Цветанов обясни пред медиите в НС, че Затова той и председателят на групата на патриотите Волен Сидеров са обсъдили текстовете в проекта, внесени от \"Обединени патриоти\", на импровизиран коалиционен съвет.  На свалянето им днес от дневния ред на депутатите обаче не трябвало да се гледа като танто за танто, някакъв вид сделка (кворум срещу оттегляне). Напротив, това щяло да даде възможност те да се прецизират.   Цветанов уточни, че са се разбрали идната седмица експерти на ДПС и представители на националното сдружение на общините, на МВР да се срещнат и да говорят по спорните предложения. Те са относно възможността  , разясни председателят на вътрешната комисия.  Ние смятаме, че няма абсолютно никакви проблеми, допълни Цветан Цветанов като подчерта, че не става дума за оттеглянето им. Можело да се поеме ангажимент обаче между двете четения да се прецизират текстовете.  Нашата роля с Волен Сидеров е да създаваме атмосфера на работа, а не на противопоставяне, обобщи председателят на ПГ на ГЕРБ.  Двамата са обсъдили и промените в ЗУТ, по които имаше сериозен дебат и на заседание през лятото Коалиционният съвет на управляващите партии реши по принцип, докато не се изчистят недоразумения, различни мнения по дадени законопроекти, да не бъдат внасяни в НС. Вече били изчистени несъгласията по ЗУТ, с изключение на един член, което трябвало да стане скоро, и проектът се очаква да влезе в комисията по регионално развитие и в пленарната зала.  ", "date": "2018.09.28", "title": "Депутатите от ДПС спасиха кворума в парламента"}
{"url": "http://epicenter.bg/article/Predstavyat--Vineno-ognen-obryad--na-Perperikon/164598/2/0", "text": "Община Кърджали кани жителите и гостите на града и общината да присъстват на интерпретативна възстановка „Винено-огнен обряд”, която ще се състои на 29 септември 2018 г.  ( събота )  от 19 часа на археологически комплекс „Перперикон”.   В нея участва гост-актьора Стелиан Николов и Танцовият ансамбъл при Дома на културата. Режисьор на постановката е Любомир Хърков.   Постановката е създадена през 2014 година като част от дейностите по проект „Перперикон-дом на богове и хора”.   Представлението е безплатно. За зрителите желаещи да присъстват, община Кърджали организира безплатен транспорт до археологическия комплекс. Автобусите ще тръгват от паркинга на Дома на културата в 18 часа на 29 октомври.", "date": "2018.09.28", "title": "Представят „Винено-огнен обряд” на Перперикон"}
{"url": "http://epicenter.bg/article/Slavi-Trifonov---quot-Zlaten-skunks-quot--za--quot-prebitiya-quot--zhurnalist-Varbanov/164601/2/0", "text": "И сега, така наречените “Господари на ефира” трябва да дадат \"Златен скункс\" на своя служител Димитър Върбанов. Това написа в социалните мрежи водещият Слави Трифонов, след като видеа от охранителни камери разкриха, че репортерът на \"Господари на ефира\" Димитър Върбанов не е бил пребит, както се твърдеше.   \"Оказа се, че така нареченият “разследващ журналист” Димитър Върбанов всъщност е неособено талантлив актьор. И въобще не е бил бит, а е използвал случая, за да изиграе един тъп скеч, с който да се опита да направи имидж на себе си и на своите работодатели.   Да, в България всичко е възможно, само дето подобни действия са глупави, обидни и уронват авторитета на професията “журналист”.   И сега, така наречените “Господари на ефира” трябва да дадат \"Златен скункс\" на своя служител Димитър Върбанов\", пише се казва в публикацията на водещия.  ", "date": "2018.09.28", "title": "Слави Трифонов: \"Златен скункс\" за \"пребития\" журналист Върбанов"}
{"url": "http://epicenter.bg/article/Simeonov-za-reportera-Varbanov--Povedenieto-mu-beshe--nabiyte-me--a-te-ne-go-nabiha/164602/2/0", "text": "Аз нямам информация да са били някой. Имам информация, че един се оплаква, че е блъснат. Това каза вицепремиерът Валери Симеонов във връзка с инцидента с журналиста на „Господари на ефира“ Димитър Върбанов   „За бит никъде, даже и по Нова телевизия никой не е казал „биха репортера“. Естествено, че забравиха да кажат, че той се намира в частна собственост, че разследването е приключило и това, което се прави е доста нахално и агресивно поведение в частна собственост и съвсем нормално е да му покажат вратата. Защото цялата тази патаклама, свързана с избутването на оператор и на журналиста, не виждам какво носи на разследването като цяло, освен зрелището. Извинявайте, аз за бит не съм чувал. Някой от вас чувал ли е? Чул съм за бутнат, който е паднал, получил комоцио и след няколко часа е давал интервю“, коментира днес Валери Симеонов, цитиран от  Flashnews.bg .   Той каза, че отказа да коментира и думите на премиера Бойко Борисов, за да „не развалим коалицията“.   Телевизионният журналист Димитър Върбанов беше нападнат докато прави разследване за продажба на храни с изтекъл срок на годност. Междувременно премиерът Бойко Борисов разпореди от Ню Йорк спешно да задържат извършителите. По-късно бяха задържани двама мъже.   „Аз вярвам във фактите, до момента никой не е казал, че някой е бит. Постоянно се говори, че някой е бутнат и е паднал. Второ – видях снощи кадрите, които бяха излъчени от същия ден от въпросното разследване и видях как се държи юнакът. Той просто се държи много нагло. Влиза вътре в частна собственост, те му казват излез, молят го. Някаква жена го моли, после взеха да го бутат да излезе. Той се откъсва пак се втурва навътре. Това не е в полза на едно разследване и на една разследваща журналистика. Не виждам защо трябваше да се блъска навътре. Поведението беше „набийте ме”, а те не го набиха. Знаете ли, това е същото като представете си този същият ви звъни на вратата, влиза във вас без да е поканен и започва да ви държи сметка защо не ви е оправено казанчето. Ще започнете да му отговаряте старателно на всички глупави въпроси? Няма ли да му покажете вратата?”, запита вицепремиерът.   „Никого не оправдавам. Надали има телевизия с толкова блъскани и бити журналисти колкото „Скат” и с 12 запалени автомобила. Но… виждам поведението на журналиста, че не е такова, каквото би трябвало да бъде и, че той си предизвиква отношението на избутване. Пак повтарям, той е в частна собственост, а по Конституцията на България частната собственост е неприкосновена. Той си е свършил работата, наснимал е каквото трябва, има скрити кадри със крита камера, свършил е работа. Защо трябва да продължава да се блъска навътре? Те му казват излез, той се набутва навътре. Какво ще разкрие, нещо ново ли? Хубаво е да мислите тези работи като ги гледате и като ги коментирате”, каза още Валери Симеонов .", "date": "2018.09.28", "title": "Симеонов за репортера Върбанов: Поведението му беше „набийте ме”, а те не го набиха"}
{"url": "http://epicenter.bg/article/Iska-li-Obshtina-Kazanlak-sigurni-patishta-za-nashite-detsa-/164605/2/0", "text": "„Пътната маркировка била качествена спрямо българските стандарти, така ми отговори кметът на Казанлък. Ако се разходим по улиците, дали ще открием качествена маркировка изобщо. Месец след полагането й, тя е вече невидима”, това коментира във Фейсбук председателят на Групата съветници на БСП Пламен Караджов.   По думите му зачестилите пътно-транспортни произшествия, сигналите на граждани за интензивното, рисково движение на МПС в общината и отсъствието на пешеходни пътеки са  повод за Питането на общинския съветник към кмета Галина Стоянова. Караджов напомни, че наблюдава за поредна година този процес от поставянето на маркировката - до изтриването й: „За 24 май, след маркирането, белите линии освободиха асфалта след дни. Но качествено. Вижда се, че за новата учебна година тук-там се начертаха пешеходни пътеки. Но кметът Стоянова твърди, в писмен отговор, че Комисия е извършила проверка преди първия учебен ден и е установила, че маркировките отговарят на изискванията. Вероятно тези, които са открили. Но пък онези, по бул. „Княз Ал. Батенберг”, които са положени против нормативните изисквания – даже не ги забелязват в Общината.   \"Продължавам да питам: Защо се преустановяват и забравят дейностите по очертаване на пешеходните пътеки в близост до училищата и детските градини, както и по най-натоварените пътни участъци в община Казанлък?   Кога ще бъдат премахнати пешеходните пътеки, които не отговарят на указаното разстояние и са прекалено близо една до друга, тъй като представляват предпоставки за ПТП?\", пита той   Караджов постави и въпроса-  кой трябва да каже какво се случва, когато светлоотразителният слой губи качеството си поради замърсяване и кога ще бъдат поставени осветителните тела, предупредителни знаци и пътеки с качествена устойчива светлоотразяваща маркировка, която да издържа повече от месец.  \"Нормално ли е в есенно-зимния сезон да нямаме маркировки?   Кой носи отговорност за липсващите пешеходни пътеки на територията на общината? Иска ли Общината сигурни пътища за нашите деца?!”, попита Караджов.  ", "date": "2018.09.28", "title": "Иска ли Община Казанлък сигурни пътища за нашите деца?!"}
{"url": "http://epicenter.bg/article/Novi-sanktsii-na-EK-sreshtu-Balgariya-zaradi-ognishtata-na-chuma-po-drebnite-prezhivni-zhivotni/164606/2/0", "text": "Европейската комисия (ЕК) ще предприеме нови санкции срещу България заради невъзможността на ветеринарните власти да ликвидират огнището на чума по дребните преживни животни в град Болярово и продължаващото разпространение на заболяването извън общината. Тъй като вече два месеца собственици на ферма в Болярово не допускат ветеринарите до стадото си, Брюксел ще увеличи територията с наложените ограничения, съобщават от Агенцията по храните, предаде БНР.   Вместо 7 погранични общини, санкциите ще обхванат целите Бургаска, Ямболска и Хасковска области. Според новите ограничения ще бъде забранено излизането на животни и добитата от тях продукция извън упоменатите области.   Очаква се решението за новите санкции да бъде публикувано от ЕК следващата седмица.", "date": "2018.09.28", "title": "Нови санкции на ЕК срещу България заради огнищата на чума по дребните преживни животни"}
{"url": "http://epicenter.bg/article/Mladen-Marinov--Trima-moldovski-grazhdani-sa-zadarzhani-za-obira-na-bankomat-v-Stara-Zagora/164573/3/0", "text": "Трима молдовски граждани са задържани за обира на банкомат в Стара Загора. Това потвърди в Нова Загора министърът на вътрешните работи Младен Маринов, предаде Радио \"Фокус\"-Сливен.   \"По първоначални данни те са взели около 50 000 лв. Предстои банката, чиято е машината, да направи разчети точно колко пари липсват\", уточни министърът. Подробности за задържането ще бъдат представени днес в 15.00 часа в ОДМВР – Стара Загора.   „Това е поредният случай, който доказва добрата съвместна работа на различни полицейски дирекции“, посочи министър Младен Маринов. Днес той присъства на откриването на обновената сграда на РСПБЗН в Нова Загора. Сградата е ремонтирана по проект на Община Нова Загора по програма „Региони в растеж\".    ", "date": "2018.09.28", "title": "Младен Маринов: Трима молдовски граждани са задържани за обира на банкомат в Стара Загора"}
{"url": "http://epicenter.bg/article/KEVR-reshi--Tsenata-na-prirodniya-gaz-poskapva-s-14--ot-1-oktomvri-/164565/4/0", "text": "Комисията за енергийно и водно регулиране прие Решение във връзка с подаденото от „Булгаргаз” ЕАД заявление за утвърждаване на цени за IV тримесечие на 2018 г., по които общественият доставчик продава природен газ на крайните снабдители на природен газ и на клиенти, присъединени към газопреносната мрежа, съобщиха от КЕВР.  Към момента на пазара на природен газ в България не са налице фактически предпоставки за формиране на конкурентна среда и Комисията регулира цената на природния газ за крайните снабдители и за клиентите, присъединени към газопреносната мрежа, като се произнася с отделни ценови решения за всяко тримесечие на годината.  При утвърждаването на цената на природния газ КЕВР отчита условията по действащия договор между \"Булгаргаз\" ЕАД и \"Газпром Експорт\" и прилага изцяло залегналата в него Методика, съгласно която се вземат предвид промените на цената на петрола и на алтернативните на природния газ горива на световните пазари през последните 9 месеца, калоричността на природния газ, както и измененията в курса на щатския долар спрямо лева. Правомощията на регулатора са единствено да установи дали заявлението на обществения доставчик \"Булгаргаз\" ЕАД отговаря на изискванията на Наредба № 2 за определяне цените на природния газ и на договора за доставка между двете дружества.  В Решението на КЕВР утвърдената цена на природния газ за четвъртото тримесечие на 2018 г., на която \"Булгаргаз\" ЕАД продава природен газ на крайните снабдители и на клиенти, присъединени към газопреносната мрежа, е в размер на 456,65 лв./1000 нм3 или 43,28 лв./MWh (без акциз и ДДС). Тя е с 13,89 % по-висока от досегашната цена за ІІІ - то тримесечие на 2018 г. и е определена въз основа на анализ на икономическата обосновка в заявлението на „Булгаргаз“ ЕАД, отчитане на настъпилата промяна в ценообразуващите фактори и след направени изчисления съгласно прилагания ценови модел.  Утвърдената от КЕВР цена от 456,65 лв./1000 нм3 включва компонента за услугата „обществена доставка“ по чл. 17, ал. 6 от НРЦПГ в размер на 6,17 лв./1000 нм3. В цената е включена и компонентата \"задължение към обществото\" по чл. 11а, ал. 2 от НРЦПГ от 1,40 лв./1000 нм3, която покрива разходите на \"Булгаргаз\" ЕАД за съхранение на количества в газохранилището Чирен в изпълнение на задължения по Плана за действие при извънредни ситуации съгласно Регламент на ЕС № 994/2010.  В предлаганата цена на природния газ не са включени цени за достъп и пренос през газопреносната мрежа и клиентите следва да ги заплащат на крайните снабдители по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД.  Поради запазване размера на съпътстващите такси за достъп, пренос, разпределение и снабдяване с природен газ, повишението на цената за крайните битови и стопански клиенти - ползватели на природен газ, ще бъде под 8%.  Решението на КЕВР за утвърждаване на цената на природния газ за ІV тримесечие на 2018 г. ще бъде публикувано на интернет страницата на регулатора.  ", "date": "2018.09.28", "title": "КЕВР реши: Цената на природния газ поскъпва с 14% от 1 октомври "}
{"url": "http://epicenter.bg/article/Kevork-Kevorkyan--Preigravane-s-Ferdinand-/164540/11/33", "text": "Царе сме на преиграването.  Поне 100 пъти показаха по телевизиите \"Фердинанд\" да казва „Да живее българският народ“.  И царският влак видяхме – а една жена почти се разплака, понеже успяла да седне на диванчето, на което истинският Фердинанд съчинил Манифеста за Независимостта.  Когато Симеон внезапно изгря, най-малко една дузина жени ми писаха, че са шили детското му юрганче.  Представете си само, каква навалица след време ще разказва, как са отърквали телесата си в диванчето на дядо му – пряко поемайки духа на Манифеста.  Фердинанд – този от тържествата – излезе голям родолюбец, българофил стотна степен – как да не му върнеш горите.  Сега пак трябва да заточат в някой книжовен затвор книгата на Добри Ганчев, учителят по български език на Фердинанд /“Спомени за княжеското време“/.  Тържествата са си тържества, обаче и Истината има право на глътка въздух.  След още няколко години ще излезе, че Фердинанд еднолично е извоювал Независимостта.  Няма да има кой да се занимава с подробностите – например, че тя е резултат на сложен пазарлък.  В него има и нещо, което също трябва да бъде заточено в отделен затвор за неудобните факти – и то е, че Русия се отказва от претенциите си към Турция, която побеждава във войната през 1878-79 година.  В замяна на това, Турция пък се отказва от всякакви претенции към България.  Ето ти тема за днешните русофоби.  Не се научихме да почитаме Миналото по един справедлив, благороден – и красив начин.  Въстановките все повече ще помътняват Миналото – неговия глас, а дори и разума му.  Те са по-удобни, суровата Истина не ни е нужна.  Тъй и не се научихме да честваме и празниците си – с тихо, а не показно преклонение.  Ако някое топче не кихне, все едно, че го е нямало Априлското въстание.  Някакви бутафорни Ботевци скоро напълно ще заменят истинския, Фердинанд се бута, където не му е работата, а кулминацията на кича са „тържествените“ зари, на които се кипрят разни цецки.  Така развратиха всичко, че изглежда немислимо едно скърбящо множество – мълчаливо и достолепно, например, пред Костницата в Батак, която също без малко еничарите на Сорос щяха да пратят в забвение.  Колкото повече се изпразват душите, особено на младите, от едно искрено преклонение, толкова повече джепане се използва, китайско производство при това, гърмежите и светлинните ефекти трябва да заменят достойната Почит.  Тя намалява – в замяна на което се увеличава нелепият реквизит – облекла, муниции, целият арсенал от фалш.  Утре ще накарат и Апостола да проговори на бесилото, а пък Фердинанд може да изреди и няколко съвета, как да се държим като новите европейци.  Прочетете книгата на Добри Ганчев.  Поне това направете, за да научите, какво представлява онзи, който е виновник за Първата Катастрофа/Кланица - и я уреди, за „Да живее българският народ“.  Да оставим Фердинанд да се спасява в Котбус - след Катастрофата, която е причинил заради мегаломанията си.  А ние да се вгледаме в други епизоди от всеобщото преиграване.  Тия дни ни надуха главите с първенствата на волейболистите и гимнастичките.  Момичетата се представиха повече от добре - особено, ако повярваме на внушенията, че сме проходили в този спорт едва през 1990 година.  Организаторите на състезанията се постараха да направят на дрипа Родолюбието.  Уредиха нечувана реклама на волейболистите – панаирът наистина си го биваше: президентът и премиерът отидоха при героите в аванс, надъхаха ги уста в уста, снимаха се с тях, срещаха се с шефове на международни федерации – и всичко това за едното нищо.  До втръсване ни навираха клипове по телевизиите – за да ни убедят, колко са родолюбиви нашите спортисти – и за да не забравим случайно да се учим от тях.  Накрая те си останаха с родолюбието – ако го имат извън клиповете, разбира се.  11 място в класирането по волейбол, обаче първи по родолюбие.  Само че, навремето и без патриотарски клипове бяхме първостепенна световна сила – до такава степен, че тогава не цапаха с боя Паметника на Съветската армия, обаче смазвахме съветските гимнастички и щангисти, за яд на Кремълските старци.  Народът пък донейде преиграваше, като гледаше на тия успехи като на някакво бунтарство срещу руския ботуш.  Сега си оставаме с клипове в устата.  Оставаме си с моментното, поръчаното родолюбие, оставаме си с мизерниците от медиите, за които Времето и в спорта не съществува преди 1989 година.  Споменават, примерно, че преди 31 години сме направили перфектно световно първенство по волейбол – вместо да кажат, че това се е случило през 1987 година – в Разцвета на Застоя на соца.  Така ли ще датират вече събитията?  Но и това все пак е поносимо – ако си спомним, че по едно време бяха решили оръфаното българско летоброене да започва от 1997 година.  Размяната на „родолюбиви“ поздравления между волейболистите и гимнастичките беше шедьовърът на преиграването.  А когато бихме Норвегия на футбол, основното внушение беше, че „Съединението прави Силата“ – и келявият ни футбол прибра под наем този клет девиз, на който душа не му остана от злоупотреби.  Само душат около Историята - и непрекъснато ръсят небивалици.  ***  ", "date": "2018.09.28", "title": "Кеворк Кеворкян: Преиграване с Фердинанд "}
{"url": "http://epicenter.bg/article/Solun-na-kraka-pred-izlozhbata-na-Vezhdi-Rashidov-i-Nikolay-Yanakiev/164581/6/0", "text": "Елитна публика аплодира изложбата на Вежди Рашидов и Николай Янакиев, която бе открита късно вечерта в четвъртък – 27 септември 2018 г. в престижната зала на Черноморската банка за търговия и развитие в центъра на Солун.   Изящно подредената експозиция съдържа 14 акварела на Вежди Рашидов, наречени „Цветята“ и 14 живописни творби – смесена техника под надслов „Пирамидата“ на Николай Янакиев. Куратор на изложбата е известната изкуствоведка Алики Цирлягу от галерия „Нитра“ в Солун и Атина. Вицепрезидентът на Черноморската банка Дмитрий Панкин откри изложбата с думите, че за всяка институция е чест да може да покаже творби на такива именити художници като Вежди Рашидов и Николай Янакиев, а творчеството им сближава народите с духовен мост, какъвто само изкуството може да изгради. Авторите и гостите бяха поздравени и от Нина Ставрева, вицепрезидент на банката.   Препълнената зала събра на едно място ценители, колекционери, творци, бизнесмени, дошли да видят експозицията на двамата български художници. Алики Цирлягу отбеляза, че известният в цял свят скулптор Вежди Рашидов сега изненадва и завладява публиката със своите акварели, в които вода и цвят се смесват в неповторима хармония. А „Пирамидата“ на Николай Янакиев носи скрити послания, които всеки приема по различен начин.   „Имам изложби по целия свят, но в Гърция – сега за първи път, а един от най-любимите ми художници е грък – Доминикос Теотокопулос – Ел Греко.За нас двамата с Николай Янакиев поканата да покажем творбите си в Галерията на Черноморската банка е истинско признание“, заяви Вежди Рашидов.   Днес в 13 часа Вежди Рашидов се срещна с кмета на Солун Янис Бутарис.", "date": "2018.09.28", "title": "Солун на крака пред изложбата на Вежди Рашидов и Николай Янакиев"}
{"url": "http://epicenter.bg/article/Netanyahu-pred-OON--Iran-ima-taen-obekt-za-skladirane-na-yadreni-orazhiya-/164527/7/0", "text": "Израелският премиер Бенямин Нетаняху заяви пред Общото събрание на ООН, че Иран разполага с таен обект за складиране на ядрени оръжия, предават Асошиейтед прес и БТА.  Нетаняху показа карти и снимки на обекта, който по думите му се намира в селището Туркузабад край Техеран. Израел е предоставил информация за това място на Международната агенция за атомна енергия и на някои разузнавателни служби, отбеляза той.  Обектът, по думите му, се използва за \"складиране на огромни количества оборудване и материали от тайната програма за оръжия на Иран\".  Нетаняху обвини европейските страни, че правят отстъпки на Иран, като опитват да подновят търговията с него, въпреки ядрените му дейности. \"Нищо ли не са научили тези европейски лидери от историята? Ще се събудят ли някога\", попита той.  ", "date": "2018.09.28", "title": "Нетаняху пред ООН: Иран има таен обект за складиране на ядрени оръжия "}
{"url": "http://epicenter.bg/article/TsSKA-sreshtu-Vitosha-za-Kupata-na-Balgariya--Levski-gostuva-na-Cherno-more-/164563/8/0", "text": "Стана ясен жребият за осминафиналите от турнира за Купата на България. ЦСКА и Левски се разминаха за Купата на България. Димитър Пенев изтегли ЦСКА като домакин срещу Витоша (Бистрица), предаде Агенция \"Фокус\".  Левски ще има тежко гостуване на Черно море на стадион \"Тича\", а друга интригуваща двойка несъмнено е Лудогорец - Славия. Актуалният носител на Купата на България ще гостува в Разград. Битката за Тракия между Берое и Ботев ще се проведе в Стара Загора.  Ето и осемте двубоя:  ЦСКА - Витоша  Лудогорец - Славия  Берое - Ботев Пд  Черно море - Левски  Локомотив София - Септември  Струмска слава - Черноморец Бч  Етър - Верея  Дунав - Локомотив Пд  Мачовете ще се играят на 30, 31 октомври и 1 ноември 2018 година.  ", "date": "2018.09.28", "title": "ЦСКА срещу Витоша за Купата на България, Левски гостува на Черно море "}
{"url": "http://epicenter.bg/article/SEM-izleze-s-ofitsialno-stanovishte--Uchastieto-na-Vanko-1-vav-VIP-Brother-ne-narushava-zakona/164543/10/88", "text": "Съветът за електронни медии обяви становището си за участието на Иван Главчев-Ванко 1 в риалити формата VIP Brother.     От СЕМ постановиха, че не могат да се намесват в редакционната независимост и в избора на гости на телевизиите. Участието на Ванко 1 във формата е програмно решение на Нова телевизия.   СЕМ препоръчва на Нова телевизия да премести предаването в друг час или да постави знак за възрастово ограничение заради нецензурните изрази и езика на омразата, които излизат от предаването. В момента риалитито се излъчва в праймтайма.   \"Дневник\" публикува отговора на СЕМ по зрителски сигнал, в който се казва:    От СЕМ изтъкват още, че във формата се сблъскват различни позиции, а водещите и събеседниците не насърчават поведението на участниците.   Междувременно Ванко 1 напусна къщата под предлог, че има здравословни проблеми, а британският вестникк \"Гардиън\" публикува на сайта си пространен материал по темата, в който писа, че скандалният участник е напуснал VIP Brother след сигнали на зрители и правозащитни организации на жени, пострадали от насилие и трафик на хора.   През 2003 г. Иван Главчев бе задържан и обвинен за сводничество, организиран престъпен трафик на жени и незаконно притежание на оръжие. Той бе осъден на 12 години затвор, но заради прословутата поправка на чл. 155 от Наказателния кодекс, с която драстично бяха намалени наказанията за сводничество, Ванко 1 излежа едва половината от присъдата си.   Източник: Дир.бг", "date": "2018.09.28", "title": "СЕМ излезе с официално становище: Участието на Ванко 1 във VIP Brother не нарушава закона"}
{"url": "http://epicenter.bg/article/Pecheni-chushki-po-Panagyurski/164575/9/25", "text": "\r\n \r\n \r\n \r\n \r\n \r\n \r\n \r\n \r\n   \r\n \r\n \r\n Чушките се нарязват на ивички по ширина. Поставят се да се запържат в силно сгорещения зехтин заедно с брашното. След като се запържат до златисто се слага и киселото мляко. \r\n   \r\n Ястието се посолява и задушава още 5 минути, след което се отстранява от огъня. \r\n   \r\n Поднася се поръсено с нарязания на ситно магданоз и черен пипер. \r\n", "date": "2018.09.28", "title": "Печени чушки по Панагюрски"}
{"url": "http://epicenter.bg/article/Sastoyanieto-na-opernata-pevitsa-Monserat-Kabaye-se-podobryava/164551/10/99", "text": ", която повече от седмица е подложена на  в болница в  , се  , предаде ТАСС, цитиран от Дарик. Това оповести брат ѝ Карлос Кабайе.   Осемдесет и шест годишната певица постъпи в болница заради   На въпроса как се чувства певицата, брат ѝ отговорил \"По-добре\". Племенницата ѝ увери, че  .   Кабайе стана световноизвестна през 1965 г., когато замести американката Мерилин Хорн в постановката на операта \"Лукреция Борджия\" в Карнеги хол в Ню Йорк.   В репертоара на испанката са повече от 125 оперни партии. Монсерат Кабайе е печелила няколко награди \"Грами\", включително за най-добро вокално соло през 1969 г. През 1988 г. тя издаде съвместен албум \"Barcelona\" с вокалиста на група \"Куин\" Фреди Мъркюри.", "date": "2018.09.28", "title": "Състоянието на оперната певица Монсерат Кабайе се подобрява"}
{"url": "http://epicenter.bg/article/Tsvetanov--Shte-ima-sreshta-na-DPS--Natsionalnoto-dvizhenie-na-obshtinite-i-MVR--za-zakona-za-mestnata-vlast/164548/2/48", "text": "Ще има среща с ДПС и с представители Националното движение на общините и МВР, за да изчистим притеснения по закона за местното самоуправление. Това каза пред журналисти в парламента председателят на ПГ на ГЕРБ Цветан Цветанов, предаде агенция „Фокус“.   „За Закона за устройство на територията имаше също сериозен дебат. По време на дебата казахме, че докато има недоразумения и различни мнения, той няма да бъде внесен. Искам да благодаря на Искрен Веселинов за това, че успяха заедно с вицепремиера Валери Симеонов и експерти да разговарят тази седмица на работна група“, каза още Цветанов и посочи, че е останал само един член, който трябва да бъде изчистен.   „Що се касае до днешния Закон за местното самоуправление, ще поканим в предстоящата седмица представители на Националното движение на общините и на МВР, за да може с експертите на ДПС да говорят по всички текстове, по които те имат притеснения. А притесненията са относно възможността инспекторите и тези звена, които извършват проверки и контрол в общините, да имат функциите, които притесняват ДПС. Ние смятаме, че няма абсолютно никакви проблеми, но ще има работна среща“, обясни Цветанов и посочи, че оттеглянето на законопроекта не е обсъждано.   „Но поемаме ангажимент, че между първо и второ четене ще се направи прецизиране на текстовете“, коментира той.   Цветанов обясни, че управляващите не са смятали, че с този законопроект ще има някакъв проблем. „Но направихме отлагане на точката, за да намалим напрежението. Трябва да създаваме атмосфера на работа, а не на противопоставяне“, обясни председателят на ПГ на ГЕРБ.   Той обясни, че кворум не се е събрал от първия път, защото в 9.00 ч. е имало народните представители, които все още са били на входа на Народното събрание и не са успели да влязат навреме. „Има и болни, има и командировани. Но целим да намалим напрежението“, посочи Цветанов.  ", "date": "2018.09.28", "title": "Цветанов: Ще има среща с ДПС, Националното движение на общините и МВР за закона за местната власт"}
{"url": "http://epicenter.bg/article/Valeri-Simeonov--Nishto-dobro-ne-chaka-Balgariya--ako-malkata-koalitsiya-bade-razrushena-/164549/2/48", "text": "Опозицията ще продължава да бъде лишена от сериозен смисъл и каквато и да било отговорност. Натоварена е със същите отговорности като управляващите. Опозицията в лицето на БСП и ДПС не е особено смислена. Това заяви вицепремиерът и лидер на НФСБ Валери Симеонов пред Bulgaria ON AIR, след като вчерашният ден се оказа нулев за парламента. БСП и ДПС отказаха да се регистрират, а управляващото мнозинство успя да събере едва 106 народни представители, при необходими 121 за кворум.  Симеонов бе категоричен, че от опозицията нямат право \"да правят такива циркаджилъци\", както и че занапред няма да има подобни проблеми. Той отбеляза също, че е имало недобра организация от страна на управляващата коалиция.    Валери Симоенов посочи, че търканията в голямата коалиция са били породени от желанието да се постигнат най-добрите решения за държавата. Честите оставки на министри поставят под риск от забавяне изпълнението на програмата, убеден е той.  \"Всеки прави компромис в нашата коалиция. Упреците на НФСБ са основателни. Доволен съм, че тази малка криза в нашите отношения беше решена в рамките на 4-часов политически съвет\", обясни вицепремиерът в студиото на \"България сутрин\".  \"Говорим си с Волен Сидеров, малко по-тежко върви диалогът там\", каза още Симеонов и добави, че действията на лидера на \"Атака\" са били насочени против доста успешни пробиви по отношение борбата с шума, монополите и опитите за лобистки поправки.  \"Нищо добро не чака България, ако малката коалиция бъде разрушена\", подчерта Симеонов.    \"Четири години всякакъв род специалисти прогнозират поскъпване на тока за бита, но такова няма. Природният газ влияе много малко в икономиката на България. Влияе 6-7% като енергоносител. Съвсем нормално е търговците да търсят по-висока цена\", заяви Симеонов и съобщи, че има вариант за намаляване на цената след преговори с \"Газпром\".  Вицепремиерът добави, че България е една от държавите с най-висок икономически ръст, а по думите му инфлацията е и стимулиращ фактор.  \"Не е важно каква е пенсията и каква е заплатата, а какво можеш да купиш\", настоя лидерът на НФСБ.    \"Колегите са направили малко прибързано предложение. Връщането към социализма не ме изпълва с оптимизъм или радост. Това е бананова икономика, не се прави никъде и няма как да стане\", заяви Симеонов по повод предложението на ВМРО цените на основни хранителни продукти да бъдат следени от държавата.    \"Това показва, че известните хора не са недосегаеми. Всички акции говорят, че има нов модел в България за недопускане нарушаването на закона. Крупните бизнесмени нямат политическа принадлежност, нагаждат се към всички управляващи\", коментира вицепремиерът.    \"Има смел подход и го подкрепям. В програмата на НФСБ е заложена демонополизация на Здравната каса още от 2011 г. Същото изискване успяхме да заложим в сегашната програма за управление\", каза Симеонов и обяви, че предпочита варианта, в който няма допълнително заплащане за здравни услуги.    \"Многократно е приканван да излезе. Спокойно можеше с тези кадри, които са снимани до момента, да се обърне и да излезе. Целият скандал не носи нищо на това разследване. Провокира по-агресивно отношение към него. Всичко това става на територията на частна фирма, не става на улицата\", сподели гледната си точка Симеонов.  Вицепремиерът обаче, също като премиера Борисов, категорично се обяви срещу насилието над журналисти.  ", "date": "2018.09.28", "title": "Валери Симеонов: Нищо добро не чака България, ако малката коалиция бъде разрушена "}
{"url": "http://epicenter.bg/article/Dobrichka-obshtina-prizova-BSP--Sprete-diskriminatsiyata-na-selskite-obshtini/164562/2/0", "text": "„   Това съобщиха от пресцентъра на БСП  Хората изразиха желание за „Визия за селските общини“, която да стане част от визията на БСП и да е концентрирана върху решаването на проблемите на общините от селски тип. Те подчертаха, че   Присъстващите казаха, че има нужда от повече равнопоставеност на общините от селски тип с големите общини, така че и средства, разпределяни от МС, да достигат до общини като Добричка.    Жителите поставиха като друг проблем  , която, макар че живеят в район, който произвежда хляб, се е качила два пъти за един месец. Те пожелаха мерки, които да регулират отношенията с големите арендатори, които не плащат нужните ренти на собствениците на земи. Жителите пожелаха да се организират фермерски пазари, за да може там малкият земеделски производител да намери пазар за своята продукция. Като друг проблем те посочиха сигурността - има 2 дежурни автомобила на 68 села.   жителите направиха редица предложения за: възстановяване и развитие на хранително-вкусовата промишленост в региона; правилно разпределение на финансови средства от държавата за ремонтиране и изграждане на пътна инфраструктура; развитие на животновъдството; държавна политика за развитието на малките семейни ферми.   Народният представител Таско Ерменков заяви: „Благодаря ви за предложенията. Всеки българин трябва да се чувства съавтор и съизпълнител на проекта „Визия за България\" Той подчерта, че грижата за човешкото здраве, връщането на младите хора в страната и защита на българското производство са основните аспекти, на които залага левицата. Депутатът Даниел Петков подчерта, че е необходима политика, целяща равнопоставеност на регионите. „С нашата Визия търсим национално съгласие по конкретни мерки за бъдещето на страната ни“, каза още той. Вяра Емилова, член на ИБ на НС на БСП, заяви: „С „Визия за България“ гледаме напред. Предлагаме бъдеще за страната и нейните граждани и даваме ясна заявка за управление“. На срещата присъства и депутатът Николай Пенев.   Депутатите отговориха и на редица въпроси на жителите - Валентина Найденова- за здравеопазването; за сигурността- Красимир Янков, за регионалното развитие- Николай Иванов и за културата, младежта и спорта- Иван Ченчев.  Те подчертаха, че както и в останалата част от страната, общината им е засегната от и в селата остават само възрастни хора. Присъстващите на срещата посочиха, че имат нужда от достъп до  . По думите им имат сериозен проблем със спешната медицинска помощ, тъй като има 2 линейки- по една на смяна. Бе поставен въпросът за недостатъчното  . Според тях трябва да се взима предвид и имуществото на всички членове на едно семейство при определяне на    Депутатите Валентина Найденова, Красимир Янков, Николай Иванов и Иван Ченчев посетиха и   за да обсъдят с местните жители предложението на левицата \"Визия за България\".   Те призоваха за по-голяма децентрализация на власт от централната към общините и отпускане на по-голям ресурс, с който те да разполагат.  ", "date": "2018.09.28", "title": "Добричка община призова БСП: Спрете дискриминацията на селските общини"}
{"url": "http://epicenter.bg/article/Futbolna-vrata-premaza-momche--lekari-se-boryat-za-zhivota-mu/164564/2/0", "text": "Футболна врата е паднала върху 13-годишно дете на игрище в Пазарджик. Момчето е прието в изключително тежко състояние в интензивното отделение на Областната болница в Пазарджик. Инцидентът е станал още в почивните дни, но до момента от ресорните институции не е изнесена никаква информация, съобщи Дарик.   Детето е пострадало на спортно игрище, намиращо се близо до бул. „Мария Луиза“ в града. Не е известно как се е стигнало до злополучното падане на тежката врата. Дали е предизвикано от неразумно поведение на децата или е имало пропуски при поставянето й, вероятно тепърва ще се уточнява. Именно този инцидент е причината за масовите проверки на спортни и детски площадки, разпоредени лично от шефа на Областната дирекция на МВР Йордан Рогачев.   Вече няколко дни пострадалото момче е в безсъзнание, на командно дишане. Опасността за живота му не е отминала, лекарите продължават да се борят за живота му.   Детето е с тежка черепно-мозъчна травма, множество кръвоизливи, друга тежка травма на гръдния кош и белия дроб, съобщават от Областната болница. От направените консултации със специалисти е станало ясно, че не може да се приложи оперативно лечение. Единствено може да се чака момчето само да се възстанови. ", "date": "2018.09.28", "title": "Футболна врата премаза момче, лекари се борят за живота му"}
{"url": "http://epicenter.bg/article/Manolev-ostava-zam-ministar-na-ikonomikata/164567/2/0", "text": "Александър Манолев остава зам.-министър на икономиката. Това заяви пред Епицентър. бг икономическият министър Емил Караниколов, който участва в днешния парламентарен контрол.   Караниколов каза, че не вижда проблеми Манолев да не остане на работа в МИ, но все пак уточни, че единствено премиерът Бойко Борисов назначава и освобождава зам.-министри.   Припомняме, че Манелов бе първото предложение на ГЕРБ за министър на транспорта, след като Ивайло Московски подаде оставка заради трагедията край Своге, при която загинаха 17 души. След публикация в столичен седмичник, описваща миналото и бизнес връзките му, премиерът Бойко Борисов оттегли номинацията му. Така Манолев остана в икономическото министерство, макар от ГЕРБ така и да не уточниха защо при тези разкрития той не може да бъде министър, но може да бъде заместник-министър.   В същото време източници от ГЕРБ твърдят, че партийният им кадър е изолиран в икономическото министерство, тъй като Емил Караниколов му е отнел контрола над  програмата \"Конкурентоспособност\" след неочакваното напускане на директорката й Ивелина Пенева. От август Манолев не отговоря и за друг ресор със сериозен финансов ресурс – индустриалните зони. Той няма и достъп до държавно предприятие \"Управление и стопанисване на язовири\", което ще усвовява отпуснатите от правителството извънредни 500 млн. лв.   Това не е така, Александър Манолев има много отговорности в икономическото министерство, бе лаконичният коментар на Емил Караниколов.", "date": "2018.09.28", "title": "Манолев остава зам.-министър на икономиката"}
{"url": "http://epicenter.bg/article/Karakachanov--Lobiram-armiyata-da-poluchi-nay-dobroto-po-proektite-za-samolet--bronirana-mashina-i-korab/164569/2/0", "text": "Лобирам за това българската армия да получи най-доброто по проектите за самолет, бронирана машина и кораб. Това каза пред журналисти в Народното събрание вицепремиерът Красимир Каракачанов, предаде „Фокус“. „Аз лобирам за едно – за българската армия и за нейните бойни способности. Както се казва, това, което е добро за армията, значи е добро и за България“, каза още Каракачанов и уточни, че няма никакъв лобизъм.   „Какво означава да спрем разговорите с някои държави? За самолетите са четири държави, а бронираната машина – 4-5, за корабите – 7 или 8. Това означава ли, че с половината ЕС и НАТО в рамките на половин година, докато текат преговорите, не трябва да комуникираме? Както се казва, аз ще лобирам за това българската армия и въоръжените ни сили да получат най-доброто възможно решение при тези три проекта. За мен няма идеологически скрупули, нито предпочитания – само това, което е най-доброто“, обясни Каракачанов. Той уточни, че в понеделник в 12.00 ч. е крайният срок за офертите и предложенията за самолетите и след това предстои назначаване на комисия. Попитан как ще коментира оттеглянето от дневния ред на парламента на промените в Закона за местното самоуправление, предложен от Искрен Веселинов, Каракачанов отговори: „В диалог се решава всичко. Оттегляне от днешното заседание не означава оттегляне на идеята изобщо“.", "date": "2018.09.28", "title": "Каракачанов: Лобирам армията да получи най-доброто по проектите за самолет, бронирана машина и кораб"}
{"url": "http://epicenter.bg/article/BSP--GERB-davat-letishte--Sofiya--na-Turtsiya/164570/2/0", "text": "БСП подготвя законодателни промени, с които да забраним отдаването на концесия на обектите от значение за национална сигурност. Това каза говорителят на групата на „БСП за България“ Елена Йончева.   Йончева изтъкна, че летище „София“ е сред обектите от стратегическо значение за България.  „Става въпрос за българската национална сигурност. Имаме информация, че летището ще бъде отдадено на концесия на съседна на България южна държава. Бих искала да ви напомня, че след няколко месеца в Турция, в Европейската част на Истанбул започва работа най-голямото летище в света“, каза Йончева.   И отбеляза, че Турция няма основание да има конкурентно летище в друга държава. „Българското летище, ако бъде отдадено на концесия на южна на България държава има опасност да се превърне в едно помощно летище“, каза още тя и допълни, че има опасност да се вдигнато и таксите за пътниците. Говорителят на „БСП за България“ допълни, че летището е печелившо и попита кое налага отдаването му на концесия.   Турската фирма, която иска концесия на Летище „София“, строи най-голямото летище в света и има практика да съсипва своята конкуренция в региона“, разкри пред юли тази година Елена Йончева.   „Не можем да кажем на кого ще бъде дадено Летище „София“ на концесия, но самият факт, че това се прави на тъмно и решения се взимат на закрито заседание на Министерски съвет, че не се дава информация на депутатите – дори и на тези от ГЕРБ, показва, че нещо се крие. През март месец миналата година правителството спира концесията. И аргументите от страна на президента Румен Радев и тогавашния министър на транспорта са, че концесията на Летище „София“ може да представлява заплаха за националната сигурност на България. Имаше много европейски туроператори, които искаха да участват в това концесиониране, но накрая останаха две турски фирми. Не казваме, че е лошо турска фирма да вземе Летище „София“ на концесия, но когато тази фирма има практика да съсипва своята конкуренция в региона, тогава е притеснително. Това е фирмата, която строи най-голямото летище в света, което ще бъде открито скоро в Истанбул“, каза още Йончева.   Тя посочи, че такава е световната практика – да подчиняваш своя конкурент и да създаваш условия, че да нямаш конкуренция в региона. „Защо трябва да бъде дадено на концесия Летище „София“? То е печелившо летище - 11 млн. лв. е била печалбата само за миналата година, а всяка година се увеличава и потокът на пътниците, с което и печалбата. Летище „София“ е част от обектите, които са от значение за националната сигурност на България, и това е важен момент, защото живеем в период, когато има проблеми с бежанците, с тероризма“, коментира говорителят на ПГ на „БСП за България“. Йончева припомни, че преди 12 години бяха дадени на концесия Летище „Варна“ и Летище „Бургас“ на немски туроператори. „И те направиха писти, нови настилки, нов сграден фонд, откриха нов терминал. На практика те изградиха нови летища“, каза още тя. „България става в голяма степен зависима от Турция. Ние ставаме енергийно зависими от тях – последният доклад на БАН показа, че има вероятност от енергийна криза и ще трябва да купуваме газ отвън. Летище „София“ е част от националната ни сигурност и става въпрос, че целият ресурс на летището ще бъде използван от фирмата, която го вземе. Ако това бъдат големи европейски фирми – няма да има проблем. Турция е наш много добър съсед, но всяка държава защитава своите интереси. Турция ни прави зависими енергийно и икономически, а сега ще станем зависими от нашата южна съседка и в сигурността“, коментира Йончева.", "date": "2018.09.28", "title": "Елена Йончева: ГЕРБ дават летище „София“ на Турция"}
{"url": "http://epicenter.bg/article/Ninova--Upravlyavashtite-zalagat-kapani--shte-raztrognem-kontsesiyata-za-letishte--quot-Sofiya-quot--/164571/2/48", "text": " Toва каза председателят на БСП Корнелия Нинова, която прочете декларация от името на групата от трибуната на Народното събрание, предаде репортер на Агенция „Фокус“.  „Застраховка за старините на управляващите днес е концесията на „Летище София“. Къде сте, колеги? Къде сте в политиката – това е големият въпрос.   Но предупреждаваме – не го правете. И отсега казваме, ако българският народ ни даде доверието си, ще разтрогнем тази сделка. Знаем какви капани залагате“, коментира Нинова.  Тя обясни, че „Освен това въпросът касае българите и техния национален интерес. Нека се обединим заедно срещу ограбването на държавата и ключови обекти за държавната сигурност да останат в държавата. Въпросът не е една партия да стане, а друга да седне във властта. Въпросът е да сменим модела. Затова призовавам да мислим преди всичко за България“, коментира Нинова.     „1 октомври е обявен за международен ден на възрастните хора. В този ден отдаваме уважението си към хората от третата възраст и приноса им към изграждането на нашето общество. Честит да е празникът Ви. Но го казвам с уважение, но и с тъга и с извинение, че днес 1,5 млн. пенсионери живеят на прага на бедността. Обръщам се към управляващите с укор, че отхвърлиха Закона за възрастните хора и че отхвърлиха искането ни за преизчисляване на всички стари пенсии.   Защо държавата и днес не плаща дължимите осигуровки за пенсионерите? Кога ще върнете онези 1,5 млрд. лв., които Симеон Дянков взе от Здравната каса?“, коментира Нинова.  Тя посочи, че вместо това управляващите са натоварили българските граждани допълнително.  „   Тя припомни, че от 1 юли се увеличиха токът и цената на водата.   На цените това ще се отрази с ценови шок. Освен обещаните 300 лв. минимална пенсия от „Обединени патриоти, тя ще се увеличи догодина с между 2 и 5 лв. Забрави се обещанието на управляващите, че няма да вдигнат данъци и осигуровки – ето това е нашата държава“, обясни Нинова.   Председателят на БСП запита още защо управляващите  , а позволяват тя да скочи с 14% от 1 ктомври.   Тя засегна и темата за продажбата на ЧЕЗ и излизането на дневен ред отново на кандидатката да я купи Гинка Върбакова. Нинова за пореден път призова държавата да се намеси.  \" \", предупреди соцлидерката. Тя щяла да признае, че властта е загрижена, само ако премиерът Бойко Борисов и кабинетът излязат и заявят, че държавата има желание да участва в сделката. \"Тогава ще разберем, че сте искрени и загрижени за съдбата на 3 млн. души\", каза Корнелия Нинова.  ", "date": "2018.09.28", "title": "Нинова: Управляващите залагат капани, ще разтрогнем концесията за летище \"София\"! "}
{"url": "http://epicenter.bg/article/Temenuzhka-Petkova-startira-natsionalno-dopitvane---lyatno-ili-zimno-chasovo-vreme-predpochitame/164578/2/0", "text": "Министърът на енергетиката Теменужка Петкова стартира национално запитване лятно или зимно часово време предпочитат българите. Отговорите на сънародниците ни ще бъдат взети предвид при оформянето на позицията кой от двата варианта ще избере страната ни, пише Novini.bg   Дали предпочитат да остане лятното или зимното часово време българите могат да заявят на правителствения портал -    Сега това се налага, след като Европейската комисия взе решение смяната на времето да бъде отменена през 2019 година.   Темата за и против смяната на стрелките се повдига от години, когато наближи моментът времето да се премести с час напред или назад. Краят на дебатите дойде след като Европейската комисия инициира референдум и европейските граждани избраха това да остане в миналото. Според предложението на комисията през 2019 година ще спрем да местим часовника, а всяка държава ще реши на лятно или на зимно часово време да остане.   Допитването на енергийното министерство ще продължи до 11 октомври, след което отговорите ще бъдат обобщени в национална позиция. Тя пък трябва да бъде представена на Евросъюза до края на март 2019-а. ", "date": "2018.09.28", "title": "Теменужка Петкова стартира национално допитване - лятно или зимно часово време предпочитаме"}
{"url": "http://epicenter.bg/article/Korbin-pri-Stanishev--Ne-mozhem-da-dopusnem-ksenofobiyata-i-omrazata-da-se-prevarnat-v-politika-na-ES/164579/2/0", "text": "Президентът на ПЕС Сергей Станишев, лидерът на Лейбъристката партия Джереми Корбин и кметът на Брюксел Филип Клоз откриха площад „Джо Кокс“ в центъра на Брюксел. На събитието присъстваха и лидерът на Групата на социалистите и демократите в ЕП Удо Булман, както и евродепутати от европейската левица. Церемонията се състоя в памет на британския депутат Джо Кокс, която бе убита от крайнодесен радикалист по време на кампанията за Брекзит през 2016, оставяйки без майка двете й дъщери. „Днес в Европа крайният национализъм твърде лесно и твърде често прераства в насилие. С Джереми Корбин почетохме паметта на британския депутат Джо Кокс, която загуби живота си, само заради политическите си виждания и отдадеността си към борбата за равенство и социална справедливост. Това политическо убийство, както и други подобни прояви напоследък, са продукт на тревожна тенденция. Стряскащо е, че в страни, ръководени от националисти и крайнодесни правителства ксенофобията и езика на омразата се превръщат в държавна политика.“ Станишев и Корбин изразиха загриженост от зачестилите случаи в ЕС на прояви на ксенофобия, език на омразата и дискредитиране на политически опоненти от националистите и от представители на крайната десница. През август евродепутатът от ВМРО Ангел Джамбазки пък заяви, че всички членове на БСП са за разстрел. Миналата седмица италианският евродепутат социалист, Сесил Киенге, беше призована в съда по искане на министъра на вътрешните работи Матео Салвини за твърденията си от 2014 г., че крайнодясната, сега управляваща, партия Лига е расистка. Тогава член на популистката формация отправи расистки обиди към нея. Дни след гласуването в Европейския парламент относно потъпкването на европейските ценности в Унгария, обесиха чучело в центъра на Будапеща с лика на ръководителя на унгарските социалисти в ЕП. Именно заради Джереми Корбин планира посещение в Будапеща в подкрепа на своите колеги от левицата. „Нашето семейство категорично се противопоставя на всякакви прояви на реч на омразата с гласната или негласната подкрепа на крайнодесни правителства, защото именно това издига ксенофобията и агресивния национализъм до общественоприемливо поведение. Подобна тенденция виждаме дори в България, където неотдавна представител на управляващата коалиция си позволи призив за физическо унищожение на опозицията. Намирането на обществен враг, виновен за всички злини в едно общество, е в основата на крайнодясната идеология. Тя посочва проблемите и заклеймява враговете, но никога не може да предложи решението.“, заяви Станишев. Президентът на ПЕС и лидерът на британските лейбъристи обсъдиха още напредъка по преговорите за Брекзит, както и вътрешнополитическата ситуация във Великобритания. В сряда Джереми Корбин представи визията си за Брекзит на годишната конференция на партията в Ливърпул. Лидерът на лейбъристите заяви, че Брекзит без споразумение с ЕС би било национална катастрофа и партията ще търси предсрочни избори при подобно развитие. „Британското правителство, водено от консерваторите, за пореден път показа, че е неспособно да се справи с преговорите с ЕС. Вместо да се борят за правата на европейските и британските граждани и запазването на стандарта на живот и работните места, те използват преговорите за вътрешнополитически цели. Всъщност единственото работно място, за което се борят, е това на Тереза Мей.“, заяви тогава Корбин.   „ПЕС категорично подкрепя Джереми Корбин и Лейбъристката партия като единствената алтернатива на постигане на работещо споразумение, както за Великобритания, така и за ЕС. Поздравих Джеръми за речта му в Ливърпул и вярвам,че именно той и лейбъристите са здравият разум, който ще изведе страната на верния път. “, коментира Станишев.  ", "date": "2018.09.28", "title": "Корбин при Станишев: Не можем да допуснем ксенофобията и омразата да се превърнат в политика на ЕС"}
{"url": "http://epicenter.bg/article/Karakachanov-nagradi-Angel-Naydenov-za-zaslugi-kam-otbranata-i-armiyata--VIDEO-/164580/2/0", "text": "Ангел Найденов, министър на отбраната в периода 29 май 2013 г. – 6 август 2014 г., получи днес, 28 септември, наградния знак „За принос към Министерството на отбраната“. Той бе награден от министъра на отбраната Красимир Каракачанов за заслуги към отбраната на страната и по повод неговия 60-годишен юбилей. Като офицер от запаса, той получи и предметна награда 7.62 мм карабина образец 1938 г. от началника на отбраната генерал Андрей Боцев. Тя се връчва за значим принос в изграждането и развитието на Въоръжените сили на Република България, съобщиха от МО.  „Ангел Найденов има своите заслуги към Българската армия и отбраната на България, още повече, че е бил и кадрови военен. Пожелавам му здраве и още много успехи в темите, на които е посветил живота си, най-напред като образование, след това – в парламента и в министерството“ - това каза министърът на отбраната Красимир Каракачанов при награждаването на Ангел Найденов.  „От името на военното ръководство искам да благодаря на Ангел Найденов за съвместната работа и това, което постигнахме по негово време, и искам да го уверя, че продължаваме да вдигаме нивото и да се развиваме. Пожелавам му да продължава да работи все така устремно в насока - подобряване на условията в армията“ – каза в поздравлението си началникът на отбраната генерал Андрей Боцев.  „От всички тези години няма да забравя едно: хората, с които съм работил: и политици, но най-вече – хората, които са в армията. Огромната част от тях са прекрасни хора, за които думите Бог, чест, достойнство, патриотизъм са изпълнени със съдържание, и които положиха максимални усилия да ги превърнат в своя професионална и житейска максима“, каза Ангел Найденов след награждаването.  „Приемам тези отличия като знак на уважение в духа на най-добрите традиции на министерството и на армията. Но приемам отличията и като едно признание за отдаденост на една кауза, свързана със сигурността, отбраната, армията и хората в тях. Повече от 20 години от моята политическа и парламентарна дейност и кариера са свързани с тази сфера и не мога да бъда безразличен или равнодушен към онова, което се случва в тази област“ – посочи още Ангел Найденов.   ", "date": "2018.09.28", "title": "Каракачанов награди Ангел Найденов за заслуги към отбраната и армията (ВИДЕО)"}
{"url": "http://epicenter.bg/article/Kristian-Vigenin-beshe-udostoen-s-orden--Zvezdata-na-Italiya-/164582/2/0", "text": "С високото държавно отличие на Италия - орден „Звездата на Италия“ беше удостоен председателят на Групата за приятелство България – Италия в Народното събрание Кристиан Вигенин. Почетният знак му беше връчен от посланика на Италия Стефано Балди на официална церемония в посолството в София.   \"Малко са поводите за връчване на такива почетни знаци, защото носителите на ордена трябва да са се отличили с работата си за развитие на двустранните отношения\", подчерта посланик Стефано Балди. \"Вярвам, че Кристиан Вигенин е именно такава личност и съм убеден, че и занапред можем да разчитаме на неговата помощ в името на отличните двустранни отношения\", добави той.   \"За мен е голяма чест да получа този орден\", отбеляза на церемонията Кристиан Вигенин. Той заяви, че приема отличието като стимул да продължи още по-активно работата си в развиването на връзките с Италия. По думите му, ако се погледне историята, културата и манталитета на българите и италианците, се вижда, че те са може би едни от най-близките народи в Европа.   Кристиан Вигенин получи званието „велик офицер“ с разрешение да се декорира с ордена.  ", "date": "2018.09.28", "title": "Кристиан Вигенин беше удостоен с орден „Звездата на Италия“ (снимки)"}
{"url": "http://epicenter.bg/article/Vasil-Velev--AIKB--Klyuchovi-sektori-sa-bez-kadri/164583/2/0", "text": "С внос на човешки ресурси и с мобилизиране на вътрешните ресурси, като реформа в образованието и повишаване привлекателността на професиите - така може да се реши проблемът на дефицита на пазара на труда според АИКБ. Идеите представи председателят на Асоциацията на индустриалния капитал в България (АИКБ) Васил Велев на пресконференция на тема \"Професии с дефицит на кадри - мерки и решения за повишаване на привлекателността\".  Велев посочи, че България е сравнително развита индустриална страна с индустрия, която дава 24.4% дял в брутната добавена стойност при среден за Европейския съюз - 19.4%.  Направления като машиностроене, електротехника и електроника, обединени в мехатроника като направление за интелигентна специализация в стратегията, се развиват много динамично, похвали се шефът на АИКБ. Той добави, че за миналата година износът е бил за над 13 милиарда лева в сектор мехатроника, а пък 55 милиарда е бил общият износ.  Велев изрази съжаление, че има един дисбаланс на пазара на труда и то в сектори, които имат значителен дял в брутната добавена стойност и хранят България, българите и бюджета.  От АИКБ поставят като основна цел решаването на проблема с недостига на кадри в дефицитните професии освен чрез внос на човешки ресурси и чрез мобилизиране на вътрешните ресурси, като реформа в образованието и повишаване на привлекателността на професиите, които са с дефицит на пазара на труда.  Ако не се вземат спешни мерки, то скоро ключови сектори в българската икономика се очаква да останат без кадри, изрази съжаление Васил Велев.", "date": "2018.09.28", "title": "Васил Велев, АИКБ: Ключови сектори са без кадри"}
{"url": "http://epicenter.bg/article/Sazdava-se-Spetsializirana-elektronna-sistema-za-prosledyavane-i-analiz-na-lekarstvenite-produkti/164584/2/0", "text": "Това реши парламентът, който прие на второ четене промени в Закона за лекарствените продукти в хуманната медицина, предаде БТА.   С нея ще се следят наличните количества на лекарствени продукти от Позитивния лекарствен списък на територията на България и тогава, когато има риск от недостиг, ще се генерира забранителен списък, който Изпълнителната агенция по лекарствата ще подава до \"Агенция \"Митници\" и ще се забранява износът на тези медикаменти, за да могат да останат за българските граждани, обясни тя.   Недостиг ще се установява, в случай че наличните в страната количества от съответния лекарствен продукт са по-малко от 65 на сто от необходимите количества за задоволяване на здравните потребности на населението за период от един месец, изчислени въз основа на средномесечното потребление на съответния лекарствен продукт за предходните 6 месеца.     Търговците на едро и дребно с лекарствени продукти и лечебните заведения в България ще предоставят ежедневно чрез системата информация на ИАЛ за доставките и наличните количества на медикаменти от Позитивния лекарствен списък.   Изпълнителната агенция по лекарствата ще изготвя, актуализира и поддържа Списък на лекарствените продукти, включени в Позитивния лекарствен списък, за които е установен недостиг на територията на България. Списъкът ще се актуализира ежеседмично и при промяна на обстоятелствата, свързани с внос и/или износ на медикаменти от Позитивния лекарствен списък.   Изпълнителната агенция по лекарствата може да извършва съвместни проверки с Националната агенция за приходите, Агенция \"Митници\", Националната здравноосигурителна каса, Министерството на здравеопазването и Националния съвет по цени и реимбурсиране на лекарствените продукти при осъществяване на своите функции в областта на контрола върху лекарствените продукти.  ", "date": "2018.09.28", "title": "Създава се Специализирана електронна система за проследяване и анализ на лекарствените продукти"}
{"url": "http://epicenter.bg/article/Obshtinski-savetnitsi-ot-Vetovo-zasedavaha-na-republikanski-pat/164587/2/0", "text": "Общински съветници от Ветово проведоха тази сутрин 55-ото си редовно заседание на републикански път в знак на протест срещу безобразното състояние на шосетата в общината. Те подредиха столовете си при изхода на Ветово в посока Глоджево и започнаха работата си, като по този начин блокираха движението в участъка, пише „Монитор“.   До крайните действия се стигна, след като не е бил осъществен до края на май планиран от Областното пътно управление ремонт на републиканските пътища в общината. Изпращани са множество сигнали и жалби, но не е последвал никакъв резултат.   \"Решихме заседанието да се състои на пътя, за да провокираме отговорните институции към действия и да станат пътищата от републиканската пътна мрежа в община Ветово проходими. Няма път, който да не е в окаяно състояние. Цялата общественост във Ветово има усещането, че общината е изключена от България\", каза председателят на Общинския съвет д-р Мехмед Мехмед.   Той обясни, че в действията им няма политически оттенък и не обвиняват никоя партия за лошото състояние на пътищата, но искат институциите да обърнат внимание на дългогодишния проблем.   Общинските съветници излязоха с декларация, в която настояват за незабавен ремонт и по-строг контрол на движението на тежкотоварни камиони с тегло и скорост над допустимите.", "date": "2018.09.28", "title": "Общински съветници от Ветово заседаваха на републикански път"}
{"url": "http://epicenter.bg/article/Garnevski--Sistemata--koyato-BSP-e-tragnala-da-smenya--veche-10-a-godina-e-smenena-i-se-lekuvat-ranite/164585/2/0", "text": "Днес за пореден път станахме свидетели на проява на най-отличителната черта на българската комунистическа партия, пребоядисана в социалистическа – нейната наглост и арогантност. Това заяви депутатът от ГЕРБ Спас Гърневски в декларация от името на парламентарната група на партията, предаде агенция „Фокус“.   „Да приписва това, което прави вече 70 години в тази страна, на хора, които ликуват от пораженията, които са нанесени. Говорим за пенсиите на възрастните хора. Г-жо Нинова, ако имахте куража да чуете другата декларация, щяхте да стоите в залата, а не да бягате. Да попитам аз наследниците на комунистическата партия – 1989 г., когато обявиха фалита, какво имаше в пенсионния фонд, г-н финансов министър? Нямаше нищо – ограбен пенсионен фонд, ограбен народ чрез външно търговските дружества“, заяви Гърневски.   Той призова младите хора в БСП да изискат една лекция от техния ръководител, който да им разкаже как е ставало ограбването с тези външнотърговски дружества като пряк изпълнител.   „Тук ни е пратил този народ и от вторник до петък сме длъжни да бъдем на работа в тази зала и да решаваме проблемите му. Вие дезертирате, не работите. Тази система, която сте тръгнали да сменяте, вече 10-а година е сменена и се лекуват раните от вашето 70-годишно управление, грабежи, кражби, убийства“, каза още Спас Гърневски.  ", "date": "2018.09.28", "title": "Гърневски: Системата, която БСП е тръгнала да сменя, вече 10-а година е сменена и се лекуват раните"}
{"url": "http://epicenter.bg/article/Stanishev--Strahat-i-gledaneto-kam-minaloto-sa-prechkite-pred-evropeyskoto-badeshte-na-Makedoniya/164533/2/0", "text": "Страхът, нагаждането по конюнктурата и гледането към миналото на политическите лидери е основната пречка пред европейското бъдеще на Македония. Това коментира в интервю за БНР лидерът на Партията на европейските социалисти Сергей Станишев преди референдума в страната.   Според него членството в Европейския съюз за страните от Балканите е важно, за да бъдат избегнати нови конфликти. Станишев определи предстоящото допитване в Македония като сблъсък на емоции:   \"Политиката и изобщо общественият живот е не само рацио, това е и емоция. Тук се сблъскват две емоции: емоцията от една страна на страха, че ще бъдат претопени, асимилирани, че ще изчезнат като държава и че дават едва ли не себе си, отстъпват, и другата е емоцията на надеждата - те се бият. Аз винаги съм залагал и съм вярвал повече в силата на емоция на надеждата. Надявам се, тя да надделее\".", "date": "2018.09.28", "title": "Станишев: Страхът и гледането към миналото са пречките пред европейското бъдеще на Македония"}
{"url": "http://epicenter.bg/article/Akademichnite-sredi-vav-Varna-obsadiha--Viziya-za-Balgariya--s-deputati-ot-levitsata/164534/2/0", "text": "Народните представители от ПГ на „БСП за България“ проф. Анелия Клисарова, проф. Румен Гечев и доц. Георги Йорданов се срещнаха с академичните среди във Варна, за да обсъдят „Визия за България“, като представиха основните предложения във  Визията и подробно- частта за висшето образование.   На срещата присъстваха представители от ръководството и на петте университета в морската столица. Те заявиха, че са запознати с проекта на БСП и направиха много предложения за промени и реорганизация на висшето образование.    Те констатират няколко проблема, които години наред не се решават. „Принципът парите да следват студентите не е работи. Това изкривява качеството на образованието, защото кара университетите да приемат хора без норматив от знания“, изтъкнаха те. Учените приеха, че трябва да има долна граница на брой студенти за всяко учебно заведение, но не и да бъдат стимулирани университетите да приемат максимален брой учащи. За тях назначаването на ректор е абсурдно.  По думите им, дори във време на фашизъм, това не се е случвало. Те се обявиха и срещу роенето на университетите, като обясниха, че в момента е прекалено голям броят им  в страната.   От частния университет бяха категорични, че трябва да има равнопоставеност на всички студенти у нас. „Не бива да има деление между учащите в частните и държавните висши учебни заведения“, казаха те.   По думите на ръководителите на учебните заведения се наблюдава задълбочаване на централизацията във висшето образование. „Когато министерството иска от нас препоръка или мнение по някой проблем, времето за това е кратко – ден, два, или три. Това е отбиване на номера. „Искаме да вървим към дигитално поколение и да ги учим на това, а същевременно от нас се очаква да се върши работа все повече на хартиен носител. Бюрократичността води до ниски резултати“, добавиха те.   По думите им Националната агенция по акредитация на университетите трябва да се реорганизира, защото унижава и учебните заведения, и самите академични среди.   „По отношение на акредитационната система, предлагаме дигитализация и онлайн система за подаване на документи за акредитация. Тези кашони и папки с хартии ще отпаднат. По програмата ЕРАЗЪМ направиха, за няколко години, пълно преобръщане на системата. Тя е отворена, онлайн и добре контролирана. Подаването на документи става само и единствено онлайн. Тя работи и в България вече близо 4 години. Щом тя работи, и то на европейско ниво, може и у нас да действа акредитационната система на този принцип“- коментираха ръководителите на университетите. Те бяха категорични, че в момента оценките за университетите са изключително субективни и дадоха работещо мнение- как да се промени това.    „Трябва да се намери начин да се задържат студентите след завършване у нас, да бъдат възнаградени. Например- да се сключи договор със студента по медицина, да се финансира неговото образование и издръжка, но после да остане определено време в България, за да работи. След това може да иде навсякъде. Не може най-бедната страна в ЕС да плаща образованието на студентите и после те да заминават. Румъния вече е решила този въпрос. В САЩ също. Това е световна практика и на големи фирми, които сключват договор със студентите и после те работят за тях.“ Това каза народният представител от ПГ на „БСП за България“ проф.Румен Гечев.   „Ние искаме, като плаща държавата, в това обучение да има възвръщаемост. Тази идея е доказала своите преимущества в много страни. Днес твърдим, че няма лекари и медицински сестри. Трябва да се намери механизъм да бъдат възнаградени, за да останат“, каза още той. Според професора в  момента няма нито един наш университет в класацията на първите 1000 и дори първите 500. „Трябва държавна политика в тази насока“, препоръча той. По думите му, държавата трябва да види къде е проблемът и да насочи средства в тази насока. Гечев посочи, че Китай за 10 години е вкарал редица свои университети в класацията на първите 100. „Няма и добра обратна връзка със студентите. Не може да се пренебрегва тяхното мнение. То е изключително важно“, заключи  той.   „Ако допуснем университетите да бъдат напълно управлявани, те престават да бъдат университети“, заключиха представителите на академичните среди в морската ни столица.   ", "date": "2018.09.28", "title": "Академичните среди във Варна обсъдиха „Визия за България“ с депутати от левицата"}
{"url": "http://epicenter.bg/article/Pak-nyama-kvorum-v-parlamenta--opozitsiyata-gleda-seir/164535/2/0", "text": "Парламентът и днес не успя да се събере до 121 депутати, за да започне работа. БСП и ДПС гледаха сеир как мнозинството, въпреки че беше много по-многолюдно от вчера, не успя да достигне заветната цифра, предаде Канал 3.   Електронното табло показа 116 регистрирани народни представители. Така се оказва, че мнозинството ще трябва да събере петима свои представители за 15 минути.   Толкова отсрочна за попълване на редиците даде председателят на Народното сърание Цвета Караянчева.   Тя обяви втори опит за събиране на кворум след 15 минути.", "date": "2018.09.28", "title": "Пак няма кворум в парламента, опозицията гледа сеир"}
{"url": "http://epicenter.bg/article/Parlamentat-sabra-kvorum-ot-vtoriya-pat/164536/2/0", "text": "Парламентът събра кворум от втория път, предаде  а генция „Фокус“.   При повторния опит се регистрираха 135 народни представители. Първият опит за провеждане на заседание се провали, защото в зала се регистрираха само 116 депутати.   На днешното пленарно заседание ще бъде окончателно гласувана забраната за износ на лекарства, от които има недостиг. Със законопроекта за изменение и допълнение на Закона за лекарствените продукти в хуманната медицина се въвежда и задължение към притежателите на разрешени за употреба продукти да поддържат резерв в количества до 10%. Компаниите, нарушили забраната за износ, ще бъдат глобявани с от 50 до 100 хил. лв.   Депутатите ще гласуват на първо четене и Законопроект за изменение и допълнение на Закона за местното самоуправление и местната администрация и Законопроект за изменение и допълнение на Закона за правната помощ.  ", "date": "2018.09.28", "title": "Парламентът събра кворум от втория път"}
{"url": "http://epicenter.bg/article/Ramadan-Atalay--Predlagam-da-otpadne-zakonoproekta-za-mestnoto-samoupravlenie/164537/2/0", "text": " Това каза народният представител от ДПС Рамадан Аталай от трибуната на Народното събрание, предаде агенция „Фокус“.   „  Затова предлагаме да отложим първа точка. Много ви моля, бъдете на висотата на Народното събрание“, коментира Аталай.    които да намалят доверието към местната власт, каза председателят на ПГ на ГЕРБ Цветан Цветанов от трибуната на Народното събрание.   „Не съм предполагал, че този законопроект ще предизвика такова недоволство. Той беше подкрепен от Националното сдружение на общините и МВР. Тези промени са обсъждани в продължение на години.   каза още Цветанов и посочи, че е съгласен законопроектът да отпадне като точка от дневния ред на паралментарнотозаседание.   „Но този проект няма да създаде усещането за някакви машинации, които да намалят доверието към местната власт“, коментира той.    ", "date": "2018.09.28", "title": "Рамадан Аталай: Предлагам да отпадне законопроекта за местното самоуправление"}
{"url": "http://epicenter.bg/article/Parlamentat-glasuva-otpadaneto-na-parva-tochka-ot-dnevniya-red-za-promeni-v-Zakona-za-mestnata-vlast/164538/2/0", "text": "Народното събрание гласува отпадането на първа точка от дневния ред за изменения и допълнения към Закона за местното самоуправление и местната администрация, предаде агенция „Фокус“.   Предложението на ДПС и ГЕРБ беше подкрепено от всички парламентарни групи.   С предлаганите промени се целеше даване на възможност за изграждане на звена за контрол към общините.  ", "date": "2018.09.28", "title": "Парламентът гласува отпадането на първа точка от дневния ред за промени в Закона за местната власт"}
{"url": "http://epicenter.bg/article/Premierat--Balgariya-stoi-dobre-na-fona-na-tezhkite-mezhduosobitsi-mezhdu-darzhavite-v-OON/164539/2/0", "text": "България стои добре на фона на тежките междуособици между държавите в ООН. Това коментира пред журналисти премиерът Бойко Борисов в Ню Йорк, където участва в 73-ата сесия на Общото събрание на ООН, предаде агенция „Фокус“.    И неслучайно толкова много се радваха на нашето участие и всички до един заявиха, че очакват и занапред да продължим така да подкрепяме този път, тази перспектива и разбира се, темпото да не пада по пътя до финалната фаза. Това заяви в Ню Йорк премиерът Бойко Борисов, цитиран от правителствената пресслужба.  \"  Всички сме доста концентрирани върху процесите, които текат, но в същото време виждаме колко разединени, колко несигурни стават отношенията ни в самата Европа с много от партньорите ни\", добави Борисов.  \"  Близо час Абас говореше и обвиняваше Израел във всички грехове, след това Туск в типичния стил на Европейския съвет настояваше за толерантност, мирно решение и всичко, което и аз многократно съм защитавал на съветите за политически решения на всички конфликти... След него Нетаняху извади картите с обвиненията към Иран - хранилище за оръжия, за това, което неговите служби са донесли“, заяви Борисов.   „  за да направим двустранното съвещание между кабинетите на Израел и България. Очакват всички да съдействаме колкото може в този процес.    на международните конфликти. Борисов коментира, че се е срещнал с палестинския президент Махмуд Абас, както и с премиера на страната Рами Хамдала.    Надяваме се в рамките на няколко месеца той да посети България с бизнес делегация“, добави той.  ", "date": "2018.09.28", "title": "Премиерът: България стои добре на фона на тежките междуособици между държавите в ООН (ВИДЕО)"}
{"url": "http://epicenter.bg/article/Prof--Mihaylov--Promenite-v-zakona-za-lekarstvenite-produkti-pochivat-varhu-nesazdadena-osnova/164541/2/0", "text": "Трябва да преосмислим промените в закона за лекарствените продукти, защото те почиват върху една основа, която не е създадена. Това каза народният представител от ПГ на „БСП за България“ от трибуната на Народното събрание, предаде агенция „Фокус“.   „В Законопроекта за изменение и допълнение на Закона за лекарствените продукти в хуманната медицина беше внесена една конструкция, която даваше възможност на Министерството на здравеопазването да запази своята водеща роля, а Изпълнителната агенция по лекарствата да е под негов контрол. Аргументите, че трябва да се гласува законопроектът, за да се направи информационна система, са неоснователни. Проблемът за реекскорта на лекарства е проблем за целия ЕС“, каза още той и посочи, че темата е тежка и всяка законодателна промяна в ЕС може да се окаже грешка.   „Законопроектът почива върху една основа, която не е създадена. Т.е. ще направим закон, който ще разпореди една система, за която не се знае дали ще заработи ефективно. Затова мисля, че има много неща, които налагат преосмислането на този закон“, коментира проф. Михайлов.     Д-р Даниела Дариткова: БСП закриля реекспорта на медикаменти, който оставя българските граждани без достъп до тях   БСП закриля реекспорта на медикаменти, който оставя българските граждани без достъп до тях, каза депутатът от ГЕРБ д-р Даниела Дариткова. „Вие, г-н Михайлов, закриляте реекспорта на медикаменти, който оставя българските граждани без достъп до медикаменти. Какви са поръчките, които изпълнявате? Вие изразихте подкрепа по време на разглеждането от комисията. Какво става?“, коментира д-р Дариткова.   Тя посочи, че трябва да се забрани реекспортът на лекарства, защото така ще се запази достъпът на българските граждани до медикаменти. Дариткова заяви, че изграждането на единна здравна информационна система, която да следи движението на лекарствата, ще даде възможност за достъп до информация по всяко време.   „Ние даваме правна възможност за създаването на тази система и чак тогава тя се изгражда – това е принципът“, обясни Дариткова.", "date": "2018.09.28", "title": "Проф. Михайлов: Промените в закона за лекарствените продукти почиват върху несъздадена основа"}
{"url": "http://epicenter.bg/article/Mimi-Vitkova--Novite-varianti-za-zdravno-osiguryavane-vzaimno-se-izklyuchvat--VIDEO--/164542/2/0", "text": "Двата предложени варианта не ни казват какъв е проблемът в здравната система – дали е само в приходната част или има и други, които ние подценяваме и не им обръщаме внимание. Това обяви в предаването „Тази сутрин” по bTV бившият здравен министър и председател на Асоциацията на лицензираните дружества за доброволно здравно осигуряване - Мими Виткова, по повод предложенията на Министерството на здравеопазването за промяна в здравноосигурителната система.  Двата предложени варианта според нея са взаимно изключващи се. „Вариантът за пълна демонополизация на касата - казва, че се запазва вноската от 8% - така признава, че парите са достатъчни, но се управляват лошо. Поради това предлагат да ги управляват застрахователите. Вторият вариант казва – парите не са достатъчни”, обясни Виткова.  Според нея около 20 години вече никой не знае каква е реалната цена на клиничните пътеки.  Системата е сбъркана и в структурата, и в организацията и в управлението, каза още експертът. По думите й здравеопазването ни се оказва в диспропорции – цели региони на страната ни са без лекари и без болнична помощ. Тези проблеми не може да бъдат решени, като се увеличават парите за здравни вноски, отбеляза Мими Виткова.   ", "date": "2018.09.28", "title": "Мими Виткова: Новите варианти за здравно осигуряване взаимно се изключват (ВИДЕО) "}
{"url": "http://epicenter.bg/article/Donchev--Prezidentat-da-pomisli-kak-rabotata-mu-da-ima-efekt--a-ne-samo-publichni-poslaniya/164544/2/48", "text": "„  Просто казано война между институциите означава, че някой използва институционалния капацитет на даденото ведомство против друго ведомство”. Това обяви вицепремиерът Томислав Дончев в интервю за БНТ по повод напрежението между изпълнителната власт и президентската институция в последно време.   „  До голяма степен напрежението между институциите е уредено от Конституцията. Те в крайна сметка трябва да се контрират, да се контролират...   Дали това уплътнява логиката на президентските правомощия, вероятно това е обект на по-детайлен анализ. Аз лично, без да   Понякога това означава повече такт, да се пипат фините настройки на системата.   „Въпросът е да има ефект, защото ние много често се фокусираме върху това, кой какво е казал, кой колко ярко се изказал, кой кого е нагрубил, какъв спор се е насочил. Което е нормално в политическия процес, но лошото е, че    добави Дончев.   Извън темата за войната между институциите той коментира и темата за смяната на часовото време.   „  При всички положения трябва да се произнесат и нужните специалисти”, каза вицепремиерът.   По негови думи   Дончев обяви, че , като единствено остава работа с малките общини и институции.   „Тази електронизация крие известни рискове за малките общини и институции, които ще се затруднят. Затова тя ще се извърши на вълни в рамките на следващата година. Първо ще се започне от големите, държавни институции и ще се стигне до най-малките звена. Това е една от стъпките към електронното правителство”, допълни Дончев.   Във връзката с пътната безопасност и новия орган, който трябва да обедини всички институции, Дончев обясни, че се вече се работи, като най-меката версия за него е едно консултативно тяло със силна администрация и малък секретариат. По думите му, вероятно ще се избере „по-твърд“ вариант - държавна агенция под Министерския съвет със служители, преместени от други ведомства.   „Една подобна агенция не само прави комплексни анализи, предписания и т.н. За да бъде ефективна, тя трябва да има мощността да предписва на другите ведомства какво да правят.   В рамките на годината ще приключи процеса по подготовката на подобно звено”, заяви Дончев.   „Идеята за фиксирана ставка върху печалбите на Красимир Каракачанов звучи добре, но няма да е особено ефективна - подобен е случаят и с идеята за диференцирана ставка на ДДС, лансирана от левицата”, добави Дончев относно въпросната идея на другия вицепремиер.", "date": "2018.09.28", "title": "Дончев: Президентът да помисли как работата му да носи ефект, а не само публични послания"}
{"url": "http://epicenter.bg/article/Nedzhmi-Ali--430-mlrd--evro-za-sledvashtiya-period--no-selskostopanskata-politika-tryabva-se-modernizira/164545/2/0", "text": "Общата селскостопанска политика (ОСП) на ЕС трябва да бъде модернизирана, за да отговори на предизвикателствата в световен мащаб. Също така, тя трябва да бъде опростена, за да се изпълняват задачите с минимална административна тежест, както и да бъде съгласувана още по-тясно с редица други политики на ЕС.   Това обяви евродепутатът от Алианса на либералите и демократите за Европа Неджми Али по време на заседание на Комисията по бюджети. В качеството си на докладчик той представи становище до Комисията по земеделие и развитие на селските райони по постъпило предложение от Европейската комисия за регламент за изготвянето на Стратегически планове на общата селскостопанска политика.   Българският евродепутат се спря на настъпилите значителни промени в селскостопанския сектор през последните години - явления като понижаването на цените на селскостопанските продукти, по-нататъшното отваряне на ЕС към световните пазари, както и поемането от Съюза на нови международни ангажименти, включващи дейности по преодоляване на климатичните изменения, подкрепа на международното развитие и усилия за по-добра реакция на геополитическите събития.   Въз основа на тези и други съображения, Неджми Али насочи вниманието върху редица предложения за изменения, които да бъдат представени на водещата парламентарна Комисия по земеделие и развитие на селските райони (AGRI).   „Някои от измененията са свързани с изричното подчертаване на значението на високите стандарти на ЕС в производството на храни, повишаване на конкурентоспособността и засилване на световната роля на ЕС в този сектор. Други предполагат преодоляване на различията между държавите-членки и различните региони на Съюза, както и подчертаването на необходимостта от включване на отдалечените и планинските региони и осигуряването на по-голяма подкрепа за семейните стопанства и привличането на млади земеделски стопани”, посочи българският евродепутат.   „По отношение на бюджетните аспекти се предлагат няколко изменения, засягащи на първо място цялостното финансиране на ОСП през следващата Многогодишна финансова рамка (МФР) 2021-2027 г. за запазване на разходите поне на нивото от предишния програмен период. Предлагаме 382.9 млрд. евро в постоянни цени от 2018 г., което представлява 430.9 млрд. евро по текущи цени за следващата МФР. По отношение на Европейския фонд за гарантиране на земеделието (ЕФГЗ) и Европейския фонд за развитие на селските райони (ЕФРСР) съответните числа също са представени в приложените изменения”, допълни Неджми Али.", "date": "2018.09.28", "title": "Неджми Али: 430 млрд. евро за следващия период, но селскостопанската политика трябва се модернизира"}
{"url": "http://epicenter.bg/article/Borisov--Vietnam-e-vazhen-partnyor-v-regiona-na-Yugoiztochna-Aziya-/164546/2/0", "text": "Виетнам е наш доверен приятел и изключително важен партньор в динамично развиващия се регион на Югоизточна Азия. Това заяви българският министър-председател Бойко Борисов по време на срещата си с премиера на Виетнам Нгуен Суан Фук. Двамата разговаряха в Ню Йорк, където водената от премиера Борисов българска делегация участва в 73-ата сесия на Общото събрание на Организацията на обединените нации, съобщиха от правителствената информационна служба.  По време на срещата министър-председателят Бойко Борисов изрази готовността на страната ни да работи за развитието на сътрудничеството във всички области на икономическия и обществен живот.  „България и Виетнам са традиционно приятелски страни и вярвам, че потенциалът на икономическите отношения на двете държави може да бъде разширен“, каза премиерът Борисов и допълни, че е необходимо увеличаване на стокообмена между двете страни. Двамата премиери изразиха желание за активна работа в двустранната търговия и търсене на възможности за сътрудничество в нови сфери.  Бойко Борисов и Нгуен Суан Фук изразиха удовлетворение от активизирането в последните години на отношенията в областта на образованието, научните изследвания и иновациите.  По време на разговора българският премиер Бойко Борисов и виетнамският му колега обсъдиха и възможности за активизиране на сътрудничеството в областта на труда. Българската страна има принципна готовност да започне преговори за разширяване на договорно-правната база в областта на труда и социалната политика с оглед регулиране на трудовата миграция между двете държави.   ", "date": "2018.09.28", "title": "Борисов: Виетнам е важен партньор в региона на Югоизточна Азия (СНИМКИ)"}
{"url": "http://epicenter.bg/article/Karadaya--Sas-zakona-za-mestnata-vlast-se-opitvat-da-sazdavat-nakazatelni-otryadi/164550/2/0", "text": " който притеснява опозицията.  \"Това е конкретният повод, но този случай не е единственият случай. Т  каза той. Нещо повече, казват от ДПС, такива закони, които имат важно обществено значение, би    Затова ДПС ще продължи да се противопоставя на такива закони, които са вредни и за обществото, и за хората, и за държавата, каза Карадайъ.  , обобщи партийната позиция и опасенията на ДПС лидерът.  Той отново повтори тезата на движението    \"Но има нещо по-важно от политическа гледна точка - управляващото мнозинство не може да осигури кворум в зала, кворумът се осигурява от опозицията, това е криза, нещо повече -  Тази очертана криза е факт, този конкретен повод не е единственият случай\", заяви Карадайъ.   очевидно визирайки диалога, който вчера демонстрираха с лидера на ПГ на ГЕРБ Цветан Цветанов, както по темата за кворума и въпросни проектозакон, паднал днес от дневния ред, така и по парламентарната номинация за съдия в Конституционния съд.  ", "date": "2018.09.28", "title": "Карадайъ: Има криза на управлението и държавността"}
{"url": "http://epicenter.bg/article/Zhelyo-Boychev--Kavarna-e-primer--che--Viziya-za-Balgariya--e-prilozhima-na-obshtinsko-nivo/164552/2/0", "text": "  „Каварна е прекрасен пример как „Визия за България“ може да бъде приложена на общинско ниво“. Това каза  , съобщиха от пресцентъра на партията.    Той каза още, че  . „Радвам се, че Каварна е нагледен пример, който показва как, в рамките само на един мандат, е възможна една по- различна местна политика, насочена към гражданите“, коментира Бойчев.   Той поздрави кмета на Каварна Нина Ставрева, че туризмът е превърнат в приоритет и това е видимо от два пъти по- големите приходи от туристически данък.   На въпрос от присъстващите за трудностите, които срещат земеделците от региона, Румен Георгиев припомни, че    В дискусията участие взеха народният представител Иван Ибришимов, секретарят на ИБ на БСП Вяра Емилова и кметът на Каварна Нина Ставрева.   . С този проблем се обърнаха хората от село Крушари към народните представители от ПГ на „БСП за България“- Явор Божанков и Цветан Топчиев на среща по повод „Визия за България“. Те разказаха, че в селото няма нито лекар, нито аптека, ако се наложи- линейка стига до тях за един час, а през зимата дори и не стига. „Ако си представим, че има карта на БВП на България, то София би заела половината от нея. Това е безспорен факт, но не означава, че хората, които живеят в малките населени места, които също плащат своите данъци, са по- малко важни или че държавата има правото да ги пренебрегва“, отбеляза народният представител Явор Божанков.    „30 полицая отговарят за 100 населени места и ние така и не сме ги виждали“, направи коментар жител на с. Крушари. Топчиев обясни, че сигурността в малките населени места е приоритетен въпрос във Визията.  ", "date": "2018.09.28", "title": "Жельо Бойчев: Каварна е пример, че „Визия за България“ е приложима на общинско ниво"}
{"url": "http://epicenter.bg/article/Volen-Siderov--Ne-tryabva-da-razglezhdame-sabiraneto-na-kvorum-kato-tanto-za-tanto-/164555/2/0", "text": "Не трябва да разглеждаме събирането на кворум и отлагането на Закона за местното самоуправление като танто за танто. Това каза пред журналисти в парламента председателят на Обединени патриоти и лидер на партия „Атака“ Волен Сидеров.  „Отлагането води до подобряване на продукта. Има доста оплаквания, че законите понякога не са добре направени и в момента отговаряме точно на тези опасения. Не само ДПС, но и вътре в групата като го разглеждахме имаше някои отделни опасения“, каза Сидеров.  Той обясни, че и Законът за устройството на територията също е породил напрежение в коалицията и той ще бъде прецизиран. „Тоест, отлагането е полезно в случая“, коментира още Сидеров.", "date": "2018.09.28", "title": "Волен Сидеров: Не трябва да разглеждаме събирането на кворум като танто за танто "}
{"url": "http://epicenter.bg/article/Zhiteli-na-Balchik-podkrepiha-ideyata-na--quot-Viziya-za-Balgariya-quot--za-edin-uchebnik-po-predmet/164556/2/0", "text": "По време на представянето на   като основен проблем жителите на общината поставиха разрухата на родното образование чрез делегираните бюджети и промените в Закона за предучилищното и училищното образование. Те подчертаха, че  . Секретарят на ПГ на „БСП за България“ Ирена Анастасова представи Визията на левицата в сферата на образованието. Това съобщиха от пресцентъра на БСП.     Те настояха да се изучават българските автори, защото те са нашата същност. Народният представител Пенчо Милков представи предложенията на БСП в сферата на здравеопазването и финансите.   Депутатът Стефан Бурджев отговаря на въпросите на присъстващите в сферата на политиките за младите хора.   сред които и представители от различни партии, дискутираха предложенията на БСП във „Визия за България“ с народните представители Васил Антонов и Кольо Милев. На срещата присъстваха председателят на ОбС - Шабла Йорданка Стоева и общинският съветник от левицата Деян Димитров Промяна в Закона за туризма по отношение на регламентирането на местата и начина на къмпингуване поискаха жителите на общината.  Те подкрепиха предложенията на левицата за повишаването и падането на праговете на пенсиите и връщането на държавата в икономиката, както и предложенията за развитието на регионите.    „  Той добави, че цел за този фонд е той да се съсредоточи във финансиране на онези инвестиции в регионите, които водят към възходящо сближаване, включително и в области като образование, формиране на умения, местен капацитет и добро управление. Народният представител каза още, че различията в регионите са породени и от неправилното разпределение на фондовете в Северна България, които са четири пъти по-малко от тези в южната част на страната.  , като жителите на Шабла се обявиха категорично за реализирането на проекта. „Реализирането на проектите в енергетиката и отбраната, както и доброто образование и здравеопазване са част от националната сигурност, затова във Визията те са широко застъпени“, коментира народният представител ген. Кольо Милев. Преди срещата с жителите на Шабла народните представители посетиха църквата „Св. Харалампий“ в града и клуба на запасните офицери.   Във Визията да бъде заложено да се създаде държавен фонд за финансиране на общинската икономика предложиха жителите на  по време на  . „Държавата прехвърля все повече отговорности на общините, без да осигурява средства за тях и по този начин малките общини са на ръба на оцеляването затова децентрализацията е важен момент във „Визия за България“, каза народният представител Таско Ерменков. Жителите на Тервел предложиха още в раздел Култура да се развият вижданията на левицата за  .   Държавна регулация в отглеждането, производството и продажбата на плодове и зеленчуци и програми за подпомагане, както и държавна политика за морските общини- бяха другите предложения за допълване на Визията.  ", "date": "2018.09.28", "title": "Жители на Балчик подкрепиха идеята на \"Визия за България\" за един учебник по предмет"}
{"url": "http://epicenter.bg/article/Horata-vav-Valchi-dol---Viziya-za-Balgariya--e-izklyuchitelno-navremenen-dokument--pozdravyavame-BSP/164558/2/0", "text": "„Във Визията трябва да се развият антикорупционните мерки и да се акцентира върху съдебната система. Това е изключително навременен документ и поздравяваме БСП, че постави темата.\" Това казаха хората от   пред народните представители от левицата Надя Клисурска, Радослав Стойчев, Илиян Тимчев и Валентин Ламбев. Като  .   „ . Тя подчерта, че във Визията е залегнала идеята- всички деца да посещават безплатни детски градини, където да получат необходимата грамотност за започване на първи клас.    Народният представител Илиян Тимчев обясни, че общопрактикуващите лекари трябва да имат графици в съответните села, както и да се наблегне на т.нар. групови практики.   „Предлагаме да отпаднат и лимитите на направленията.  “, допълни той.  , коментираха присъстващите.   Според народния представител Радослав Стойчев държавата трябва да обърне сериозно внимание на всеки един регион и на база икономическите му харектеристики да го развива равнопоставено на другите. Депутатът Валентин Ламбев подчерта, че „Визия за България“ е разговор за бъдещето, такова, каквото децата и внуците ни искат да имат.   , където народните представители от левицата проф. Румен Гечев, Михаил Христов, Теодора Халачева и Димитър Георгиев се срещнаха с хората, за да обсъдят проекта „Визия за България“.   „Този документ не е управленска програма, а визия за страната“, подчерта проф. Гечев.   Хората от   поставиха много предложения и въпроси пред народните представители от ПГ на „БСП за България“ Николай Бошкилов, Георги Стоилов и Георги Андреев.    Депутатите от левицата представиха предложенията, залегнали във Визията, касаещи тези проблеми, както и останалите секторни политики. Местните хора акцентираха върху проблема с такса смет, като поискаха да се изготвят справедливи критерии за определянето й. Друг проблем, който поставиха, е запазване и развитие на читалищната дейност в региона. Народните представители от „БСП за България“ обясниха, че подкрепят тази идея и това е залегнало във Визията.    хората поискаха от народните представители от левицата Донка Симеонова, Петър Витанов, Иван Генов и Тодор Байчев  . На срещата пристваха много младежи, които заявиха, че искат да останат в България и да се развиват тук. Те одобряват идеята за безплатните ясли и детски градини и настояват за безплатно висше образование с държавна поръчка и кредити за жилище на специални условия за млади хора.   „Визия за България“ трябва да достигне до всеки български гражданин“, категорични бяха присъстващите.", "date": "2018.09.28", "title": "Хората във Вълчи дол: „Визия за България“ е изключително навременен документ, поздравяваме БСП"}
{"url": "http://epicenter.bg/article/Valeri-Simeonov--Planat-za-upravlenie-na-park--Vitosha--shte-se-promeni/164592/2/0", "text": "Ще продължим да работим по казуса със спортните съоръженията на Витоша чрез промяна на Плана за управление с решение на Министерски съвет и съответно промяна в Закона за горите. Това каза вицепремиерът Валери Симеонов при инспектиране на Драгалевския лифт, съобщи „Фокус”.   Симеонов заяви, че по този начин съоръженията ще бъдат подменени и софиянци ще могат да се наслаждават на красотите на планината. Той заяви, че лифтът е едно от най-старите действащи съоръжения и е сред реликвите на Балканите и Европа.   За пореден път се убедихме, че тези съоръжения плачат за смяна и съвременно „зелено“ робство България не трябва да се допуска, имам предвид непрекъснатите пречки, които се създават за най-елементарни действия за обслужване на обществото“, посочи той.   Действащият план за управление на Природен парк „Витоша“ не позволява да бъде направена, каквато и да е промяна на съоръженията, отбеляза и министърът на околната среда и водите Нено Димов. Според него  софиянци не заслужават подобен тип съоръжение, а по-модерно.   Министър Димов уточни, че тази промяна трябва да мине през съответната процедура и експерти да се произнесат, защото в момента не може да се направи никаква стъпка.   Коалицията от неправителствени организации и граждански групи „За да остане природа в България“ посочи в отговор, че лифтовете в Природен парк „Витоша“ спокойно могат да бъдат модернизирани и подменени, без да има нужда да се променят закони.   „Действащият план за управление на Природен парк „Витоша“ забранява изключване на горски територии с цел ново строителство, но Законът за горите, с поправка отпреди 6 години, след протестите от Орлов мост, позволява модернизиране или подмяна на лифтовете без изключване от горските  територии”, отбелязват от неправителствената организация.   „Витоша ски” покани Валери Симеонов, Нено Димов, Елен Герджиков и представител на спортното министерство да проверят днес състоянието на лифта и съоръженията на Витоша.   „На Витоша трябва да се случи нещо, иначе няма да има никакъв екологичен транспорт. В момента в двете части – в зоната на хижа „Алеко“ и около Златни мостове, през събота и неделя излизат около 5000 автомобила. Може да си представите какъв природен парк е това, когато 5000 автомобила бълват газове. Зимата е по същия начин“, каза Костадин Костадинов – изпълнителен директор на „Витоша ски”.  ", "date": "2018.09.28", "title": "Валери Симеонов: Планът за управление на парк „Витоша” ще се промени"}
{"url": "http://epicenter.bg/article/Krasimir-Valchev-shte-se-sreshta-s-izdatelstvata-zaradi-visokite-tseni-na-uchebnitsite/164595/2/0", "text": "През следваща седмица ще се организира среща с издателствата по повод високите цени на учебниците. Това каза пред журналисти в Пловдив министърът на образованието и науката Красимир Вълчев, предаде Радио „Фокус“-Пловдив.   По думите му първо ще бъде направен анализ за това защо се е стигнало до такива високи цени и ще се преговоря за възможностите за тяхното намаление. Вълчев добави, че към момента не е предвидено министерството да финансира част от сумата за закупуването на учебници.   „Всяка година с бюджета правим редица крачки към по-добро финансиране на системата. За съжаление с един бюджет не можем да изпълним всички добри намерения. За следващата година ще имаме увеличение в бюджета от над 400 млн. лв. на разходите за образование. Основна част от него ще бъде насочено към най-важния фактор в системата на образованието - учителите, дейности по интереси, с над 25 млн. лева, и др. Надявам се в следващите години да имаме и тази възможност - да покриваме и част от разходите за учебници“, каза министър Вълчев. Той припомни, че преди 10 дни министерството е отпуснало 7 млн. лева за тези училища, които нямат училищни шкафчета за децата от 1 до 7 клас. Също така се оборудват училища с Wi-Fi, за да могат да въведат електронно обучение.  ", "date": "2018.09.28", "title": "Красимир Вълчев ще се среща с издателствата заради високите цени на учебниците"}
{"url": "http://epicenter.bg/article/Megan-otnovo-narushi-protokola--Eto-kakvi-pravila-e-dlazhna-da-spazva/164553/10/99", "text": "\r\n Преди броени дни новата британска кралска снаха Меган Маркъл породи полемика, като затвори сама вратата на колата, с която пристигна на изложба за Океания в Кралската академия в Лондон. \r\n \r\n \r\n \r\n Коментатори се запитаха дали това е грубо нарушение на протокола на британската монархия или е просто обикновено забравяне от страна на Меган. Някои анализатори коментираха, че като не е спазила протокола, Меган е показала, че е \"принцеса на народа\". По този повод сайтът \"Кълчър трип\" припомня, че освен забрана кралските персони да затварят сами вратите на колите, от които слизат, в британската монархия има още няколко странни . \r\n   \r\n По отношение на дрес кода Меган и всички дами от кралския род трябва да забравят за  ,   на полите,  и поли. Шапките са задължителни на всяка официална дневна проява.   могат да се носят едва след 18 часа. А по време на всяко пътуване кралските персони от женски род  . Така, ако кралят, кралицата или друг знатен член на семейството почине на хиляди километри от тях, те могат веднага да облекат черните одежди като израз на траур. Когато бащата на Елизабет Втора умира, тя е в чужбина и няма черен тоалет в багажа си. Ето защо тя трябва да чака доставка със самолет, преди да може да се появи на обществено място. След това е въведено правилото за задължителния черен тоалет в багажа. \r\n   \r\n В британското кралско семейство е забранено да се играе на популярната  . Смята се, че тя поражда такива ожесточени спорове между играчите, че те понякога водят до сбивания. Ето защо не е уместно да бъдат поставяни кралските персони в подобни неудобни ситуации, затова е въведена и забраната. \r\n   \r\n , целувките и дори държането на ръце не е позволено за кралските персони на публично място, дори те да са младоженци. \r\n   \r\n По време на пътувания и присъствия на обяди или вечери, се забранява   и деликатеси, защото може да се стигне до отравяне и до намеса на лекари, а това би забавило натоварения кралски график. \r\n   \r\n По време на официални обяди и вечери в присъствието на кралицата никой не може да започва да се храни преди нея или пък да приключва с яденето след нея. \r\n \r\n \r\n \r\n Членовете на британското кралско семейство трябва да забравят за . Предполага се, че те са неутрални, ето защо те  . \r\n   \r\n Членовете на кралското семейство трябва да дават всичките си подаръци на кралицата. Те нямат също така право да дават автографи, за да не бъдат фалшифицирани техните подписи, нито да си правят селфита, за да не демонстрират самовлюбеност. \r\n   \r\n Източник: Дир.бг \r\n", "date": "2018.09.28", "title": "Меган отново наруши протокола. Ето какви правила е длъжна да спазва"}
{"url": "http://epicenter.bg/article/Pochina-nay-izvestniyat-italianski-donzhuan--prespal-s-nad-6000-zheni/164561/10/99", "text": "Най-прочутият италиански донжуан, който е преспал с над 6000 жени, почина на 63-годишна възраст в разгара на бурна любовна нощ с 23-годишна дама, съобщава в. \"Дейли мейл \", цитиран от Новини.бг . Той печелел женските сърца много лесно. Харесвал си дама насред улицата, заприказвал я, убеждавал я да влезе в нощния клуб, в който работел, и след това продължавал свалката до успешен край.  През зимата Маурицио отивал в скандинавските страни, където работел за туристически агенции. Там той продължавал кариерата си на сваляч и дори толкова се прочул, че в шведски град му била издигната восъчна фигура.  През 1986 г. италианското издание \"Еспресо\" нарече Дзанфантини \"най-успешният любовник на Италия\". През 2014 г. той сподели пред \"Билд\", че се отказва от кариерата на сваляч, защото се чувствал много стар. Но определено не е удържал обещанието си.  Ромео от Римини почина във вторник на \"бойното поле\", в леглото на 23-годишна туристка от източноевропейска страна. Докато я засипвал с ласки, той получил сърдечна криза. Дамата изпаднала в шок, извикала медици, но те не могли да съживят плейбоя и констатирали смърт от сърдечна недостатъчност.", "date": "2018.09.28", "title": "Почина най-известният италиански донжуан, преспал с над 6000 жени"}
{"url": "http://epicenter.bg/article/Megan-i-Hari-prekaraha-taen-uikend-v-Amsterdam-/164596/10/100", "text": "34-годишният принц Хари и 37-годишната Меган Маркъл прекараха уикенда в холандската столица, където пристигнаха за откриването на веригата частни клубове Soho House & Co.   Известната компания дебютира в Амстердам, след като откри своя първи закрит частен клуб в Лондон през 1995 г. Става дума за верига международни частни клубове-хотели, чиито специални членове са предимно хора от филмовата и медийната индустрия. Този необичаен формат на услугите бързо набира популярност, както в Англия, така и в другите страни.   На тридневния купон, който съвпадна и с рождения ден на основателя на веригата - Рон Бъркли, присъстваха още цял куп знаменитости, сред които Ник Гримшоу, Джена Коулман, Ричърд Бейкън, Еди Редмейн и съпругата му Хана. Именно в тяхната компания бе забелязана и британската кралска двойка, гостуваща на форума по покана на изпълнителния директор на Soho House & Co - Ник Джоунс.    Всъщност присъствието на принц Хари и Меган на откриването на клуба не е никак изненадващо, имайки предвид факта, че и двамата си страстни фенове на веригата. А причината за това е много специална. Точно в един от частните клубове на компанията се случва и тяхната първа среща през 2016 г.   В допълнение на това херцогинята е и близка приятелка с Маркъс Андерсън - краля на партитата, член на ръководството на частните клубове Soho House и директор по въпросите на глобалното членство на клуба – човекът, запознал Меган с принц Хари. С актрисата са приятели от години, а техни снимки заедно са се появявали неведнъж в социалните мрежи.   Самата Меган често сочи Маркъс като „един от най-близките ѝ приятели“. Така че, както сами се досещате, Меган и Хари просто нямаше как да не станат част от купонджийското събитие, на което обаче нито един папарак нямаше шанс да се добере до пикантни или разобличаващи снимки.   По време на тридневния си престой в Амстердам Хари и Меган имаха възможност да се отдадат на релаксиращи процедури в спа центъра, както и да вкусят от кулинарните шедьоври на италианския ресторант в хотела - Cecconi. Разбира се, кралската двойка не пропусна да се разходи и из прочутия квартал на червените фенери, както и да се наслади на романтична разходка с лодка из красивите канали на града. Източник: woman.bg", "date": "2018.09.28", "title": "Меган и Хари прекараха таен уикенд в Амстердам "}
{"url": "http://epicenter.bg/article/Penata-za-zhrebiya-sreshtu--quot-Vitosha-quot--Premierat-igrae-tam--Da-ne-stane-nyakoya-greshka---VIDEO--/164566/8/0", "text": "В типичния си стил легендата на ЦСКА и българския футбол Димитър Пенев коментира предстоящия мач между \"червените\" и \"Витоша\" Бистрица от турнира за Купата на България. Жребият бе изтеглен днес, а победителят ще се реши в един мач, предава бТВ.  \"Не може по-тежък жребий да се падне днес, тъй като и навън играхме. Мисля, че ще имаме по-голямо самочувствие за този мач, вие направете сравнение кой ще победи. Трябва да сме по-скромни, защото премиерът играе в този отбор и може да стане някоя грешка\", коментира Пенев.  На дневен ред пред ЦСКА е дербито срещу \"Левски\", което ще се изиграе на 29 септември.  \"Всички знаем, че това е лицето на българския футбол - \"Левски\" и ЦСКА. Няма да се огъват. Знаем, че публиката трябва да бъде в съвсем нормално положение и да няма ексцесии по отношение на пострадали деца. Смятам, че ще бъде добър мач. Който вкара половин гол повече, той ще победи\", заяви той.   ", "date": "2018.09.28", "title": "Пената за жребия срещу \"Витоша\": Премиерът играе там! Да не стане някоя грешка? (ВИДЕО) "}
{"url": "http://epicenter.bg/article/Populyarnostta-na-Makron-prodalzhava-da-spada-/164528/7/0", "text": "Популярността на Еманюел Макрон бележи нов спад във Франция през септември - президентът се ползва с одобрението на едва 32 процента от французите, най-ниското равнище от избирането му и същото, като на предшественика му Франсоа Оланд пред септември 2013 г., показва допитване, цитирано от Франс прес и БТА.  Неодобрението за държавния глава се е увеличило на 67 процента - с един пункт за месец, докато премиерът Едуар Филип е увеличил популярността си с един пункт на 39 процента, сочи анкетата на института за анализи Бе Ве А за Оранж, Ел Те Ел и в. \"Трибюн\", публикувана днес.  Ако Макрон и Филип се ползват с голямо одобрение в партията си \"Република, напред\" (съответно 96 и 94 процента, увеличение от 9 пункта и за двамата), президентът се ползва с популярност от едва 22 на сто сред симпатизантите на Социалистическата партия (спад от 6 пункта) и от 35 процента сред тази на дясната партия \"Републиканците\" (с 2 пункта по-малко).  Негативното развитие за лидерите обаче няма особена полза за опозицията, отбелязва Бе Ве А. Според французите нито една от включените в допитването партии не е в състояние да постигне повече от сегашното правителство, ако е на власт.  Одобрението за \"Национален сбор\" (бившия Национален фронт) е 21 процента, за радикалната лява формация \"Непокорна Франция\" - 20 процента, за \"Републиканците\" - 18 на сто, а за социалистите - 13 процента, показва сондажът.  Допитването е осъществено онлайн на 26 и 27 септември и в него участват 1011 души.  ", "date": "2018.09.28", "title": "Популярността на Макрон продължава да спада "}
{"url": "http://epicenter.bg/article/-Zaev-za-posledno-agitira-za-referenduma--iztakna-rolyata-na-Balgariya/164532/7/0", "text": "С емоционална реч в Тетово македонският премиер Зоран Заев завърши кампанията си за предстоящия референдум, който трябва да утвърди новото име на Македония и да даде европейска насока на страната.   \"Завършваме своята кампания „За европейска Македония“ в град Тетово, защото този град винаги е бил част от Европа и пример за мултиетническа Македония и богатството на различността\", заяви Заев.   Той посочи, че Македония от векове е била мултиетническа и обединена и очаква така обединена в неделя да излезе да гласува на референдума за европейско бъдеще на страната.   \"Заедността е богатство, а концепцията за едно общество, което заедно изграждаме от ден на ден набира все по-голяма сила. Нашето общо желание е да спрем заминаването на младите в чужбина и да върнем тези, които заминават. Али Ахмети (лидерът на една от основните албански партии ДСИ) говори на македонски език. Македонците във Велес унищожават обидни графити за албанците, което потвърждава концепцията за едно обединено общество за всички нас“, каза Заев.   Той подчерта, че всички общности в страната – албанската, ромската, влашката, сръбската - са изразили солидарност с македонската във връзка с подписания Договор от Преспа, който решава дългогодишния проблем с името на страната и открива перспективата тя да стане 30 член на НАТО под името Република Северна Македония.    Заев за пореден път повтори, че референдумът е исторически шанс и е важно всички да гласуват и да не се подават на интриги, идващи от вън. В същото време той отбеляза, че Македония има приятели в чужбина, което бе доказано през последните месеци с многобройните визити на високопоставени западни държавници в страната.    Македонският премиер и в края на кампанията си подчерта, че България е имала значителна роля през последните 15 месеца. Благодарение на Договора за приятелство и добросъседство, който двете страни са подписали се е стигнало не само да подписването по-късно на Договора с Гърция, но е даден ясен сигнал, благодарение на София, за европейската перспектива на Западните Балкани.   В неделя македонците ще отговорят на въпроса \"Дали сте за членство в Евросъюза и НАТО, с приемане на договора между Република Македония и Република Гърция?\".    ", "date": "2018.09.28", "title": " Заев за последно агитира за референдума, изтъкна ролята на България"}
{"url": "http://epicenter.bg/article/Bret-Kavano-otreche-pred-Senata-obvineniyata-v-seksualni-posegatelstva/164547/7/0", "text": "Брет Кавано, предложен от американския президент за съдия във Върховния съд, отрече категорично пред сенатската Комисия по правосъдие да е извършвал някога сексуално посегателство и заяви, че няма да се поддаде на сплашвания и да се оттегли, предадоха световните агенции.   Той говори пред комисията в присъствието на съпругата си, веднага след преподавателката по психология в университета в Пало Алто, Калифорния, Кристин Блази Форд, която го обвини в посегателство преди 35 години, когато били гимназисти. Запитана дали не е възможно да се заблуждава за личността на нападателя си, по време на   каза, че е . Пред комисията тя каза, че в паметта й се е запечатал завинаги спомена за смеха на двете момчета, които се опитали да я насилят.   Видимо ядосан и силно развълнуван, 53-годишният магистрат консерватор заяви, че  . \"Семейството и репутацията ми са унищожени завинаги\", каза Кавано. \"Цялата тази двуседмична кампания е добре изчислен и организиран политически удар, каза магистратът, който на моменти едва сдържаше сълзите си, а в други повишаваше тон. Никой не може да ме накара да се оттегля от тази процедура. Може да надделеете при заключителното гласуване, но никога няма да ме накарате да се откажа. Никога, заяви Кавано пред съставляващите комисията 21 сенатори.   \"Невинен съм\", каза Кавано. \"Никога не съм извършвал сексуално посегателство срещу никого, нито в гимназията, нито в университета\", добави той и обвини демократите, че искат да го съсипят. След осем часа, започналото вчера изслушване приключи. Днес се очаква комисията по правосъдие да гласува дали да препоръча кандидатурата на Кавано да бъде разгледана от самия Сенат.   Източник: Дарик", "date": "2018.09.28", "title": "Брет Кавано отрече пред Сената обвиненията в сексуални посегателства"}
{"url": "http://epicenter.bg/article/Darzhavniyat-glava-na-FRG-privetstva-Erdogan-s-voenni-pochesti-/164560/7/0", "text": "Президентът на ФРГ Франк-Валтер Щайнмайер приветства с военни почести турския си колега Реджеп Тайип Ердоган, с което бе даден старт на официалната част от първото държавно посещение в Германия на лидера на Анкара, отбелязва националният ежедневник Die Frankfurter Allgemeine Zeitung, цитиран от Агенция \"Фокус\".  След вписването си в книгата за гости на берлинския дворец Белвю, Щайнмайер и Ердоган проведоха предварителен разговор.  В 11:30 часа местно време (12:30 часа българско време), Ердоган ще се срещне с канцлера на ФРГ Ангела Меркел, а в следобедните часове на деня – и с държавния глава Франк-Валтер Щайнмайер.  След това ще присъства на държавния банкет, организиран в негова чест в берлинския дворец Белвю. Мнозина политици от опозицията обаче отклониха поканата за банкета в знак на протест срещу турския президент.  На втория ден от визитата си в Германия Ердоган ще пътува до Кьолн за откриването на джамия, финансирана от Турско-ислямския съюз по религиозни дела (ДИТИБ).  Високопоставеният гост пристигна в Берлин с ясната заявка за „нова страница в двустранните отношения“, но в дневния ред на преговорите с германските лидери са включени още четири теми: 1) държаните в турски затвори граждани на ФРГ; 2) правовата държава и зачитането на човешките права в Турция; 3) опитите за шпионаж в Германия от страна на Анкара и 4) икономическото състояние в Турция.  ", "date": "2018.09.28", "title": "Държавният глава на ФРГ приветства Ердоган с военни почести "}
{"url": "http://epicenter.bg/article/Putin-i-liderite-na-stranite-ot-OND-obsazhdat-problemite-na-sigurnostta-/164568/7/0", "text": "Президентът на Русия Владимир Путин и други ръководители на делегации от страните - членки на Общността на независимите държави, започнаха заседание на Съвета на държавните глави в тесен състав. Форумът бе открит в таджикистанската столица Душанбе, информират ТАСС и БТА.  Руският лидер бе приветстван в правителствената резиденция - двореца Сомон, от таджикистанския президент Емомали Рахмон. След общата снимка край фонтана в дворцовия парк Путин размени реплики с президента на Молдова Игор Додон, после - на път за заседателната зала, разговаря с Емомали Рахмон и с казахстанския ръководител Нурсултан Назарбаев.  При откриването на форума Рахмон направи кратка равносметка на таджикистанското председателство в ОНД, оповести основните точки от дневния ред на Съвета и специално приветства арменския премиер Никол Пашинян, който за пръв път участва в подобно заседание, отбелязва агенцията.  Изпълкомът на ОНД съобщи, че на срещата в тесен формат се предвижда държавните глави да разменят мнения за взаимодействието в рамките на общността, да обсъдят председателството в организацията и подробности около следващото заседание на Съвета.  На разширено заседание ще бъдат разгледани проблеми, засягащи политическото взаимодействие, по-нататъшното развитие на сътрудничеството в културно-хуманитарната сфера, в сферата на сигурността, както и ред проекти, целящи да бъде подобрено правното и организационното осигуряване на дейността на ОНД.  Очаква се главите на делегациите да подпишат след срещата 18 документа, включително да одобрят Туркменистан за следващ председател на ОНД, който да поеме тези функции през 2019 г.  ", "date": "2018.09.28", "title": "Путин и лидерите на страните от ОНД обсъждат проблемите на сигурността "}
{"url": "http://epicenter.bg/article/Donald-Tramp-pokaza-novata-si-limuzina--voziloto-struva-1-5-mln--dolara--Video-/164572/7/0", "text": "Новата лимузина на 45-ия президент на САЩ Доналд Тръмп за първи път бе запечатана на видео по време на пътуване из нюйоркските улици. Новата модификация, както и преди, се базира на удължена версия на модела Cadillac CT6, но изглежда по-съвременно. На външен вид модернизираният „Звяр“ се отличава с изменена оптика и решетка на радиатора. По информация на изданието Fox News, правителството на САЩ е поръчало на концерна General Motors 12 лимузини на обща стойност около 16 млн. долара. Лимузината е базирана на съществуваща бронирана платформа и тежи от 7 до 9 тона. В основата й е конструкцията на пикапа Chevrolet Silverado, а под капака има 6.2-литров V8 от спортната кола Corvette. Цената на такова возило е 1.5 млн. долара. Освен президента, в задната част на салона може да се настанят още 4 души.   Предходното поколение президентска лимузина постъпи на служба през 2009 г.   Източник: Profit.bg", "date": "2018.09.28", "title": "Доналд Тръмп показа новата си лимузина, возилото струва 1.5 млн. долара (Видео)"}
{"url": "http://epicenter.bg/article/Turtsiya-se-gotvi-za-parviya-uragan-v-savremennata-si-istoriya-/164574/7/51", "text": "Турция се готви да посрещне първия ураган в съвременната си история. Според електронното издание на вестник Hurriyet стихията се очаква да удари западните турски брегове на 30 септември, предава Агенция \"Фокус\".  Тропическата буря, формирала се в централните части на Средиземно море, се очаква да набере скорост и да се придвижи на изток.  Д-р Мурат Гюндюз от Университет „Докуз Ейлюл“ (Университет „Девети септември“) в Измир е обявил пред местните медии, че на 28 септември медиканът ще се превърне в ураган и в края на седмицата ще се насочи към Гърция и Турция. Очаква се ветровете, които стихията ще донесе, да се движат със скорост 180 км/ч над Гърция, след което ще се забавят до 75-120 км/ч при достигането на западните брегове на Турция. Очакват се да паднат дъждове с обем от 75 л/кв.м.  „Ураганът ще достигне до Измир на 30 септември вечерта или на 1 октомври сутринта. Нашите предвиждания са да засегне територията на юг от Измир до Анталия”, поясни Гюндюз. На журналистите той обясни, че медиканът е „много рядко явление“ и това е първият ураган в съвременната история на страната.  В последните няколко века са регистрирани само няколко подобни природни явления.  „В европейските страни няма официални агенции, които да наблюдават и контролират ураганите. Заради промените в климата се очаква да зачестят в бъдеще, ще имаме нужда от подобни институти”, предупреди Гюндюз.  „Няма място за страх или безпокойство, но трябва да вземем предпазни мерки“, предупреди изследователят.  Медиканът е хибридна буря, която съчетава особености на ураганите и тайфуните като природни явления, а името ѝ идва от сливане на двете английски думи Mediterranean и hurricane (средиземноморски и ураган).  Според изследване, направено още през 2011 г., медиканът се разразява един-два пъти годишно, обикновено през септември и октомври, когато повърхностните водни слоеве в Средиземно море са все още топли, макар че в тях високи температури може да се измерят по всяко време.  Един от силните медикани, изследвани от учените, се е разразил край бреговете на Сицилия на 7 ноември 2014.  В момента край източноевропейските брегове стихията придобива характера по-скоро на тропическа буря, а не на ураган.  В събота ще се придвижи бавно над Крит и Южна Гърция, преди да набере скорост и да се отправи към Турция в неделя. Очакват се силни дъждове и ветрове, които може да доведат до наводнения. Застрашени са районите на Измир в Турция и Каламата в Гърция.  За щастие, този медикан ще се абсорбира в горните слоеве на въздушните течения и така ще се ограничи възможността да заплаши с наводнения цяла Югоизточна Европа.  Преди да се придвижи към Европа, бурята предизвика наводнения Тунис и Либия.  След циклона \"Ксенофонт\" идва циклонът \"Зорбас\" и се очаква от утре времето да се влоши допълнително, предава CNN (Гърция).  Цялата страна ще бъде обхваната от проливни дъждове и бурен вятър.  Циклонът \"Зорбас\" се формира в района на Йонийско море и принадлежи към т.нар. медикани (името е съставено от Средиземно море и ураган - б.р.), които според учените от университета в Колумбия (САЩ) напомнят много на тропическите бури и се характеризират с порои и силни ветрове.  CNN (Гърция) пише, че продължителността на циклона варира от 12 часа до 5 дни и може да обхване до 300 км.  Лошото време затвори училищата в Атика, Кефалония, Закинтос, Западна Гърция и Пелопонес, а аварийните служби са реагирали на 280 сигнала за инциденти през последната нощ.  Според изданието отиващият си циклон \"Ксенофонт\" и идващият \"Зорбас\" \"помитат страната с поривист вятър, порои и ниски температури\".  Очаква се циклонът \"Зорбас\" да засегне най-силно Южно Йонийско море, полуостров Пелопонес, остров Крит, Цикладския архипелаг, Атина и Евия.  Вятърът в Йонийско море ще достигне сила от 8-10 бала, а в Егейско море - 6-7 бала.  ", "date": "2018.09.28", "title": "Турция се готви за първия ураган в съвременната си история "}
{"url": "http://epicenter.bg/article/Erdogan-otmenya-brifing-v-Berlin-zaradi-turski-zhurnalist-/164586/7/0", "text": "Президентът Реджеп Ердоган смята да отмени брифинга си в Берлин, където е на официално посещение, заради журналиста Джан Дюндар, съобщават турски медии, цитирани от БГНЕС.    Турската делегация реагира остро на възможността Дюндар да задава въпроси по време на съвместния брифинг, но германската страна не отстъпва от решението си и напрежението се покачва. Представители на Анкара, придружаващи президента, са предупредили, че    Самият   Турската делегация, водена от президента, бе посрещната вчера на летището с протести на журналисти от „Репортери без граници“. Те носеха плакати с надписи „Ердоган каца в Берлин, журналистите са в затвора“.  „Миналата година Турция си позволи неприемливи за Германия действия и изявления и ние няма да забравим това. Въпреки това ние сме готови да си сътрудничим, но Турция трябва да докаже добрите си намерения.    Германският бизнес е заинтересован от върховенството на закона и независимата съдебна система, за да инвестира там. Турция трябва да промени позицията си и да спазва ценностите на демокрацията и на правовата държава, и да спре арестите по политически причини“, заяви министърът по европейските въпроси Михаел Рот пред радио „Дойчландфунк“, цитиран от в. “Джумхуриет“.  Програмата на Ердоган и 180-членната му делегация в Германия предвижда и официална церемония по откриването на нова централна джамия в Кьолн, която е на турско-ислямското сдружение „Дитиб“.  ", "date": "2018.09.28", "title": "Ердоган отменя брифинг в Берлин заради издирван от него турски журналист "}
{"url": "http://epicenter.bg/article/Belgiyskoto-ministerstvo-na-otbranata-sadi-Gugal-zaradi-snimki-na-voenni-obekti-/164589/7/0", "text": "Белгийското министерство на отбраната обяви намерението си да заведе дело срещу Гугъл за това, че на картите на интернет-компанията се виждат панорамни и спътникови снимки на ключови военни обекти на кралството, предава БГНЕС.  Според ведомството това поставя под заплаха тяхната безопасност. Министерството пусна изявление по случая: „Министерството на отбраната поиска от Гугъл „да размаже“ снимките на обектите. След като констатирахме, че това не беше направено, подаваме иск в съда срещу Гугъл.“  Става дума за възможността на картите на Гугъл да се виждат панорамни и спътникови изображения на търсените от ползвателите обекти. И, например, желаещите могат детайлно да разгледат военновъздушната база Клайн-Бройгел, където се съхраняват американски атомни бомби, базата на ВВС Флорен или щабквартирата на НАТО.  По-рано белгийски медии съобщиха, че независимо от искането към Гугъл, на картите си остават неретушираните изображения на двете атомни електроцентрали в страната.  ", "date": "2018.09.28", "title": "Белгийското министерство на отбраната съди Гугъл заради снимки на военни обекти "}
{"url": "http://epicenter.bg/article/Haker-obeshta--che-v-nedelya-shte-iztrie-akaunta-na-Mark-Zukarbarg-vav-Feysbuk-/164590/7/0", "text": "Тайвански хакер твърди, че в неделя ще хакне страницата на Марк Зукърбърг във Facebook. След това ще я изтрие и всичко това ще го предава на живо.  Чанг Чи-Юан (Chang Chi-yuan) обещава на своите 26 000 последователи в социалната мрежа, че е способен да проникне в акаунта на основателя на Facebook, съобщава The Verge.  Чанг е известен хакер, който често открива грешки и допринася за отстраняването им. Той дори е сред хората, попаднали в „Залата на славата“, след като засякъл бъг на Facebook, който е докладвал за оправяне. Но хакерът пък е съден от транспортна фирма в Тайван, защото хакнал системата им и си купил 1 билет на стойност 3 цента.  Един от основните доходи на Чанг е именно печеленето на награди за хващане на грешки в кодовете на различни софтуерни продукти.  Ако атаката му към акаунта на Марк Зукърбърг е успешна, няма да е първият път, когато това ще се случи на основателя на Facebook. През 2011 година хакер успя да пусне статус от името на Зукърбъг.  Чанг е насрочил точен час за излъчването на живо на хакването на акаунта. Това е 15 ч. българско време в неделя.   ", "date": "2018.09.28", "title": "Хакер обеща, че в неделя ще изтрие акаунта на Марк Зукърбърг във Фейсбук "}
{"url": "http://epicenter.bg/article/Merkel-vizhda--dalboki-razlichiya--mezhdu-Germaniya-i-Turtsiya--no-i--mnogo-neshta--koito-ni-obedinyavat-/164591/7/0", "text": "В началото на пресконференцията, свикана след срещата в Берлин с лидера на Анкара Реджеп Тайип Ердоган, канцлерът на ФРГ призна за наличието на „дълбоки различия“ между Германия и Турция, предава телевизионният канал  .  „Да имаш възможност да проведеш задълбочени разговори е много важно“, изрази увереност Меркел.  Същевременно обаче германският канцлер бе категорична, че са налице „много неща, които обединяват“ двете страни. В тази връзка тя изтъкна борбата срещу тероризма, ситуацията в Сирия и въпроса за миграцията.   Потвърдено бе, че двамата лидери са разговаряли за турските граждани в Германия. Меркел е уверила Ердоган, че „стоим зад тях (гражданите), когато биват извършени атаки срещу джамии\".  В същото време между Берлин и Анкара има „дълбоки различия\" по въпросите на върховенството на закона и свободата на пресата. Федералното правителство се радва, че много германски граждани вече не са в турски затвори, подчерта Меркел, като изрази увереност, че и останалите ще бъдат освободени възможно най-скоро.  През октомври Меркел иска да се срещне с президентите на Франция, Русия и Турция, с които ще обсъди ситуацията в Сирия, стана ясно още след срещата в Берлин. Дискусиите им ще бъдат съсредоточени върху критичното положение в Идлиб.  По отношение на ситуацията в Турция, Меркел подчерта, че Германия има интерес от това тя да е икономически силна. Предстои визита на министъра на икономиката на ФРГ Петер Алмайер до Анкара, разкри още германският лидер.", "date": "2018.09.28", "title": "Меркел вижда „дълбоки различия“ между Германия и Турция, но и „много неща, които ни обединяват“"}
{"url": "http://epicenter.bg/article/Zastrelyaha-svetovnoizvestna-manekenka-v-Bagdad/164597/7/0", "text": " е била  в  . Фарес е  с три  в централен квартал на иракската столица на 27 септември. Убийството на Тара провокира възмущение в Ирак, предаде Франс прес, цитиран от Новини.бг Голям брой интернет потребители осъдиха в социалните мрежи убийството ѝ.   Иракското  на вътрешните работи съобщи, че е започнало  по  с цел да установи самоличността на извършителя или извършителите на престъплението. По първоначална информация е била убита заради нетрадиционния си за  начин на  .   \"Единственото ѝ престъпление е, че избра да си живее живота, но на лошо място\", написа потребител на  . се обличаше с модерни дрехи, правеше си маникюр, имаше татуировки. Красавицата бе следвана от 2,7 милиона последователи в  .   \"Тези, които оправдават екзекуторите на  , която бе убита просто защото реши да живее като повечето момичета по света, са съучастници на престъпниците\", написа в социалните мрежи живеещият в ", "date": "2018.09.28", "title": "Застреляха световноизвестна манекенка в Багдад"}
{"url": "http://epicenter.bg/article/Izgoniha-zhurnalist-ot-preskonferentsiyata-sled-sreshtata-mezhdu-Merkel-i-Erdogan-/164615/7/0", "text": "Пресконференцията, свикана след срещата в Берлин между канцлера на ФРГ Ангела Меркел и държавния глава на Турция Реджеп Тайип Ердоган, не се размина без скандал. От залата бе изгонен журналист, носещ тениска с „обиден“ надпис, съобщава германският национален ежедневник Die Frankfurter Allgemeine Zeitung, цитиран от Агенция \"Фокус\".  Ертугрул Иги бе изведен от силите за сигурност заради облеклото му – тениска с надпис „Свобода за журналистите в Турция“.  „Не съм направил нищо“, бяха думите, които журналистът изкрещя, след като служителите по сигурността се приближиха към него. Ердоган реагира на случващото се с усмивка.  Пояснява се, че журналистът е имал акредитация за отразяването на срещата между двамата лидери.  В рамките на срещата с Меркел Ердоган призова Германия да екстрадира от страната привържениците на базирания в САЩ ислямски духовник Фетхуллах Гюлен, сочен от Анкара за организатор на неуспешния опит за държавен преврат от лятото на 2016 г., отбелязва вестник Yeni Safak.  В Берлин турският лидер е настоял управляващите в Германия да признаят мрежата на Гюлен (ФЕТО) за терористична организация. В отговор канцлерът на на ФРГ Ангела Меркел е подчертала, че Берлин се нуждае от „повече информация“ за дейността ѝ, за да предприеме подобна стъпка.  От редакцията привеждат думите на Ердоган, съгласно които в рамките на преговорите в Берлин е постигнат консенсус за съживяване на механизмите за сътрудничество между двете страни.  ", "date": "2018.09.28", "title": "Изгониха журналист от пресконференцията след срещата между Меркел и Ердоган "}
{"url": "http://epicenter.bg/article/Nov-skandal-s-Feysbuk--Ustanoven-e-probiv-v-sigurnostta--zasegnal-50-miliona-akaunta/164619/7/0", "text": "Фейсбук претърпя хакерска атака на личните акаунти на 50 милиона души, призна компанията. Разбиването на кодовете на социалната мрежа означава, че хакерите могат да присвоят личните данни на хората и да видят най-секретната им информация, предава БГНЕС. Става въпрос за приложението \"view as\", което позволява на хората да виждат собствените си профили, както биха изглеждали за други хора. Използвайки това, хакерите биха могли да откраднат \"предоставената информация\", с което да направят профилите им незащитени и след това да нанесат вреди, твърди Фейсбук. Компанията е започнала разследване, като засега не може да каже как е извършен бъгът и от кого. Тя напълно е блокирала функцията \"view as\" за сега, докато възстанови кодовете за сигурност, така че всеки, който е разбил акаунт, ще бъде изхвърлен, ако се опита да проникне в него. От 90 млн. души, ползващи приложението, 50 млн. са засегнатите. Това е поредният проблем със сигурността, пред който е изправена социалната мрежа. През април например тя съобщи, че злонамерени лица са използвали приложението за търсене, за да съберат информация за повече от два милиарда потребители.  ", "date": "2018.09.28", "title": "Нов скандал с Фейсбук! Установен е пробив в сигурността, засегнал 50 милиона акаунта"}
{"url": "http://epicenter.bg/article/Boen-samolet-F-35-se-e-razbil-v-rayona-na-bazata-Bofort-v-Yuzhna-Karolina/164620/7/96", "text": "Боен самолет F-35 се е разбил в района на базата Бофорт в Южна Каролина, САЩ, предава телевизионният канал CNN, цитиран от Агенция \"Фокус\". Пилотът на самолета е катапултирал успешно и не е пострадал сериозно. Това е първата катастрофа с този модел самолет, който е най-новият и най-скъпият в историята на американската военна авиация. До сега са се случвали различни инциденти с този тип самолети, но това е първата реална катастрофа. По-рано в петък бе съобщено за сключване на нов контракт между Пентагона и корпорацията „Локхийд Мартин“ за закупуване на самолети F-35B, като производителят се е съгласил да намали цената от 115.5 милиона долара. Самолетът F-35B може да излита вертикално.  ", "date": "2018.09.28", "title": "Боен самолет F-35 се е разбил в района на базата Бофорт в Южна Каролина"}
{"url": "http://epicenter.bg/article/Frans-pres--Zoran-Zaev--optimistat-na-Balkanite-/164554/11/33", "text": "Македония е пред исторически крайъгълен камък, пише AFP, описвайки премиера на страната Зоран Заев. Ако не мине референдумът, бъдещето и на Македония, и на Заев ще бъдат под въпрос, коментират в македонската редакция на Deutsche Welle.  „Той разби режима, преживя кърваво нападение върху себе си и събра хвалби от цял свят за подписването на историческия договор с Гърция“, започва описване на портрета на Заев агенция „Франс Прес“.  „Но референдумът в неделя ще бъде истински тест за нарастващата репутация на македонския премиер Зоран Заев като човек на компромиси – и рядък оптимист – в регион на замръзнали конфликти.  43-годишният политик стана любимец на Запада поради ангажимента си за болезнен компромис с Гърция през юни, с който името на неговата страна ще се промени на Северна Македония.  Заев призова гласоподавателите да му дадат зелена светлина за приемане на договора в неделя, предупреждавайки че всичко освен мнозинство в полза на споразумението ще унищожи македонските мечти за евроатлантическо бъдеще. Това също така би могло да спусне завесата върху политическата кариера на Заев. Бившият бизнесмен, чийто подем в политиката е подхранен от неговия неуморен оптимизъм, заяви че ще подаде оставка, ако договорът пропадне.   „Толкова силно съм убеден, че референдумът ще успее, че не разглеждам другите опции“, заяви Заев за AFP този месец.    Заев е роден през 1974 година в Източния град Струмица, което го прави аутсайдер в партията, чиито силни хора произхождат от Скопие.   „Аз лично никога не съм мислил, че ще успее, въпреки че винаги съм смятал, че партията не е справедлива към него и към други, които не са от Скопие“, заяви член на Изпълнителния комитет на СДСМ, който пожела анонимност.  Заев започва кариерата си в семейния бизнес, продавайки буркани с айвар – любима закуска на мнозина на Балканите. Влиза в политиката през 2003 година, успявайки да спечели три мандата като кмет на Струмица.  Но Заев стана международно известен през 2015 годна, когато започна да пуска подслушвани разговори, които разкриват масово подслушване от правителството на Никола Груевски, македонският силен човек, който управляваше правителство едно десетилетие.  Скандалът прекърши Груевски и хвърли Македония в политическа криза.  Върхът беше достигнат през април 2017 година, когато националистическа тълпа нахлу в парламента, протестирайки против коалицията на Заев с етническите албански партии.  Нападателите раниха десетки хора, включително и Зоран Заев, който беше заснет с разкървавено лице и разкъсана риза.  „Кървавият четвъртък“ беше крайъгълен камък за страната и за Заев, който накрая му позволи да поеме премиерската функция.    От тогава той се опитва да внесе своята предприемчива енергия в политиката, постигайки договори със съседите и откривайки пътя на Македония към ЕС.  „Той е работохолик“, заяви Дейвид Стивънсън, политически консултант в Македония и бивш американски дипломат, описвайки как Заев е спал в партийното седалище в Скопие, няколко години преди да стане премиер.  „Той не е човек, който повечето хора биха сметнали за интелектуалец или академик, но мисля че е много тактичен и лукав и мисля, че отлично разчита хората“, заяви Стивънсън.  През август 2017 година Заев подписва договор за приятелство с България, още един съсед, който се разправя с Македония за идентичност, история и език.  Последва и голямата награда – спора за името с Гърция, един от няколкото нерешени конфликти, които спъваха напредъка на Западните Балкани.  Заев започна със серия жестове на добра воля, включително и отстраняване на името „Александър Велики“ от магистралата и летището в страната.  Последваха срещи и телефонни разговори с гръцкия му колега Алексис Ципрас, които кулминираха в юни с подписването на договора на брега на Преспанското езеро, на границата между двете страни.  Наистина ми хареса подписването на договора в красивата Преспа и отварянето на шампанското… Това ще остане незабравим спомен“, казва Заев, некриейки своите емоции.  Докато македонските националисти определят договора като срамна отстъпка пред Атина, поддръжниците аплодират готовността на Заев да поеме отговорност.   Все пак, някои биха искали да допринесат повече в обещанието за борба против широко разпространената корупция.  Самият Заев е бил обвиняван за корупция във времето, когато беше кмет. Но сега, спорът за името има централно място.  Ако референдумът не успее, бъдещето и на Македония, и на Заев ще бъдат под въпрос.   ", "date": "2018.09.28", "title": "Франс прес: Зоран Заев, оптимистът на Балканите "}
{"url": "http://epicenter.bg/article/Referendumat-v-Makedoniya-i-balgarskiyat-natsionalen-interes/164576/11/33", "text": "В края на седмицата братята ни край Вардар правят важен избор. Избират дали да премахнат границата и да пътуват свободно от Охрид до Черно море и целия останал 500-милионен Европейски съюз, или да останат в тъмния ъгъл на историята, затиснати от сръбски шайкачи и коминерновски ботуши.   Този текст няма никаква историческа претенция, историята на региона отдавна е напълно ясна и тя е българска, поне до края на Втората световна война. Ясна е и рождената дата на „македонската“ нация - 2 август 1944 г.   „Би трябвало да се казва не Македония, а Мъкидония...“   Това е казал бележитият охридски възрожденец Кузман Шапкарев за най-романтичния регион от българското национално землище. Мнозина от Вас може би разпознават този цитат и от образа на Руси Чанев в „Мера според мера“ - Дилбер Танас. Мъкидония, защото тази земя е белязала нашето национално съзнание. Тя е била двигателят за националното обединение. Борбата за освобождението на Македония е пленявала съзнанието на мнозина българи през последните 100 години. Аз не съм изключение.   Тази седмица в Македония ще се състои референдум. Трактовките и интерпретациите относно него в македонското медийно пространство са различни. Защитниците на референдума, начело с лидерите на управляващата коалиция, го представят като референдум за бъдещето на страната. Дали да поеме по пътя на евроатлантическата интеграция, или не. Противниците на референдума призовават той да бъде бойкотиран, с цел да се подкопае легитимността на допитването до народа. Има и трета позиция, тази на ДПМНЕ - партията, която върна развитието на Република Македония с десетилетие. Тяхната позиция е... да нямат позиция. Лидерът на ДПМНЕ Християн Мицковски преди седмица на пресконференция заяви, че „гражданите да направят това, което им говори съвестта“. Подобна позиция може да бъде окачествена само като низък опит за политическо измиване на ръце.   Да разгледаме фактите. Още от обявяването на Р. Македония за независима държава през 1991 г. Гърция намира името за неприемливо, оправдавайки се с наличието на регион в нейната територия със същото име. Твърденията на Гърция са лишени от смисъл и поради това няма да ги коментирам. Факт е обаче, че политиката на Атина е решена да блокира членството на Македония с това име във всички международни организации. Така се стига до 1995 г., когато е подписано временното споразумение, с което се утвърждава името, което Р. Македония да използва при влизането си в различни международни организации. Това име е посочено в параграф втори от резолюция 817 на Съвета за сигурност на ООН - Бивша югославска република Македония.   И нека сме честни, гърците в този спор не са ни приятели. Те преследват своите интереси, които са коренно противоположни на нашите. Да припомня, Гърция е окупатор. Да припомня на какъв език се говори в Костур, Лерин, Воден и прочее, в т.нар. „български триъгълник“ и защо село Шестево (откъдето родом е и Любка Рондова, чиято къща още стои) все още се нарича „Малката София“.   От тогава минаха 23 години и развитие няма. И ако правителствата до 2006 г. (с многото им недостатъци) се опитваха да водят някакъв конструктивен диалог и да търсят развитие за страната си, то с идването на Никола Груевски на власт всякакъв прогрес беше разрушен. Страната се превърна в плутокрация, където корупцията цари, партия (ДПМНЕ) и държава се сляха в едно. Преди 2006 г. Македония се очакваше да бъде една от първите страни от Западните Балкани, които да започнат преговори за членство в ЕС.   Груевски заложи на „антиквизацията“. Мобилизира неграмотна, но безпардонна хунта от псевдоисторици, илитерати и най-обикновени негодници, далечните роднини на Хальо, Гальо и Данко Харсъзина, които за кратко време пренаписаха вече изкривените македонски учебници. Иисус стана македонец и изплува в Охридското езеро, за да призове своя народ(!?), а Александър Велики и конят му станаха по-важни от Гоце Делчев и Яне Сандански. Българите, разбира се, бяхме понякога фашисти, но винаги татари.   След 10 години на застой и скандални проекти - като „Скопие 2014“, в който бяха откраднати стотици милиони евро, на македонските граждани им писна. Това доведе и до кризата от 2015 и 2016 г., когато Груевски най-накрая подаде оставка в следствие на протестите.   Новото коалиционно правителство между СДСМ и ДСИ, начело със Зоран Заев, започна своят мандат с ударни реформи. Процесът на „антиквизация“ беше спрян и министър-председателят се нае да проведе редица реформи в съдебната система. Най-важното за нас, българите, беше неговото желание да подпише Договор за приятелство, добросъседство и сътрудничество. Заслугата за това принадлежи изцяло на българският народ. Няма да е нескромно, ако кажа и че ВМРО има своята заслуга, тъй като Македония е нашата вечна, безапелационна и историческа кауза. Този договор отвори вратата за интеграцията на Македония в ЕС. Още веднъж в историческата съдба на независима Р. Македония именно България беше тази, която първа подаде ръка на своя братски народ.   Без съмнение този договор, както и българското председателство на съвета на ЕС, което постави Западните Балкани на преден план, доведоха и до засилването на преговорите между Скопие и Атина относно името. На 12 юни 2018 г. се стигна до Преспанския договор, който разчерта условията на промяната на името на Р. Македония. Компромисът, до който се стигна е Република Северна Македония.   Формулировката на въпроса на референдума, който предстои в Македония, е твърде интересна. Тя гласи: Дали сте за членство во ЕУ и НАТО со прифаќање на Договорот помеѓу Република Македонија и Република Грција?   Заев умело успя да избегне промяната на името като основен акцент в питането. И колкото и да не ми се ще да го призная, е прав. Всяко забавяне на процеса на интеграция на Македония в структурите на НАТО и ЕС е първо проблем за самата Македония и второ - проблем за българските геополитически интереси в региона. Македония загуби твърде много време в застой. ДПМНЕ често обичат да изтъкват себе си като защитници на „идентитетот“ , като самите те забравят, че заличиха македонската идентичност. Античните статуи, бръщолевенето, че са наследници на Александър, посрещането на пакистански мюсюлмански племена хунзи (които също се имат за наследници на античния македонски владетел) бяха своего рода заличаване на македонската идентичност. Те бяха продължение на половинвековната сръбска политика на обезбългаряване на региона. Те направиха македонците смешни в очите на останалият свят. Обида към всеки честен българин от Македония.   И тук ще обърна внимание на една потенциална опасност при неуспех на референдума, която остана невидима за повечето коментатори, дали заради слаба подготовка по темата, дали заради пристрастност. Нека първо дефинираме „неуспех“. На референдума ще се гледа през две призми - техническа и политическа. Техническата е ясна - Държавната изборна комисия излезе с решение, което казва, че референдумът е консултативен, тоест не задължителен. Затова, за да има решение не се иска да бъде задължително преминат прага от 50%+1 от гласоподавателите. Тоест, броят се само подадените гласове и се обявява резултат въз основа на разликата между отговорите „да“ и „не“.   Обаче въпросът далеч не е толкова прост. Заев допусна грешка, като обвърза резултата и активността и ги превърна във вот на доверие за себе си. Ако активността е по-ниска от 50% от имащите право на глас, това ще даде мощно оръжие в ръцете на просръбските агенти, които тутакси ще поискат оставката на Заев, използвайки собствените му заявления.   Но това далеч не е най-голямата беля. Няма никакво съмнение как ще гласуват албанците. Те ще излязат масово, организирано и поне 99,99% от тях със сигурност ще гласуват „за“. А сега си представете следната политическа картина. В албанските общини и региони масова активност, масово „за“, в останалите - ниска активност, тук-таме „да“, някъде „не“. Ето тогава албанците ще имат пълното основание да попитат защо трябва да живеят в една държава с общност, която иска нещо коренно различно за своето бъдеще. Едните са „за“ това да живеят в ЕС и НАТО, другите са остро „против“.   Има ли смисъл от такава държава? А тези процеси, в светлината на събитията в Босна и Косово и заявките на Еди Рама, дават една доста по-зловеща окраска на бъдещето на региона. Прочее, в албанските общини вече са готови за провеждането на каскада от местни референдуми, които да се проведат веднага, ако големият референдум не премине прага или се окаже неуспешен. А това е първата стъпка към кантонизация и разпад.   Надявам се, че дните на антиквизацията и антибългаризма са в миналото. Факт е, че потенциалното членство на Р. Македония в ЕС ще донесе положителни резултати за българските геополитически цели в региона. За нас е важно да няма граница между Черно и Адриатическо море. Коридор номер 8 трябва да бъде основен национален приоритет. Само падането на границите ще доведе до обединението на двата клона на един братски народ. Когато хората от двете страни на границата виждат, че пречките падат, ще започнат да пътуват, да търгуват и най-важното - да не се страхуват. Груевски използваше икономическата зависимост на голяма част от гражданите на Р. Македония в своя полза. Повишаването на доходите и двустранните инвестиции ще елиминират това оръдие на сърбоманите.   Най-важното, за което трябва да се замислим, е кой има интерес от това членството в ЕС на Македония да не се случи. Отговорът е ясен. Шумадийските свинепаси и коминтерновските им господари разглеждат Западните Балкани като своя сфера на интерес, върху която не искат да губят влияние. Това работи срещу България. Ние трябва да се противопоставим на всеки опит двата народа да бъдат разделяни и противопоставяни.   Гражданите на Р. Македония трябва да се противопоставят на всеки опит страната им да бъде върната 30 години назад в развитието си. Ако Македония изпусне този шанс, тя ще пропусне следващото разширение на ЕС предвидено за 2025 г. (най-късно). Още едно поколение ще загуби шансовете си за достоен живот и свобода на самоопределението. Ето защо призоваваме македонските граждани да излязат и да гласуват в подкрепа на въпроса на референдума!   Защото Македония заслужава да стане част от ЕС. Защото извън всички икономически аргументи ние знаем, че няма граници в душата. Не трябва да има и физически такива.  ", "date": "2018.09.28", "title": "Референдумът в Македония и българският национален интерес"}
{"url": "http://epicenter.bg/article/-quot-Izvestiya-quot--Rusiya-i-Sauditska-Arabiya-ovladyaha-kontrola-nad-nefteniya-pazar-/164577/11/33", "text": "Ръст на добива на петрол в света няма да има – основните играчи в момента са напълно удовлетворени от настоящите цени. До такова решение стигнаха участниците в ежегодната среща на върха на Организацията на страните износителки на петрол (ОПЕК) в Алжир, пише руският вестник „Известия“, цитиран от Агенция \"Фокус\".  Молбата на президента на САЩ Доналд Тръмп за повишаване на обема на производството, което обикновено се разглежда като искане, беше отклонена. Износителите на нефт показаха своята сила, но истината е, че влиянието на ОПЕК в света спада стремително. На място на стария ред идва „дуумвиратът“ между Русия и Саудитска Арабия.  ОПЕК, един от стълбовете на икономическия световен ред в последната третина на ХХ век, възниква през 1960 година с целта да защитава колективно интересите на най-големите страни-производителки в тяхната борба с мощните тогава нефтени компании от САЩ и Западна Европа – „Седемте сестри“. Въпреки това, скоро се оказва, че новата организация може да прави и повече от това: както показва петролната криза от 1973 година, ОПЕК може ефективно да регулира световния добив на петрол и дори да влияе на световната политика.  Причината за това: до края на 60-те години на пазара на въглеводороди доминират САЩ, бидейки главния производител и потребител едновременно. Но през 1971 година добивът на петрола в Америка достига своя пик и започва да намалява стремглаво. Ролята на страните от ОПЕК, особено държавите от Близкия изток, расте от година на година. И през 1973 година достига до 50 процента от глобалната продукция.  Картелът се превръща в глобален монополист, който има всички възможности за управляване на цените. И ако САЩ все още имат определени политически инструменти за въздействие над организацията (американците се явяват гаранти за сигурността на много нейни членове), то други големи потребители, като например Западна Европа и Япония, се превръщат фактически в нейни заложници. Към 80-те години световните цени на петрола скачат няколко пъти, а членовете на картела плуват в петродолари.  Упадъкът на ОПЕК, парадоксално, става пряко следствие на нейното могъщество. Изкуственото ограничение на добива води до там, че покупателите, в условията на покачващи се цени, биват принудени да търсят други варианти. Това води до икономии на гориво и разцвета на други източници на енергия, но най-важното – ръст на обема на добив на места, които не са свързани с ОПЕК (в частност СССР и Северно море).  Картелът успява да намери отговор, поканвайки нови участници и увеличавайки добива. Решението се оказва временно: увеличението на бройката участници води до неразбирателство и конкурентни борби в самата организация. Новият ръст на цените в началото на 21 век, предизвикани от стремителния подем на Китай, някак си смекчава проблема, но бумът на шистовия петрол в САЩ и възстановяването на рекордните добиви в Русия осигуряват на картела нова проверка на силата. Която той не може да премине.  Това се проявява най-ярко по време на кризата от 2008 година, когато членовете на организацията не могат да отговорят адекватно на паническото снижаване на цените на петрола. Черното злато тогава пада почти пет пъти в рамките на няколко месеца, но никакви мерки по ограничението на добива не се предприемат. Производителите са късметлии, че цените за по-малко от година скачат отново в рамките на 100 долара за барел. През 2014 година историята се повтаря: ОПЕК отново не може да стигне до конкретно решение за намаляване или ограничаване на добива, въпреки че от това зависи съдбата на целия пазар и благополучието на самите участници в него. Към този момент неговият дял в производството на нефт в света практически спада до 30 процента.  Това се получава, защото членовете на ОПЕК, бидейки равни в правата си в рамките на организацията, силно се различават по своите възможности. Организацията може смело да се нарече „Саудитска Арабия и всички останали“. В началото всички участници са принудени да намалят квотите си, но когато сядат върху иглата на петролното благоденствие, това се превръща в проблематично заради социалните последствия в самите държави. Към края на първото десетилетие на ХХI век единствено Рияд може да премахне стотици хиляди барели от пазара – за него той е като слон. Така че заседанията на картела се превръщат в съвет на бедните роднини, молещи саудитците да направят нещо, за да спасят тяхното благосъстояние. Става дори по-зле, когато се приемат квоти, но се нарушават масово от практически всички. Естествено, че в края на краищата най-голямата монархия в Персийския залив е изморена от това и поставя останалите членове на картела в състояние на „игнориране“.  В резултат, някога могъщата ОПЕК се превръща в напълно недееспособна организация, което води и до безпрецедентната дължина на спад в цените в периода 2014-2016 година. Две години членовете на организацията упорито търпят многомилиардни загуби, но не правят нищо, така че поне да смекчат насищането на пазара с петрол. Има, впрочем, аргументи за умишленото сдържане на собствените добиви от страна на саудитците, с цел отслабване на дъмпинга на шистовия петрол от страна на САЩ. Въпреки това, пасивността на останалите участници в клуба никак не изчезва. Кой знае как би завършило това, ако в края на 2016 година Русия не се бе намесила в играта.  Както се видя, Москва може да бъде отличен партньор на ОПЕК, дори и въпреки обективните ограничения (мнозинството страни в организацията напълно контролират своя петролен отрасъл, докато в Русия той е наполовина частен; в допълнение специфичните природни условия в Сибир не позволяват с лекота да се спират и възобновяват операциите, което е напълно реалистично в топлите страни). С помощта на Русия става възможно бързото договаряне и въвеждане на квоти, които реално започват да се изпълняват. Дори повече, през тази година членовете на ОПЕК+ се престараха, пускайки на пазара около 500 000 барела на ден по-малко, отколкото са нужни за достигане на споразуменията.  Въпреки това, ситуацията изглежда обърната наобратно. Цената на петрола вече премина границата от 80 долара за барел. Още повече, анализаторите считат, че възвръщането на „стоте“ (долара за барел) е напълно реалистична перспектива в светлината на санкциите на САЩ против Иран. Фактът, че е вероятно да встъпят в сила през ноември, се оспорва от много малко хора. Така че сега пред страните в организацията може да бъде поставена задача, противно на сегашната, да се увеличи добивът – така че да не бъде изплашен потребителят в средносрочна перспектива. Колкото и странно да изглежда, това може да се окаже твърде тежко за почти всички страни от ОПЕК.  Например, Нигерия възстанови пълния си капацитет на добив от момента на затихване на дългия конфликт в делтата на Нигер – но от тогава няма видим ръст. В Ангола стабилността пада и правителството, изглежда, не може да направи нищо по въпроса. Либия все още се намира в гражданска война. Иракският петролен отрасъл има добър потенциал, но единствено в дългосрочен план – сега възстановяващата се от разруха страна изпомпва колкото може. Венецуела, заради тежката си икономическа ситуация, беше защитата от всякакви ограничения в производството и доставките, но сега, след сериите неуспешни социалистически експерименти, производството пада от само себе си. Всъщност, няма никой, който може да хвърли допълнителен милион барели на пазара, за да балансира индустрията. В допълнение към Саудитска Арабия и… Русия.  Последната проведе крайно успешно десетилетие що се отнася до развитието на своите петролни богатства. В края на нулевите години достатъчно се говореше, че в страната ще настъпи „пикът на петрола“, но алармистките прогнози не се сбъднаха – добивът се увеличава с всяка година и към края на новото десетилетие се увеличава с 10 процента към 2010 година.  Участието в споразумението ОПЕК+ не повлиява на прогресивното развитие на нефтената индустрия: по прогноза на министерството на енергетиката, през следващата година Русия може да добие 555 милиона тона петрол, с 2 процента повече от 2017 година.  Поради това, Русия и Саудитска Арабия се оказват в преимуществена позиция в сравнение с другите участници на пазара. Те имат скрити капацитети, които могат да задействат за увеличение на снабдяването с петрол по света. От друга страна и двете държави могат да намалят доставките без дори най-малкото затруднение.  Русия заема особено силна позиция: имайки предвид бюджетните правила, които предоставят намаление на цените от 40 долара за барел, тя има широки възможности за регулиране на износа при практически всякаква конюнктура. Да не говорим за това, че Русия принципно е най-малко зависима от петрол от всички други страни от ОПЕК. Всъщност, всичко това означава, че монополът на картела (особено в условията на санкции против Иран) се заменя от доминацията на руско-саудитската връзка. Изглежда, че срещите между официалните лица на тези две страни ще бъдат много по-важни за съдбата на света, отколкото ритуалните заседания на старата ОПЕК.  ", "date": "2018.09.28", "title": "\"Известия\": Русия и Саудитска Арабия овладяха контрола над нефтения пазар "}
{"url": "http://epicenter.bg/article/Mirela-Kostadinova--Dora-Gabe-zastava-pred-sada-zaradi-bukvara-i-proizhoda-si/164588/11/105", "text": "  През тази година се навършват 130 години от рождението на Дора Габе. Тя е най-милата детска поетеса, преводачка, редакторка, авторка на пътеписи, разкази, есеистична проза, импресии и статии. Първата ѝ поетична стихосбирка „Теменуги“ е написана в духа на модния за времето „сецисионен сантиментализъм“. Редактирана е от самият Пейо Яворов. Освен автор на стихотворения, тя създава и читанка, която я завежда на подсъдимата скамейка.   През 1937 г. Министерството на Народното просвещение в България одобрява учебник за основните училища. Назначени са трима рецензенти, които посочват за най-добър буквара на поетесата Дора Габе. В конкурса участват учители от цялата страна. Между тях е Правдолюбов, вероятно псевдоним на Димитър Георгиев, който е педагог и автор на няколко читанки. Този път книгата му за най-малките отпада от конкурса.   Скоро той се явява пред Тома Попвърбанов, председател на комисията по одобряване на учебниците и началник на основното образование. Заявява, че е извършено беззаконие.   Одобрен е и даден за печат букварът на еврейката Дора Габе. Съгласно правилника, тя не трябва да се допуска да участва в конкурса, поради произхода си. В него могат да участват само българи.   Дора Габе е дъщеря на руски евреи, преселени след гоненията им в Русия през 1894 г. Но тя е родена в Добруджа. Всъщност Правдолюбов се позовава на Закона за защита на държавата, който е бил в сила от януари 1924 г. до октомври 1944 г. Според него евреите не трябва да заемат държавни длъжности и по смисъла си той е антисеметистки.   Председателят на комисията уверява Правдолюбов, че поетесата Дора Габе е българска поданица и изключителна българка, в чиито патриотични чувства никой не се съмнява. Но Правдолюбов продължава да настоява, че с одобрението на този буквар и с разрешението да бъде отпечатан, Министерството е извършило закононарушение. Информира, че ще отнесе въпроса в съда. И наистина това се случило…   Тома Попвърбанов застава зад Дора Габе и защитава „превъзходствата на нейния буквар“. Обръщайки се към съдиите, добавя, че Дора Габе е съпруга на големия критик проф. Боян Пенев. А нейната сестра е съпруга на друг наш голям учен проф. Спиридон Казанджиев. Тези двама професори никога не са се съмнявали в патриотичните чувства на двете Габе, родени в България, където са отраснали и живеят.   „Смятам, обаче че Правдолюбов почувства в душата си неправдата, която защитаваше, подведен от грубите си егоистични интереси. Помолих съда да не уважи несправедливият му иск. Съдът отхвърли молбата му и Правдолюбов, струва ми се смутен и посрамен напусна съда“, разказва в спомените си Тома Попвърбанов, съхранени в Националния музей на образованието в Габрово.   Поетесата също си спомня случилото се в съда.   „ – Дора Габе, кажете от кой произход сте? – А точно тогава започнаха да говорят за произхода… И аз отговорих:   Ами дайте да изследваме кръвта на всички тука, за да видим кой от какъв произход е.   А съдията много сдържано извика:   Кажете от кой произход сте?   Аз отговорих:   Аз съм от еврейски произход, и то съвсем чист, без никаква примес. Баща ми е от рода на левитите. В целия негов род не е имало търговци, а само учители равини, хора, които имат чисто духовни интереси. …Но ако Добруджа не е българска, тогава и аз не съм българка. – И като казах това, съдията изведнъж слезе от мястото и извика към адвоката на ищеца: Стига! Стига толкоз! И спряха, и ме освободиха.   И когато излязох, беше тъмно. Усетих, че някой върви пред мен. Изведнъж той каза: „Извинете! Искам да ви поздравя.“ Викам: „За какво?“ „За това, че бяхте много смела, че признахте, че сте еврейка.“ Викам: “Никога не съм отричала.“ „А ние с моите близки дойдохме да видим как ще се отречете.“ Стисна ми ръката и си отиде.“   Букварът на Дора Габе навлиза в програмите на училищата и малките българчета сричат по него. Самата поетеса пък приема православието заради брака си с литературния критик Боян Пенев.  ", "date": "2018.09.28", "title": "Мирела Костадинова: Дора Габе застава пред съда заради буквара и произхода си"}
{"url": "http://epicenter.bg/article/EK-s-novi-sanktsii-sreshtu-Balgariya-zaradi-boykota-na-merkite-sreshtu-chumata-v-Bolyarovo-/164599/4/0", "text": "Във връзка с възпрепятстването на ветеринарните власти да ликвидират огнището на чума по дребните преживни животни в град Болярово и продължаващото разпространение на заболяването извън община Болярово, Европейската комисия ще предприеме нови санкции срещу България. Това съобщиха от пресцентъра на БАБХ.  Изготвен е проект за изменение на действащо решение, според което ще бъде увеличена територията с наложените рестрикции. Вместо 7 погранични общини, санкциите ще обхванат целите Бургаска, Ямболска и Хасковска области. Според новите ограничения ще бъде забранено излизането на животни и добитата от тях продукция извън упоменатите области. Проекторешението ще мине на писмена процедура и се очаква да бъде публикувано от ЕК следващата седмица.  Българската агенция по безопасност на храните (БАБХ) нееднократно алармира за опасността за нови рестрикции, след като стопаните на стадото в Болярово Ана Петрова и съпругът ѝ Тодор, заедно с техни съмишленици, повече от два месеца възпрепятстват ветеринарните власти да унищожат огнището на заразата във фермата в Болярово, където бяха открити положителни проби за чума по дребните преживни животни. Междувременно 11 животни умряха, според стопаните – от преяждане.  След проведената областна епизоотична комисия в Ямбол на 18 септември официалните ветеринарни лекари от Областната дирекция по безопастност на храните извършиха аутопсия на една от умрелите овце. Съгласно протокола за аутопсия, животното няма типичната находка за прехранване с концентриран фураж. Констатирано е, че той е само 10% от търбушното съдържание. Липсват и други признаци за прехранване със зърно.  На 18 септември стопаните на фермата в Болярово и техните съмишленици не позволиха на ветеринарните власти да извършат инвентаризация на наличните животни в обекта, поради което не бе възможно да се определи реалната смъртност в стадото. Вземането на кръвни проби също беше възпрепятствано от страна на стопаните, а наличието на антитела за чума по дребните преживни животни не може да бъде констатирано на база аутопсия.  В същия ден срещу ветеринарните власти беше извършен и вандализъм. Лекият им автомобил беше надраскан с пирон, а специалистите от БАБХ бяха подложени на вербално насилие и получиха закани за саморазправа от страна на поддръжници на стопаните на животните в констатираното огнище на чума в Болярово.  ", "date": "2018.09.28", "title": "ЕК с нови санкции срещу България заради бойкота на мерките срещу чумата в Болярово "}
{"url": "http://epicenter.bg/article/Politsiyata-razkri-zhestoko-ubiystvo-v-Lyulin/164593/3/0", "text": "23-годишен е задържан за убийство в жк. „Люлин“. Това съобщиха от пресцентъра на МВР. За броени дни столични полицаи са разкрили извършителя на жестокото престъпление.   На 22 септември след обяд в полицията постъпил сигнал за намерено тяло в апартамент в ж.к. „Люлин“. Собственикът на жилището отишъл да отвори, след като съседи му съобщили, че от вътре се носи остра миризма.   Влизайки вътре, той видял в кухнята безжизнено тяло на мъж в напреднал стадий на разлагане. На място незабавно били изпратени полицейски и медицински екипи.   При извършения оглед те установили прободни рани в областта на шията и корема на жертвата.   По случая било образувано досъдебно производство и предприети оперативно-издирвателни действия, в хода на които е установена самоличността и на жертвата.   Това е 24-годишен мъж от Мусачево, а извършителят на тежкото престъпление е 23-годишен от Самоков.   Изяснено е, че десетина дни по-рано под въздействие на употребен алкохол двамата започнали спор, прераснал в сбиване, при което използвали и ножове. По-младият мъж се отървал с по-леки наранявания и напуснал жилището, а 24-годишният починал от получените наранявания.   Извършителят бил задържан до 24 часа, а събраните материали - докладвани в Софийската градска прокуратура.   Мъжът е привлечен като обвиняем за престъплението, с постановление на прокурор мярката му за задържане е удължена до 72 часа.  ", "date": "2018.09.28", "title": "Полицията разкри жестоко убийство в Люлин, задържан е 23-годишен мъж от Самоков"}
{"url": "http://epicenter.bg/article/Video-postavya-pod-samnenie-versiyata--che-reporterat-na--quot-Gospodari-na-efira-quot--e-bil-napadnat-/164594/3/0", "text": "Изненадващ обрат получи случаят със сигнала за побой над репортера на \"Господари на ефира\" Димитър Върбанов.   на склада \"ЕТ Елис - Елисавета Захариева\" във Велико Търново, на които се вижда, че Върбанов не е бил нападнат, каквито бяха първонамалните съобщения. Инцидентът предизвика и намесата на премиера Бойко Борисов, който от Ню Йорк поиска \"нападателите да бъдат наказани с цялата строгост на закона\".  Две камери - във и извън самия склад - са записали случилото се около 17 ч. на 26 септември 2018 г. На записите се вижда как репортерът Димитър Върбанов е заобиколен от четирима души, двама мъже и две жени, които правят опит да го изгонят от помещението. Минута преди 17 ч. двамата мъже подхващат под ръцете Върбанов и започват да го бутат към изхода на склада. Журналистът държи микрофона си и телефон, с който записва видео.  Вътрешната камера показва как Върбанов е изтласкан през вратата на складовото помещение от двамата, докато жените наблюдават сцената, без да се намесват. Вратата е заключена отвътре, а служителите се изтеглят встрани.  Втората камера е показала какво се случва от мига на избутването на Върбанов навън до пристигането на служителите на МВР.  Кадрите показват, че Върбанов действително пада пресилено на земята след бутането от входа на склада, като държи микрофона си. Операторът му, който не е допуснат до склада, снима отвън цялата ситуация.  След падането журналистът остава на земята и започва да говори пред микрофона. Операторът избира различни гледни точки на площадката пред склада, за да заснеме колегата си, който междувременно не се премества от мястото си, а дори ляга на земята. Докато операторът снима в продължение на няколко минути, Димитър Върбанов остава легнал - сменя положението си само за да говори по телефона, след което се връща отново с ръка, разперена на земята.  На 14-та минута след падането на Върбанов, двама униформени полицаи пристигат с патрулна кола на местопроизшествието, като заварват репортера, легнал на земята, а оператора - снимащ край него.  Едва когато служителите на МВР му подават ръка, репортерът се изправя и, накуцвайки, се оттегля встрани, за да даде показания за инцидента.  Пред Mediapool Димитър Върбанов казва, че никога не е твърдял, че е бил \"бит\", и че в показанията си е свидетелствал за изблъскване извън склада и хвърляне върху бетонова площадка.  \"За съжаление някои от заглавията, които аз четох, са по-друго представени нещата... Не желая повече да се повтаря, че съм пребит\", казва още той.    Държавното обвинение няма да иска постоянния арест на задържаните и обвинени за нанасяне на леки телесни повреди по хулигански подбуди. От съда ще бъде искана най-леката мярка за неотклонение - \"подписка\".  Промяната в действията на прокуратурата идват от разпространен в медиите кадри от охранителните камери в склада.", "date": "2018.09.28", "title": "Бит ли е наистина репортерът на \"Господари на ефира\"? Видео поставя под съмнениe версията му"}
{"url": "http://epicenter.bg/article/Nova-tv-se-razgranichi-ot-reportera-na--quot-Gospodari-na-efira-quot--Dimitar-Varbanov-/164600/3/0", "text": "В контекста на събитията, свързани с репортера на „Господари на ефира“ Димитър Върбанов, Нова Броудкастинг Груп е силно обезпокоена от погрешното внушение, което журналистът е създал. Това съобщават от компанията в официално съобщение, поместено на сайта на Нова тв.  Въпреки че „Господари на ефира“ е външна продукция с изцяло независима редакционна политика, Нова Броудкастинг Груп не приема подобни методи, несъвместими с принципите на професионалната разследваща журналистика.  Медията се разграничава от случилото се и ще потърси отговорност от продуцента, се казва в позицията на медията.   Скандалната симулация на  репортера на „Господари на ефира“ Димитър Върбанов бе превърната в национален проблем след личната намеса на премиера Бойко Борисов, който е бил брутално подведен от процедурите на шоуто и Нова телевиция, че става дума за бит журналист. Министър- председателят нареди скоростни действия на полицията и двамата скандалджии бяпа набедени за нападатели и арестувани, въпреки липсата на обективни доказателства.  Както се казва, на лъжата краката са къси и истината лъсна много скоро - оказа се, че жертвата не е Върбанов, а служителите, които си вършат работата, пазейки частната собственост на шефа им, каквито и са задълженията им. Жертва са не само те, но и премиерът Бойко Борисов, който бе подведен и сега ударът от измамата тегне и на неговия имидж, че толкова лековерно се е доверил на продуцентите на “Господари на ефира” и манирулациите на Нова тв.   ", "date": "2018.09.28", "title": "Нова тв се разграничи от репортера на \"Господари на ефира\" Димитър Върбанов "}
{"url": "http://epicenter.bg/article/Okrazhniyat-sad-ostavi-v-aresta-obvinyaemiya-za-chetvornoto-ubiystvo-v-Kaspichan/164603/3/0", "text": "Шуменският окръжен съд наложи постоянна мярка за неотклонение „Задържане под стража“ на обвиняемия за четворното убийство в Каспичан, предаде Радио „Фокус“-Шумен.   „Там не мога да се върна“, каза в съдебната зала обвиняемият Петър Петров, запитан от съдия Нели Батанова каква мярка за неотклонение да му бъде наложена и иска ли да бъде пуснат. Той уточни, че няма къде да се върне, тъй като домът му е запечатан, а няма и средства за парична гаранция.   Защитникът на Петров посочи, че обвиняемият е споделил с него, че изпитва страх от насилие от страна на съселяните си, ако се върне. Защитата на обвиняемия също поиска налагане на тази мярка, тъй като е в интерес на Петър, с оглед на неговата защита. Съдът уважи искането на Окръжната прокуратура в Шумен, като сподели аргументите на обвинението, че е налице обосновано предположение за авторството на четворното убийство, както и че има реална опасност Петър П. да се укрие и да извърши друго престъпление, тъй като умишленото убийство на повече от едно лице, извършено по особено мъчителен за четирите жертви начин и с особена жестокост, се наказва с лишаване от свобода за срок от 15 до 20 години, доживотен затвор или доживотен затвор без замяна.   Петър Петров е обвиняем за убийствата на 81-годишния Георги В., 70-годишната му съпруга Гуля В., 48-годишната им дъщеря им Славка и 46-годишния им син Веселин. Мярката „задържане под стража“ може да бъде обжалвана в тридневен срок пред Апелативния съд във Варна. В случай на жалба е насрочено заседание на 9 октомври, в 10.00 часа.   По-късно прокурор Румен Рачев обясни, че обвиняемият признава вината си, като е дал лаконични обяснения. Петър Петров е бил осъждан за опит за убийство. През 1989 година в Смолян той опитал да убие домоуправител. Присъдата му била условна и вече е реабилитиран.", "date": "2018.09.28", "title": "Окръжният съд остави в ареста обвиняемия за четворното убийство в Каспичан"}
{"url": "http://epicenter.bg/article/Osvobodiha-obvinenite-po-sluchaya-s-reportera-na--Gospodari-na-efira-/164610/3/0", "text": "Съдът във Велико Търново освободи двамата мъже, арестувани в четвъртък и обвинени в нанасяне на лека телесна повреда на репортера на „Господари на ефира” Димитър Върбанов, съобщава Нова телевизия. Собственикът и служител на склад, в който екипът на предаването разкри, че се съхраняват стоки с изтекъл срок на годност, бяха задържани за 72 часа.   По време на съдебното заседание в петък обаче бяха изгледани записите от охранителни камери в и пред склада. Именно те хвърлиха нова светлина върху случилото се с Върбанов.   Първо се вижда как трима души избутват Върбанов от помещението. Кадри от друга камера показват как репортерът пада на земята, но не се вижда дали е хвърлен или пада сам. Не се вижда и дали си е ударил главата, както първоначално разказа той пред телевизията.   Върбанов остава на земята известно време, подпрян на лакът, след което ляга по гръб, а операторът му го снима.   Предвид показаното на кадрите от прокуратурата заявиха, че ще обмислят дали обвиненията срещу мъжете от склада да останат същите. Ще обсъдят и дали да обвинят Върбанов в престъпление срещу правосъдието.", "date": "2018.09.28", "title": "Освободиха обвинените по случая с репортера на „Господари на ефира“"}
{"url": "http://epicenter.bg/article/-Gospodari-na-efira--Radelyame-se-s-Dimitar-Varbanov-/164611/3/0", "text": "Предаването \"Господари на ефира\" излезе с официално становище, след новите разкрития по случая с бития репортер на шоуто.    Днес бяха разпространени кадри от охранителните камери на склада за храни, където Димитър Върбанов е правил своето разследване. На тях се вижда, че Върбанов е избутан навън.  ", "date": "2018.09.28", "title": "„Господари на ефира“: Разделяме се с Димитър Върбанов!"}
{"url": "http://epicenter.bg/article/Golyamo-kolichestvo-heroin-e-zaloveno-na-granichen-punkt--quot-Kapitan-Andreevo-quot-/164612/3/0", "text": "Голямо количество хероин е заловено на граничен пункт \"Капитан Андреево\", съобщи БНР.   По информация на \"Хоризонт\" количеството е заловено в два ирански тира, които са спрени на влизане в България. Досега са открити до 500 килограма хероин. Очаква се количеството на открит наркотик да се увеличи. Текат проверки.   Тировете са задържани при проверка на Агенция \"Митници\".      ", "date": "2018.09.28", "title": "Голямо количество хероин е заловено на граничен пункт \"Капитан Андреево\""}
{"url": "http://epicenter.bg/article/Ninova--Pokrovitelite-na-Ginka-Varbakova-barkat-vav-vashite-dzhobove--za-da-napalnyat-svoite/164608/2/48", "text": "\"Обръщам се към всички българи, независимо от политическата им принадлежност. Цените, които се вдигат, сделката за ЧЕЗ, сделката за летището касаят българите, националния ни интерес и вашия ежедневен живот. Нека се обединим, за да спасим това, което е останало от този национален интерес и от държавната собственост. Този модел на разграбване на държавното богатство трябва да се смени\".  Toва каза председателят на БСП Корнелия Нинова в декларация от името на ПГ на \"БСП за България\".  Тя призова за \"единение за промяна, което минава през свалянето на тази власт\".      “ Първи октомври е обявен за Международен ден на възрастните хора. Това става с решение на Общото събрание на ООН от 14.12.1990 г. На този ден отдаваме уважението си към хората от третата възраст и техния принос за изграждането на нашето общество. Честит празник! Казвам го с уважение, но и с тъга и извинение, че и днес милион и половина от вас живеят на прага на бедността.    Обръщам се и към управляващите с укор, че отхвърлиха Закона за възрастните хора, че отхвърлиха искането ни за преизчисляване на всички стари пенсии, че не приемат предложението ни за диференцирана ставка на ДДС, което ще доведе до облекчение за Вас. В същото време се предлага реформа в здравната система, според която трябва да се плащат 12 лв. допълнително за застраховка.   Защо държавата и днес не плаща дължимите осигуровки за пенсионерите? Ще плащате ли тези 12 лв. застраховка за пенсионерите, след като дори осигуровките им не внасяте в пълен размер? Кога ще върнете тези 1,5 млрд. лв., които Симеон Дянков взе от НЗОК, прехвърли в бюджета и изхарчихте незнайно за какво. Има решение и на съда по този въпрос. Вместо това решихте да натоварите допълнително с 12 лв. всеки български гражданин. Това не е здравна реформа, а здравен геноцид. Освен това, уважаеми българи, макар и по повод Деня на възрастните хора в България се случват неща, които касаят и млади, и средната възраст, и третата възраст.    От първи юли се увеличиха токът, парното, цената на водата. Днес научихме от официално изявление на КЕВР, че са решили да увеличат цената на природния газ с 14%. Как ще се отрази това на живота на българите, цената на хляба и основните продукти, които се употребяват всеки ден от всяко семейство? С ценови шок. Вместо обещаните от ОП 300 лв. минимална пенсия, ще има увеличение в пенсиите по Швейцарско правило с между 2 и 5 лв. Забрави се обещанието на управляващите, записано в тяхната програма, че няма да се вдигат данъци и осигуровки. Това е нашата реална държава.    Освен нея, обаче, има и друга – паралелната, за която говорим от една година и тя не спи. Работи като за последно, не се интересува нито от млади, нито от стари. На финала тази власт бърза, докато са млади да си осигурят старините. Сигурно вече знаете, че има решение на ЕК, „Газпром” да предоговори цените на доставките за България. Руската страна е поканила българското правителство да предоговори тези цени. Резултат от това няма, защото българското правителство нехае.    Председателят на КЕВР Иван Иванов казва: „По информация, която официално ни беше подадена от ЕК, очакват започване на преговори, които да доведат до по-добри условия за България за доставка на природен газ”. Това очакване е от месец август, сега е краят на септември. Вместо българското правителство спешно да се отзове на поканата на „Газпром” и да предоговори и намали цените на доставките, които всички щяхме да усетим, днес, на прага на зимата, получаваме ръст на цената на природния газ. Вместо това обаче, българските институции отново отварят сделката на Гинка Върбакова за ЧЕЗ.    Г-жа Върбакова отново подаде молба в КЗК да закупи ЧЕЗ. При това ни заплаши, заедно с нейните партньори, че ще даде България на европейски съд, ако това й бъде отказано. Ние нямаме съмнение, че зад Гинка Върбакова стоят други лица. Вие имате ли, уважаеми българи? Разбира се, че ще направим всичко необходимо истината да се разбере, но ще направим необходимото да се разбере и в европейските институции, защото българските не искат да я чуят или я прикриват. В този случай, се обръщаме и към вас. Ние ще направим необходимото като политическа партия, но моля ви, не гледайте безучастно на това. Г-жа Върбакова и нейните покровители ще влязат във вашите домове, ще вземат от вашите оскъдни доходи, бъркат във вашите джобове, за да напълнят своите. Алтернативата е една и г-н Борисов, и правителството ще опровергаят тези думи и съмнения единствено, ако излязат и заявят, че българското правителство, българската държава имат желание да влязат в сделката и да участват на пазарен принцип в процедурата за закупуване на ЧЕЗ.    Тогава ще разберем, че сте искрени и загрижени за националния интерес и съдбата на 3 млн. българи, които са клиенти на ЧЕЗ България. Има и една втора застраховка за старините на управляващите днес. С пълна сила върви сделката за концесията на летище „София”. Октомври и ноември се приемат оферти в нарушение на Закона за концесиите, но това не стряска управляващите.    Законът казва, че „Не се възлагат концесии при опасност за националната сигурност и отбраната на страната, за живота и здравето на гражданите, за околната среда, за защитените територии, зони и обекти и за обществения ред”. Летище „София” е обект на националната сигурност, включен в списъка според българските закони. Законът за концесиите забранява да се дават на концесии тези обекти при опасност за националната сигурност. Кой може да гарантира, че такава опасност няма да възникне някой ден? Освен това, най-вече се обръщам към Обединените патриоти, къде сте в политиката, уважаеми колеги?    През 2015 г. казахте: „Искаме да стане публично достояние, как е ограбвана България през последните 27 години, искаме разваляне на концесията за „Софийска вода” и ревизия на всички концесии”. През 2016 г.: „Искаме прекратяване на действащите концесионни договори за добив на злато, редки и ценни метали и сега ще разберем, кои депутати са съгласни ограбването на България от чужди колонизатори да продължава”. Това са ваши цитати. Къде сте сега, какво се промени оттогава? Защо мълчите за концесията на най-големия обект на националната ни сигурност? Отговорът е прост – защото сте във властта, затова мълчите. Не го правете, не правете тази сделка.    На финала сте и отсега ние казваме, че ако българският народ ни даде доверието си ще разтрогнем тази сделка. Знаем какви капани залагате в момента. Като този например: „Дори при прекратяване, поради неизпълнение от страна на концесионера, държавата отново дължи огромно обезщетение по договора за концесия”. Представете си хипотезата – дават летището на концесионер, той спира да си плаща концесионната такса и да обслужва пътникопотока и е виновен.    Държавата иска да прекрати договора и ще трябва да му плати за това, че той е спрял летището. Къде го има това по света, уважаеми управляващи? Второ, още нещо стряскащо – ако стане някаква опасност за националната сигурност и отбраната на страната, държавата е длъжна да уведоми концесионера с шестмесечно предизвестие, че му прекратява договора. Представете си, че става нещо в България и ние чакаме шест месеца предизвестие, за да си ползваме летището и пак трябва да му платим обезщетение. Няма такова нещо по света.    Обръщам се към всички българи, независимо от политическата им принадлежност. Цените, които се вдигат, сделката за ЧЕЗ, сделката за летището касаят българите, националния ни интерес и вашия ежедневен живот. Нека се обединим, за да спасим това, което е останало от този национален интерес и от държавната собственост.    Този модел на разграбване на държавното богатство трябва да се смени. Ключови обекти на националната сигурност да останат държавна грижа и да служат за благосъстоянието на народа. Вече не е въпрос една партия да стане, а друга да седне във властта. Въпросът е да сменим модела, да не се държим към своята партийна принадлежност. За да намерим единение на тези национални приоритети, ви призоваваме да мислим преди всичко за България и вашия живот. Да търсим единение за промяна, което минава през свалянето на тази власт. “", "date": "2018.09.28", "title": "Нинова: Покровителите на Гинка Върбакова бъркат във вашите джобове, за да напълнят своите"}
{"url": "http://epicenter.bg/article/Traycho-Traykov-poiska-ot-KPKONPI-da-udalzhi-sroka--v-koyto-da-dokazhe-dohodite-si/164609/2/0", "text": "Бившият енергиен министър Трайчо Трайков е поискал от Комисията за противодействие на корупцията и за отнемане на незаконно придобитото имущество /КПКОНПИ/ да удължи срока, в който може да предостави документи, с които да обясни произхода на близо 2,4 милиона лева разлика между разходите и доходите му през последните десет години.   Пред \"Хоризонт\" Трайков коментира, че подобна отсрочка би му дала възможност да убеди антикорупционната комисия в законността на доходите си, за да може запорът над негови имоти и средства да бъде вдигнат.   „Аз не мога да се защитя, докато не знам точно коя част от доходите ми те смятат, че са с неясен произход. Когато вече имам възможност да се възползвам от материалите, които те са събрали, за да подготвят това обяснение, тогава няма да имаме никакъв проблем“, каза Трайков.   Той обясни, че още преди време е обжалвал акта на предварително запориране като обезпечение на бъдещи и процедурата все още не е приключила: „Отделно от това, смятам, че бих могъл да представя всички документи, които комисията смята, че им липсват, за да си обяснят произхода на всички средства, които ги интересуват, така че в един разумен срок с продължаването на срока за подаването на тази декларация това би могло да стане ясно и, ако им стане ясно и го приемат за задоволително, ако са добросъвестни, вероятно биха преценили, че няма нужда да се ходи на съд“.   \"Веднъж вече съм бил под ударите на част от тази комисия - небезизвестната комисия на Златанов с тефтерчето и тогава констатациите на комисията бяха опровергани и отхвърлени от съда на всички инстанции. Аз тогава не се възползвах от правото си да съдя държавата, защото ми се стори, че не всички българи са виновни за действията на определена група хора, но очевидно това не е имало голям смисъл, защото нещата продължиха, Човекът, който ме наклевети тогава, продължава да достига нови низини и да каля хората. Това е Николай Бареков\", каза още Трайчо Трайков.  ", "date": "2018.09.28", "title": "Трайчо Трайков поиска от КПКОНПИ да удължи срока, в който да докаже доходите си"}
{"url": "http://epicenter.bg/article/Borisov-pred-OON---NA-ZhIVO--/164604/2/0", "text": "ООН играе незаменима роля в насърчаването на глобалните възможности за постигане на мир. Моята страна може да служи за пример в борбата срещу наркотиците и наркотрафика.   С тези думи премиерът Бойко Борисов започна речта си пред Общото събрание на ООН. Тя е свързана с основната тема на Общия дебат, която тази година е „ООН за всички хора: глобално лидерство и споделени отговорности за мирни, равнопоставени и устойчиви общества“.   \"Всички заедно трябва да поделим отговорността за поддържането на мира. Основните глобални предизвикателства не са по силите на една държава\", заяви от трибуната Борисов.     УВАЖАЕМА ГОСПОЖО ПРЕДСЕДАТЕЛ НА ОБЩОТО СЪБРАНИЕ,  УВАЖАЕМИ ГОСПОДИН ГЕНЕРАЛЕН СЕКРЕТАР,  ВАШИ ПРЕВЪЗХОДИТЕЛСТВА,  ДАМИ И ГОСПОДА,  Оценявам високо това, че темата за глобално лидерство и споделени отговорности за мирни, справедливи и устойчиви общества е определена като основна за Общия дебат на Общото събрание на ООН тази година. Тя е широкообхватна и благодатна за размисъл относно посоката, в която би следвало да се движи нашият свят, а с него и Световната организация.  Глобалното лидерство е преди всичко висока отговорност. За да постигнем устойчивост и достойни условия за живот за всички хора на планетата, от съществено значение е да покажем своята ангажираност и единство пред предизвикателствата на нашето време. Убеден съм, че всички осъзнаваме, че трябва да проявим решителност и всички заедно да споделим отговорността за осигуряването на мир, равнопоставеност и устойчивост на нашите общества.  Република България последователно и активно работи за поддържане на световен ред, основан на правила и за по-нататъшно утвърждаване на принципите на многостранното сътрудничество. В тази връзка ООН е призвана да играе ключова роля и ние активно я подкрепяме.  Основните глобални предизвикателства като: разрешаването на конфликти и поддържането на мира, укрепването на международната сигурност и стабилност, борбата с изменението на климата, противодействието на тероризма, задълбочаващото се неравенство, не са по силите на отделна държава или общество, а изискват споделена отговорност и принос на всички.  Световният мир и сигурност зависят от стабилността и устойчивото развитие на различните части на днешния глобализиран свят. Всяка страна – малка или голяма – има отговорност и може да даде съществен принос към сигурността и просперитета на региона, в който се намира. Ето например, в понеделник, на Срещата за борба със световния проблем с наркотиците, организирана от президента на САЩ Доналд Тръмп, всяка държава пое твърд ангажимент да се бори с този световен бич. България неслучайно беше съ-домакин на Срещата, тъй като вече е поела отговорност и е доказала с дела своята ангажираност с проблема. Дори в момента българските митници, българската прокуратура,  прави операции и задържа стотици килограми хероин, в този момент.Моята страна може да служи за пример. Постигането на мир, сигурност и стабилност, както и на Целите за устойчиво развитие минават през конкретни стъпки като тази.  ООН играе незаменима роля в насърчаването на справедливото използване на глобалните възможности в интерес на всички. Приобщаващият и устойчив икономически растеж са важна предпоставка за изпълнението на Дневния ред 2030. Постигането на универсалните по характер, но тясно взаимосвързани Цели за устойчиво развитие, е ключът към посрещането на съвременните глобални предизвикателства.  Българското председателство на Съвета на ЕС през първата половина на тази година положи значителни усилия за постигане на напредък и консенсус между държавите-членки по основните направления в тази област.  Гордеем се, че в този период беше приет мандатът на Европейския съюз за започване на преговори за сключване на ново споразумение за партньорство със 79 държави от Африка, Карибите и Тихоокеанския басейн. Преговорите имат за цел модерно и динамично партньорство с тези страни, като важен инструмент за справяне с глобалните предизвикателства – от борбата с бедността и неравенството до насърчаването на мира и сигурността, и устойчивия растеж за всички.  ГОСПОЖО ПРЕДСЕДАТЕЛ,  Позволете ми да очертая особеностите на региона, в който се намира България. Тази година отбелязваме 100-годишнината от края на Първата световна война, която напомня колко важни са били Балканите в миналото и колко актуални са те и днес. Те често са били източник на конфликти и дори днес някои от тях не са заглъхнали напълно.  Въпреки всички обстоятелства и препятствия страните от Югоизточна Европа, и особено в Западните Балкани съумяха да постигнат забележителен напредък по важни спорни въпроси, за чието разрешаване бяха нужни до сега цели десетилетия. За това не трябва да се бавим с еднозначната политическа подкрепа от страна на международната общност за всяка страна или инициатива, които заслужават това.  Убедително свидетелство за напредъка на страните от Западните Балкани са подписаните неотдавна ключови за стабилността и сигурността на Югоизточна Европа, както и за евроатлантическата перспектива на Западните Балкани, договори между София и Скопие и между Атина и Скопие. Важно по своето значение е и влязлото в сила споразумение за демаркацията на границата между Подгорица и Прищина. Тези документи не само показват, но и  създават новия дух в отношенията между страните от региона.  Ще Ви дам още един пример. Използвайки историческия шанс, който предоставя ротационното шестмесечно Председателство на Съвета на ЕС, Република България инициира процес, който постави Западните Балкани във фокуса на европейската политика. Възможностите за сътрудничество и участие и на държави от други региони от света в изграждането на новата инфраструктурна свързаност на държавите от региона вече привлича интереса и инвестициите .  Значима и знакова проява на този процес бе Срещата на лидерите на държавите-членки и на Западните Балкани в София през май тази година. Тя бе първата от този тип след Срещата в Солун през 2003 г. В центъра на вниманието беше свързаността във всички нейни аспекти, както и съвместният отговор на младите и относително малки западно- балкански държави на общите предизвикателства пред сигурността им като нелегалната миграция, организираната престъпност и тероризма, хибридните заплахи, киберсигурността и дезинформацията. Приетата на срещата Софийска декларация потвърди европейската перспектива на региона и я превърна в реална, постижима цел.  Ние сме наясно, че това е само началото на един нов, обнадеждаващ, но нелек и не кратък път. Но залогът му е висок. Не само за гражданите на тези държави, не само за техните европейски съседи и приятели, но и за глобалните процеси на икономическо и политическо укрепване и развитие. Не можем да оставим на политическата карта на който и да е регион или континент „бели петна“ на държави със забавено развитие, слаба икономика и уязвимо пред глобалните заплахи население.  Буквално след два дни народът на нашата югозападна съседка ще трябва да направи решителен избор за своето бъдеще – да утвърди постигнатия безпрецедентен компромис със съседна Гърция, който ще разчисти пътя на страната към европейската и евроатлантическата ѝ интеграция. Моментът наистина е исторически. Въпросът е „сега или никога“. Точно за това ние трябва да ги подкрепим в стремежа им да направят новия избор за държавата си.  Две други съседни на нас страни са изправени пред много трудна дилема. Ние подкрепяме диалога между Белград и Прищина, приветстваме стремежа им към нормализиране на двустранните отношения с посредничеството на ЕС. В същото време считаме, че на този етап евентуално „прекрояване на границите“ не е работещо решение.  През м. октомври т. г. предстоят важни избори в Босна и Херцеговина, които ще бъдат ключов тест за единството на страната и волята ѝ да продължи напред по пътя на европейската интеграция.  Както виждате, обстановката в тази част на Европа е твърде динамична и наситена с важни събития. Те ще предопределят посоката на развитие на региона за много години напред. А с това в голяма степен и състоянието на ЕС.  Направеното от нас до тук в резултат от работата ни по основните приоритети на външната политика на България е част от нашия принос към мира и сигурността на европейския континент, а и на света като цяло.  За съжаление, очертаващите се благоприятни общи перспективи за Западните Балкани и за региона на Югоизточна Европа, рязко контрастират със заобикалящите ги от три страни конфликти: в Украйна – на североизток; в Близкия изток – на югоизток; и в Либия – на юг.  Преки последици от конфликтите по света са миграционните потоци и нарастването на заплахата от тероризъм. По тези въпроси, ще се спра по-нататък.  Бих желал да привлека Вашето внимание към продължаващия конфликт в Източна Украйна. През последните четири години и половина, по данни на ООН, общият брой на загиналите надхвърля 10 хиляди души, а на ранените – 24 хиляди. Особено безпокойство буди и влошаващата се хуманитарна и екологична обстановка в Донбас.  На фона на тази тревожна статистика няма напредък по изпълнението на Минските споразумения, което смятаме, че е единственият начин за намиране на мирно и устойчиво решение на конфликта. Не са преодолени и различията относно условията за евентуално разполагане на мироопазваща мисия под егидата на ООН в Източна Украйна.  Ние, лидерите на държавите-членки на Световната организация, носим споделена отговорност за изграждането на мирен, справедлив и устойчив световен ред, почиващ върху принципите, залегнали в Устава на ООН. Отправям призив за удвояване на съвместните ни усилия за постигане на мир и стабилност в Украйна при зачитане на суверенитета и териториалната цялост на страната.  Ситуацията в Сирия остава драматична. Въпреки усилията на международната общност, военните действия в страната продължават и водят до многобройни жертви сред гражданското население, както и до хиляди нови бежанци. Като държава, намираща се в географска близост до Сирия, България подкрепя усилията за предотвратяване на ескалацията на въоръжения конфликт. В тази връзка поддържаме продължаването на политическия диалог и на вътрешно-сирийските преговори с цел намиране на трайно политическо решение на сирийската криза.  Подкрепяме разгръщането на международни инициативи, които да създадат благоприятни условия за възобновяване на Близкоизточния мирен процес чрез двустранни преговори. Смятаме, че по този начин може да се достигне до окончателно споразумение, на базата на принципа на две държави, съжителстващи в мир и сигурност. В тази връзка оценяваме високо и подкрепяме усилията на Специалния координатор по Близкоизточния мирен процес Николай Младенов за бързо подобряване на хуманитарната ситуация в Ивицата Газа.  По отношения на Либия България поддържа Плана за действие на ООН и усилията на Мисията на Световната организация за подкрепа, чиято първостепенна задача е стабилизиране на страната и постигане на национално помирение в условията на политическа и институционална фрагментация. Подкрепяме договореностите, постигнати от четирите ключови политически лидери за провеждане на президентски и парламентарни избори.  Не е възможно да се спра на всички конфликти, но бих искал да кажа няколко думи по друг важен въпрос, отнасящ се до мира и сигурността в света:  Считаме, че Съвместният всеобхватен план за действие по иранската ядрена програма продължава да е ключов елемент от международната архитектура за сигурност. Подкрепяме и усилията към пълна, удостоверима и необратима денуклеаризация на Корейския полуостров и установяване на траен мир в района на Североизточна Азия.  ГОСПОЖО ПРЕДСЕДАТЕЛ,  Миграционните потоци и бежанските кризи са глобален феномен. Те са следствие от множество политически и социално-икономически фактори, но преди всичко от конфликтите в различни части на света. Нека подчертая категорично и ясно от самото начало – незаконната миграция е сериозно предизвикателство пред нашите общества от гледна точка на сигурността и стабилността,  Необходимо е засилено сътрудничество на всички държави на произход, на транзит и на крайна дестинация, за постигане на устойчиво и трайно решение. То трябва да гарантира напълно спазването на правата на човека и на суверенното право на държавите да гарантират сигурността на своите граници.  Усилията на международната общност следва да се насочат преди всичко към основните причини за миграцията – политически, социално-икономически и природни.  Особено внимание трябва да се отдели на различните измерения на развитието и на неразривната връзка развитие-сигурност. Ако тези усилия обаче не се подкрепят с активна посредническа и миротворческа дейност, ако не се стигне до разрешаване на бушуващите в момента и предотвратяването на бъдещи конфликти, шансовете им за успех са обречени. И тук виждаме изключително важната, бих казал, незаменимата роля на ООН, която – при наличие на достатъчно политическа воля в държавите-членки, може да укрепва в бъдеще.  В периода на Председателството на Съвета на ЕС България взе активно участие в процеса за договаряне на Глобалния пакт за сигурна, редовна и законна миграция. Приключването на работата по текстовете на Пакта считаме за постижение на многостранното сътрудничество и изразяваме увереност, че неговото приемане на Междуправителствената конференция през декември т. г. в Мароко ще постави началото на успешно прилагане на първата глобална рамка за сътрудничество в областта на международната миграция.  Приветстваме и приключилото съгласуване на текстовете на Глобалния пакт за бежанците, който представлява всеобхватен отговор на широкомащабните бежански потоци, основан на концепцията за споделената отговорност.  В последно време навсякъде по света нараства броят на терористичните актове, нараства и броят на невинните жертви. Нерегламентираните миграционни потоци предоставят широки възможности за проникване в нашите страни и общества на бивши бойци от войната в Сирия, Ирак, Афганистан и др., включително на добре обучени членове на терористични организации като ИДИЛ и Ал-Кайда.  България категорично осъжда всички форми и прояви на тероризъм, независимо от каузата, в името на която са извършени. Те подкопават мира, сигурността, социалното и икономическото развитие на държавите. Ефективното противодействие на този феномен изисква съвместни усилия на цялата международна общност.  В тази връзка подкрепяме ООН в качеството ѝ на универсална организация, която притежава пълния инструментариум за ръководене и координиране на процеса, като същевременно прави възможна обмяната на опит между регионалните организации и националните агенции и способства за обединението на техните усилия.  Подкрепяме дейността на Офиса на ООН за противодействие на тероризма, който предприе конкретни стъпки за интензифициране на дейността на Организацията в това направление, включително като организира Първата среща на високо равнище на ръководителите на национални агенции за борба с тероризма.  Приоритетна задача е предприемането на мерки за предпазване на младите хора от радикализиране и въвличане в мрежите на терористични групи, както и неутрализирането на влиянието на лица и организации, проповядващи извършването на терористични актове.  ГОСПОЖО ПРЕДСЕДАТЕЛ,  В годината, в която отбелязваме 70-та годишнина от приемането на Всеобщата декларация за правата на човека, Република България представя за първи път своята кандидатура за член на Съвета по правата на човека на ООН. Разчитаме на подкрепа от държавите-членки. За нас това не е самоцел, а израз на последователна политика за защита и утвърждаване на правата на човека в България и в световен мащаб.  Изминалото председателство на Съвета на ЕС даде възможност на България да се види приносът в различни области по правата на човека. Възнамеряваме да продължим да споделяме нашите добри практики и като член на Съвета по правата на човека.  Ценностите, които дават смисъл на всяко политическо усилие съединяват в едно миналото, настоящето и бъдещето ни. Само в това единство ние можем да осъзнаем и оценим нашите усилия днес .  България има период в своята история, с който основателно се гордее. Преди 75 години в най-мрачните години на Втората световна война Гражданите, Църквата и будните народни лидери и интелектуалци се противопоставиха на опитите за депортацията на почти 50 000 български евреи към лагерите на смъртта и не позволиха тя да се случи. И това когато нацистка Германия беше подчинила и окупирала почти цяла Европа.  Споделям с вас историята за спасяването на българските евреи, защото тя носи силно послание към настоящето и всички хора, които се чувстват застрашени. Тя показва, че хуманността и смелостта могат да победят силата и безразсъдството и да спасят човешки живот. Напомня ни, че не трябва да се отказваме да постигаме и да се борим за нашия живот и нашите каузи.  Примерът на спасителите ни е нужен днес за да знаем, че ценностите не са забравена категория, а шанс и за нашето бъдеще  Българският пример трябва да бъде познат, за да даде кураж на много хора по света, които и днес се борят за да спасят човешкия си живот и достойнство така както и човешките си права. Нашата мисия днес е да не допуснем връщането на ксенофобията и антисемитизма, незачитането на правото на живот на всяко живо същество по расов, етнически или друг признак. Знаем, че това е възможно и вече се е случвало.  Да гарантираме мира и благоденствието в света е основната ни задача. Убеден съм, че това може да стане не само с оръжия и битки, но и с повече хуманност и отговорност. Повече от всякога се нуждаем и от засилване на ролята и авторитета на ООН в световните дела.  Позволете ми да изразя своята увереност, че с усилията и с добрата воля на всички държави-членки тази голяма цел може да бъде постигната.  БЛАГОДАРЯ, ГОСПОЖО ПРЕДСЕДАТЕЛ.  ", "date": "2018.09.28", "title": "Борисов пред ООН: Моята страна може да служи за пример! (Вижте цялата реч на премиера)"}
{"url": "http://epicenter.bg/article/Alarmiraha-za-biskviti-s-iztekal-srok-na-godnost-v-tri-stolichni-uchilishta-/164613/2/0", "text": "Родители сигнализираха директора на столичното 39-то училище, че на децата им са били раздавани бисквити, които обаче се оказали с два етикета, съобщиха от Нова телевизия.  След като ги разлепили, се оказало, че всъщност срокът на безплатните закуски е изтекъл в началото на септември. Агенцията по храните вече е направила проверка.  Общо поръчаните бисквити били 400 пакета, а фирмата, която отговаря за стола в 39-то училище, обслужва още две училища в София. Оттам са сигнализирали за същия проблем. За сега няма коментар от фирмата.   ", "date": "2018.09.28", "title": "Алармираха за бисквити с изтекъл срок на годност в три столични училища (ВИДЕО)"}
{"url": "http://epicenter.bg/article/Vitseprezidentat-iska-nov-etap-v-otnosheniyata-s-balgarite-v-Ukrayna/164614/2/0", "text": "За по-активна политика на българската държава и нов етап в отношенията с българската общност в Украйна настоява вицепрезидентът Илияна Йотова. Затова тя предприема посещение в местата с компактно българско население. На 3 и 4 октомври Йотова и водената от нея делегация, в която участват представители на бесарабските българи в България, ще посетят селата Задунаевка, Заря, Бановка, Криничное, Лошчиновка.   Вицепрезидентът иска да се запознае с проблемите на българската общност. За Илияна Йотова е важно да се прави политика не за, а със сънародниците ни извън пределите на България.   Изключително важна е работата с младите хора от български произход. Тя е в две посоки – съхраняване на българското самосъзнание и възможностите за развитие в родината на техните деди. Стимулирането им да се обучават и да търсят професионална реализация в България ще бъде тема на разговорите на вицепрезидента.   Един от основните въпроси, който ще бъде повдигнат по време на посещението, е за изучаването на български език. Илияна Йотова ще настоява за гаранции от страна на украинската държава, че приетият Закон за образованието няма да засегне изучаването на български език.   Вицепрезидентът ще обсъди с представителите на българските общности възможностите за тяхното по-тясно единение, за да се чува по-ясно гласът им, когато отстояват правата си.   На 5 октомври Илияна Йотова ще приветства ръководството и възпитаниците на Болградската гимназия „Г. С. Раковски“ по повод 160-годишния юбилей на учебното заведение.", "date": "2018.09.28", "title": "Вицепрезидентът иска нов етап в отношенията с българите в Украйна"}
{"url": "http://epicenter.bg/article/Rumen-Radev--Obshtestvoto-ni-vse-poveche-osaznava-nuzhdata-ot-edinenie/164616/2/0", "text": "Това заяви президентът Румен Радев в специално обръщение към нацията по повод 100-годишния разкол в българската нация.   Държавният глава заяви, че група общественици са се обърнали към него с тази инициатива. Президентът посочи, че наследените обществени разломи трябва да се преодоляват, а не да бъдат употребявани за злободневен политически бизнес.     И заяви,   \"  а бди той да се провежда в името на националния интерес, с уважение към чуждото мнение и свободата на словото.  а борба за законност и правосъдие, на което обществото може да разчита.  а само и единствено под знака на културата и човеколюбието.   Вярвам, че  Процесът ще е дълъг, ще срещне съпротивата на сили, които се хранят от разделението. Но, убеден съм: мъдростта ще победи ожесточението\", каза президентът пред БНТ.         Едните са отстоявали България по фронтовете на Първата световна война и са въстанали с искане за справедлива република. Другите влизат в бой с убеждението, че бранят българската държавност от войнишки метеж. И от двете страни вярват, че жертват живота си за Родината. Бунтът е удавен в кръв. Това е датата на големия български разкол, от който ни делят точно сто години.   В разни епохи той ще противопоставя републиканци и монархисти, граждани и селяни, леви и десни. Ще отнеме живота на десетки хиляди българи. Ще съсипе много съдби. Общонародните цели на Възраждането ни донасят свобода, Съединение и възход.   Великите идеали ще бъдат погребани под безизходни спорове. Те определят и съвременния ни политически дебат, в който    Група общественици се обърнаха към мен с инициатива за национално единение. Убеден съм, че милиони българи съзнават необходимостта от него. Съзнават, че историята не бива да слугува на политиката. Че ожесточението от миналото, минира пътя към бъдещето.   Че ще завърши с победа на някоя от страните на сто и първата или някоя от следващите години.   България избра пътя на европейска демокрация и трябва да гради своето бъдеще около принципите на свободата, законността, справедливостта и уважението към човека.   Единението не закрива политическия дебат, а бди той да се провежда в името на националния интерес, с уважение към чуждото мнение и свободата на словото. Единението не е индулгенция за престъпления, а борба за законност и правосъдие, на което обществото може да разчита. Единението не може да се случи под знамето на никоя идеология, а само и единствено под знака на културата и човеколюбието.   Вярвам, че след години на разделение обществото ни все повече ще осъзнава нуждата от единение. Но, убеден съм: мъдростта ще победи ожесточението.    ", "date": "2018.09.28", "title": "Румен Радев с призив за национално единение: Мъдростта ще победи ожесточението!"}
{"url": "http://epicenter.bg/article/Reporterat-na--quot-Gospodarite-quot--s-parvi-dumi-sled-uvolnenieto--Ne-sam-se-opitval-da-zabludya-nyakogo/164617/2/0", "text": "Това каза репортерът на „Господари на ефира” Димитър Върбанов пред камерата на Нова телевизия. Изявлението му дойде часове, след като бяха разпространени кадри от охранителните камери на склад за храни във Велико Търново, от който Върбанов твърдеше, че е бил изхвърлен със сила.   Записите обаче показват хронологията на случилото се. Първо как трима души от склада за храни, който Върбанов разследва, го избутват от помещението. На кадри от друга камера се вижда как репортерът пада на земята, но не се вижда дали е хвърлен или пада сам. Не се вижда и дали си е ударил главата, както първоначално разказа той пред камерата ни. Върбанов остава на земята известно време, подпрян на лакът, след което ляга по гръб, а операторът му го снима и намества ръката му.   На въпрос защо операторът не му е помогнал, виждайки го в безпомощно състояние, Върбанов отговори така: \"Той като цяло никога не се меси в това, което се случва. Аз самият не се опитвах да се вдигна, тъй като главата ме болеше страшно много\".     Вече отстранението от екипа на \"Господарите\" репортер допълни, че никога не е казвал, че му е нанасян побой.    \"Затвор до 5 години грози репортера Димитър Върбанов, който симулира побой, за да направи репортаж за храни с изтекъл срок на годност\". Това пък заяви пред телевизията говорителят на главния прокурор Румяна Арнаудова.  \"Прокуратурата беше подведена, това е недопустимо. Това, което направи Димитър Върбанов, е тежко престъпление спрямо прокуратурата, за което се предвижда наказание до 5 години лишаване от свобода\", добави тя.  ", "date": "2018.09.28", "title": "Репортерът на \"Господарите\" с първи думи след уволнението: Не съм се опитвал да заблудя някого"}
{"url": "http://epicenter.bg/article/Borisov-pred-Guterish--Evropeyskata-perspektiva-pred-Zapadnite-Balkani-e-garantsiya-za-mir-i-stabilnost/164618/2/0", "text": "По време на своето първо председателство на Съвета на ЕС България се доказа като стабилен партньор за европейските държави, който има политическата воля да търси консенсус. Европейската перспектива пред страните от Западните Балкани е гаранция за мир, сигурност и стабилност в региона. Това заяви българският министър-председател Бойко Борисов по време на срещата си с генералния секретар на ООН Антонио Гутериш в Ню Йорк. Двамата разговаряха в рамките на 73-ата сесия на Общото събрание на ООН, съобщиха от правителствената информационна служба.   Министър-председателят Борисов посочи, че съвместните усилия на държавите от Балканите да насърчат инвестициите и свързаността в региона са насочени към подобряването на стандарта на живот на хората. „Реализацията на проектите за инфраструктурна, транспортна и дигитална свързаност ще променят значително условията за живот в тази част на Европа и ще стимулират икономическия растеж на страните от региона“, обясни премиерът.   Пред генералния секретар на ООН Антонио Гутериш, министър-председателят Бойко Борисов подчерта, че България ще продължава да подкрепя всяка една инициатива, свързана с постигането на траен мир в света. Българският премиер подчерта, че в политиката на ООН за защита и утвърждаване на правата на човека, България поставя особен акцент в областта на превенцията и противодействието на дискриминацията, расизма, ксенофобията, антисемитизма, престъпленията от омраза и всички други прояви на нетолерантност. Бойко Борисов сподели надеждата си и за скорошно разрешаване на конфликта в Близкия изток.   Министър-председателят Борисов изрази мнение, че за България основни инструменти за укрепването на мира и сигурността в света остават глобалното сътрудничество и хуманността.   Министър-председателят Бойко Борисов се срещна и с председателя на 73-та сесия на Общото събрание на Организацията на обединените нации Мария Фернанда Еспиноса Гарсес. Тя поздрави българския премиер за речта му пред участниците в срещата на ООН.   Основната тема на дебата тази година е „ООН за всички хора: глобално лидерство и споделени отговорности за мирни, равнопоставени и устойчиви общества“. Гарсес благодари на министър-председателя Борисов за основните послания в речта му за повече хуманност и отговорност в усилията на всички държави за гарантиране на мир и благоденствие в света.  ", "date": "2018.09.28", "title": "Борисов пред Гутериш: Европейската перспектива пред Западните Балкани е гаранция за мир и стабилност"}
{"url": "http://epicenter.bg/article/Zabranyavat-paralelniya-iznos-na-lekarstva--koito-ne-dostigat-u-nas--VIDEO-/164621/2/0", "text": "Забрана върху износа на лекарства, за които е установен недостиг у нас. Депутатите гласуваха окончателно поправките в Закона за лекарствата, които засягат паралелната търговия, предаде бТВ. Димитър е със заболяване на хипофизата и често търси лекарството си в аптеките. Твърди, че е заради паралелен износ – от нас към страни, където струва повече. \"Миналия месец аз закъснях с 20 дни осигуряването на лекарството, което е проблем, а и постоянно държа връзка с пациенти в страната, които не могат да го намерят с месеци\", обяснява Димитър Стоянов. С промените се създава електронна система за подаване на информация от производители, търговци на едро, аптеки и болници. Ще се следят количествата на медикаментите, за които касата плаща и при недостиг на някое, системата автоматично ще подава сигнал. Така ще се оформя списък с дефицитите. „Този списък ще означава, че наличните в него продукти няма да бъдат изнасяне от търговците, които се занимават легално с тази търговия\", д-р Даниела Дариткова, депутат от ГЕРБ. Ако количеството от някое лекарство задоволява по-малко от 65 на сто от потребностите у нас за месец, то ще влиза в забранителния списък. А когато количествата се нормализират, забраната за износ ще пада. Според паралелните търговци, които имат онлайн платформа за сигнали за липси, разковничето е другаде. \"Не износът е проблемът, а липсата на внос. 53% от нашите сигнали не биха били факт, ако имаше достатъчно внос\", заяви Боряна Маринкова, Българска асоциация за развитие на паралелната търговия с лекарства. Глобата за износ на лекарство от списъка за недостиг е от 50 000 до 100 000 лева. При повторно нарушение ще става 150 000 лева.  ", "date": "2018.09.28", "title": "Забраняват паралелния износ на лекарства, които не достигат у нас (ВИДЕО)"}
{"url": "http://epicenter.bg/article/Borisov-za-priziva-na-Radev--Ne-mozhe-vseki-den-da-kazva--quot-Shte-ometem-GERB-quot--i-da-prizovava-za-edinenie-/164622/2/48", "text": "Не може президентът Радев всеки ден да използва фразите „Ще ометем ГЕРБ, всичко от ГЕРБ ще ометем\", това са негови думи, всеки ден го казва. Всеки ден да напада най-голямата партия, нейните коалиционни партньори. И във един момент излиза и казва - единение. Аз нито веднъж не съм казал срещу него, неговата институция, или който и да е в България, обидна дума. Точно аз съм ги молил в парламента, поне по важни теми да имаме единение. Излиза, че той иска единение в момента, в който той го направи най-голямото разединение. Това коментира премиерът Бойко Борисов по повод обръщението на президента Радев по повод навършването на 100 години от Войнишкото въстание, в което той призова за национално единение по почина на група интелектуалци. \"Какво да коментирам? Нима аз многократно не съм казвал, че два коня по-добре теглят каруцата? Какво получавахме за това? Дайте ми едно негово изказване, в което той яростно да не ни атакува. За това си замълчах, но понеже толкова е вече видно за популизма и за лицемерието, ако щете. Този който каза \"Да ометем ГЕРБ\", този, който каза в парламента на Атанас Атанасов, председателя на \"Да, България\" - \"Остава ти още една седмица\", изведнъж група интелектуалци... Няма да се учудя и ако Нешка Робева е там\", каза още Борисов. \"С две ръце подкрепям желанието му за единение, но, дай пример, г-н Радев, дайте пример за единение. Но не с декларации, не с обръщения\", призова Борисов. Срещнах се с български граждани тук – не ги видях нито много обединени, нито много разединени, коментира още той. Вече знам за всяка дума какъв хейт ще ми хвърли Радев, заяви още Борисов. \"Над 700-800 килограма хероин ще излезе от операцията на \"Капитан Андреево\". Молдовците идват в България да работят, защото банкоматите ни са пълни. Искам да благодаря на службите\", коментира Борисов. По повод скандала с \"Господари на ефира\" премиерът заяви: \"Ще се въздържа от коментар, защото видяхте вчера как ме пресирахте да дам мнение по случай, звънях на МВР, бяха арестувани и виждате какво стана след това, нищо повече няма да коментирам\". \"Не съм реагирал спонтанно в случая с репортера на \"Господари на ефира\". Във всяко стадо има черна овца. Не трябва да променяме принципите си. Ние трябва да сме непримирими срещу посегателството на журналисти\", каза още Борисов. \"Следващата година е ред на президента Радев в ООН. Да не каже обаче, че сега го пращам някъде. Ако иска, следващата година да дойде. И с две ръце съм за единение, ако действително го иска, аз съм готов за срещи и разговори. Ще му козирувам като трети във властта, ако иска единение\", заключи премиерът. Ние доста сме разговаряли с Майкъл Помпео по стратегически въпроси, за съвместните бази у нас, за отличното представяне на нашите военни в бойните учения. Разговаряме и за проектите за модертизация на армията. Отлична оценка за България. Това обясни премиерът за срещата си с държавния секретар на САЩ Майкъл Помпео. Похвалихме се и за акцията срещу наркотиците, все пак бяхме съпредседатели с президента Тръмп на конференцията срещу наркотиците и дни след това заловихме такава голяма пратка, каза още Борисов.  ", "date": "2018.09.28", "title": "Борисов за призива на Радев: Не може всеки ден да казва \"Ще ометем ГЕРБ\" и да говори за единение!"}
