{"url": "http://www.focus-news.net/news/2017/10/31/2452571/the-new-york-times-spored-fbr-napadenieto-v-manhatan-e-teroristichna-ataka.html", "text": "Според ФБР, нападението в Манхатън е терористична атака и е третирано по този начин от властите, пише The New York Times. По информация на полицията, след като е излязъл от автомобила си, нападателят е крещял „Аллах Акбар“. \r\nПо-рано във вторник, шофьор навлезе във велоалея в Манхатън, като според местните власти осем души са загубили живота си и поне още десет са ранени. Нападателят след това се е включил в движението по близкия булевард, където се е блъснал в друга кола, след което е излязъл от превозното средство, държейки фалшиви оръжия. Полицията е успяла да го рани и арестува впоследствие.  Цанко Цолов", "date": "2017.10.31", "title": "The New York Times: Според ФБР, нападението в Манхатън е терористична атака"}
{"url": "http://www.focus-news.net/news/2017/10/31/2452539/varna-riosv-otbelyaza-mezhdunarodniya-den-na-cherno-more.html", "text": "Експерти от РИОСВ – Варна и Басейнова дирекция „Черноморски район“ отбелязаха Международния ден на Черно море с ученици от III ПМГ „Акад. Методий Попов“. Това съобщиха от пресцентъра на инспекцията.\r\nВ актовата зала на гимназията журналистката Цветелина Атанасова представи книгата си „Моето Черно море“. В нея авторката увлекателно представя биологичното разнообразие на Черно море, начините за опазването му и илюстрира написаното с видеоматериали на DVD. Книжката, предназначена за деца и ученици е издадена с подкрепата на Предприятието за управлението на дейностите по опазване на околната среда (ПУДООС) към Министерството на околната среда и водите. Учениците получиха автограф от журналистката с пожелание да обичат и пазят своето море. Гости на премиерата бяха и представители на дирекция „Образование и младежки дейности“ към община Варна.\r\nОт 31 октомври 1996 г., когато шестте Черноморски страни подписват Стратегическия план за Черно море, последният ден на месеца се отбелязва като Международен ден на Черно море.", "date": "2017.10.31", "title": "Варна: РИОСВ отбеляза Международния ден на Черно море"}
{"url": "http://www.focus-news.net/news/2017/10/31/2452540/veselka-asenova-ruo-vidin-v-oblastta-aktsentat-v-obrazovatelnata-sistema-tryabva-da-se-postavi-varhu-profesionalnoto-obrazovanie.html", "text": "Акцентът в образователната система във Видинска област трябва да се постави върху професионалното образование, каза за Радио „Фокус“ – Видин началникът на Регионалното управление на образованието Веселка Асенова. Тя посочи, че през последните години стремежът на повечето родители е децата да учат в университет, независимо каква специалност ще придобият, а така се губи интересът към професионалното образование. Веселка Асенова допълни, че в областта има много шивашки предприятия и има необходимост от разкриване на една паралелка, подготвяща кадри за шивашката индустрия. „Това може да стане, само ако родителите са убедени, че трябва да насочат към тази професия децата си. Трябва да се работи с родителите. Във Видин е имало такива паралелки, но те бяха закрити заради липса на ученици, които да се запишат в тях“, допълни Асенова. Според нея, ако родителите бъдат убедени, че децата им трябва да имат професия ще може да се разкрие такава паралелка във видинските професионални гимназии. „Целта е след завършването си децата да започнат работа по професията си в някое от шивашките предприятия във Видин и да останат тук“, каза Веселка Асенова. Екипите по обхващане и задържане на децата в системата на образование са посетили 1569 семейства във Видинска община и около 400 в другите общини в областта, каза началникът на Регионалното управление на образованието Веселка Асенова. Тя посочи, че 50 деца от областта са издирени и записани на училище.\r\nАнна ЛОЗАНОВА", "date": "2017.10.31", "title": "Веселка Асенова, РУО-Видин: В областта акцентът в образователната система трябва да се постави върху професионалното образование"}
{"url": "http://www.focus-news.net/news/2017/10/31/2452541/afp-ispanskiyat-sad-prizova-na-razpit-karles-puchdemon-i-chlenove-na-pravitelstvoto-mu.html", "text": "Испанският съд съобщи, че е привикал бившия лидер на Каталуния Карлес Пучдемон и други 13 бивши членове на неговото правителство на разпит през тази седмица, преди срещу тях да бъдат повдигнати обвинения в сепаратизъм, предава  AFP.\r\n„14-те са призовани да се появят пред съда в четвъртък или в петък (2 и 3 ноември 2017 г.) и са им дадени три дни срок, за да внесат общ депозит в размер от 6,2 млн. евро в случай на евентуални санкции“, пише в официално заявление на висшия криминален съд на Испания.  Виктор Турмаков", "date": "2017.10.31", "title": "AFP: Испанският съд призова  на разпит Карлес Пучдемон и членове на правителството му"}
{"url": "http://www.focus-news.net/news/2017/10/31/2452542/stolichna-obshtina-nyama-da-dopuska-firmi-s-prekrateni-dogovori-za-nekachestvena-rabota-da-uchastvat-v-targove-za-golemi-infrastrukturni-proekti-obzor.html", "text": "На проверка на ремонтните дейности на бул. „Тодор Каблешков“ кметът на София Йорданка Фандъкова заяви, че фирми с прекратен договор за некачествена работа няма да се допускат до участие в търгове за големите инфраструктурни проекти. Тази възможност се предоставя в новия Закон за обществените поръчки. Кметът посочи, че Столична община налага най-строгите санкции на фирмите изпълнители, а контролът върху качеството на ремонтните дейности е изключително сериозен. Само за последните 2-3 години са наложени санкции на стойност над 2 млн. лева. \r\nВъв връзка с ремонтите в столицата Йорданка Фандъкова обясни, че работата по бул. „Тодор Каблешков“ ще приключи по-рано и движението в участъка от бул. „Бъкстон“ до Кауфланд ще бъде пуснато на 20 ноември. Изгражда се нов четирилентов участък от булеварда, с тротоари и осветление. През следващото лято ще се ремонтира следващият участък от Кауфланд до бул. „Цар Борис III“, с цялостна реконструкция на кръстовището. Кметът поясни, че до 20 ноември ще бъде пуснато и движението по последния участък от бул. „Княз Александър Дондуков“. До края на следващата седмица ще бъде отворено движението по бул. „Монтевидео“ в участъка до Нов Български университет, а по последния участък от булеварда - до края на ноември. \r\nПрез 2018 година ще се извършват ремонтни дейности по булевардите „Граф Игнатиев“ и „Ген. Михаил Скобелев“. Йорданка Фандъкова посочи, че през следващата година ще започне и реконструкцията на трамвайните линии по бул. „Цар Борис III“ и по ул. „Каменоделска“. Тя обясни, че задача на Столична Община е продължаването на мерките за по-чист въздух. Подготвят се и допълнителните мерки, свързани с информираност на гражданите и осигуряване на повече пешеходни пространства и велоалеи.\r\nБиляна ИВАНОВА", "date": "2017.10.31", "title": "Столична община няма да допуска фирми с прекратени договори за некачествена работа да участват в търгове за големи инфраструктурни проекти (ОБЗОР)"}
{"url": "http://www.focus-news.net/news/2017/10/31/2452543/sport-stouk-siti-i-uotford-shte-badat-nakazani-za-sbivane-na-igrachi.html", "text": "Футболната асоциация на Англия заведе дело срещу Стоук Сити и Уотфорд заради сбиването на играчи от двата отбора по време на мача от 10-ти кръг на английското първенство, провел се на 28 октомври.\r\nНападателят на Уотфорд Трой Дини е дисквалифициран за три мача от Премиър Лийг заради сбиване с полузащитника на Стоук Сити Джо Алън.  Така той ще пропусне следващите мачове на отбора си срещу Евъртън, Уест Хен и Нюкасъл.  Виктор Турмаков", "date": "2017.10.31", "title": "Спорт: Стоук Сити и Уотфорд ще бъдат наказани за сбиване на играчи"}
{"url": "http://www.focus-news.net/news/2017/10/31/2452544/kyustendil-protivopozharnata-sluzhba-v-grada-izvarshva-proverki-vav-vrazka-s-otoplitelniya-sezon.html", "text": "Противопожарната служба в Кюстендил извършва проверки във връзка с отоплителния сезон. Това каза пред Радио „Фокус” – Кюстендил Пламен Янев, началник на сектор „Превантивна и контролна дейност” към Регионална дирекция „Пожарна безопасност и защита на населението” – Кюстендил. По думите му по време на проверките се набляга на обекти за обществено предназначение – училища, детски градини, социални заведения. В същото време се проверяват и жилища на самотни хора или на трудно подвижни хора. „Проверяват се котелните помещения, отоплителните и нагревателните уреди, инсталациите, коминните тела. Проверките са комплексни и касаят спазване на пожарните правила и норми”, каза Пламен Янев.\r\nВенцеслав ИЛЧЕВ", "date": "2017.10.31", "title": "Кюстендил: Противопожарната служба в града извършва проверки във връзка с отоплителния сезон"}
{"url": "http://www.focus-news.net/news/2017/10/31/2452545/predstoyashti-mezhdunarodni-sabitiya-za-1-noemvri-agentsiya-fokus.html", "text": "Германските политически партии ще проведат нов кръг консултации за формиране на коалиционно правителство.\r\n*** Израелският министър-председател Бенямин Нетаняху е на официално посещение във Великобритания, където ще се срещне с нейния министър-председател Тереза Мей. \r\n*** Президентът на Русия Владимир Путин е на посещение в Иран, където ще се срещне с иранския си и с азербайджанския си колеги Хасан Роухани и Илхам Алиев.\r\n*** Ще премине последния ден от конференция за ядрената енергетика, организирана от Международната агенция за ядрена енергетика.\r\n***", "date": "2017.10.31", "title": "Предстоящи международни събития за 1 ноември (Агенция \"Фокус\")"}
{"url": "http://www.focus-news.net/news/2017/10/31/2452546/inzh-atanas-stoilov-kmet-na-obshtina-aksakovo-uchilishtata-i-detskite-gradini-sa-zaredeni-s-gorivo-za-zimniya-period.html", "text": "Училищата и детските градини, разположени на територията на община Аксаково, са готови за работа през предстоящия зимен сезон. Това каза в интервю за Радио „Фокус“ – Варна инж. Атанас Стоилов, кмет на Община Аксаково. Той допълни, че във всички учебни и детски заведения са издадени заповеди на директорите с посочени лица от персонала, които отговарят за поддръжка, контрол и безопасност на парните, водопроводните и електрическите инсталации както през работните, така и през почивните дни. Средно училище „Свети Климент Охридски“, град Аксаково, детска градина „Дружба“ и детска градина „Детство мое“ се отопляват на газ. Основно училище „Свети Климент Охридски“, село Изворско, детска градина „Славейче“, село Любен Каравелово, детска градина „Детелина“, филиал „Добри Чинтулов“, село Въглен, се отопляват на дърва. С дизелово гориво се отопляват в Средно училище „Свети Свети Кирил и Методий“, град Игнатиево, Основно училище „Свети Климент Охридски“, село Кичево, Основно училище „Иван Вазов“, село Любен Каравелово, Основно училище ‚Христо Смирненски“, село Въглен, както и детска градина „Мир“ в град Игнатиево. С електроенергия се отоплява детска градина „Детелина“ в село Изворско. Кметът инж. Атанас Стоилов отбеляза, че преди началото на учебната година е направена профилактика на парните инсталации, котлите и горелките и е заредено гориво, достатъчно за зимния период.\r\nМарияна ВАЛЕНТИНОВА", "date": "2017.10.31", "title": "Инж. Атанас Стоилов, кмет на Община Аксаково: Училищата и детските градини са заредени с гориво за зимния период"}
{"url": "http://www.focus-news.net/news/2017/10/31/2452547/36-godishen-mazh-e-zadarzhan-vav-vrazka-s-dvoynoto-ubiystvo-v-selo-dolni-dabnik-obzor.html", "text": "Плевенски криминалисти разследват смъртта на мъж и жена от село Долни Дъбник. Сигналът за престъплението е подаден на телефон 112 около 08.35 часа сутринта на 31 октомври, а пристигналите на място служители на реда констатират смъртта на 71-годишен мъж, убит в дома му. Пострадала била и 35-годишната му дъщеря, която незабавно е транспортирана до лечебно заведение, където малко по-късно е починала. Започналите оперативни действия от страна Областната дирекция на МВР в Плевен навеждат разследващите до заключението, че вероятните мотиви за тежкото криминално деяние са лични. \r\nПо-късно през деня предприетите оперативно-издирвателни действия довеждат до задържането на лице, заподозряно за съпричастност към извършеното престъпление. Главният секретар на МВР главен комисар Младен Маринов поясни, че задържаният е 36-годишен мъж, който е познат на правораздавателните органи, не е осъждан, но има 5 криминалистични регистрации. Главен комисар Маринов уточни, че до задържането му се е стигнало след проведени мероприятия на територията на 3 областни дирекции – Стара Загора, Габрово и Плевен и напомни, че мотивът на престъплението не е с цел грабеж, а вероятно е битов.", "date": "2017.10.31", "title": "36-годишен мъж е задържан във връзка с двойното убийство в село Долни Дъбник (ОБЗОР)"}
{"url": "http://www.focus-news.net/news/2017/10/31/2452548/reuters-talibanite-sa-uvelichili-teritoriite-v-afganistan-pod-svoy-kontrol.html", "text": "Според мониторинговата организация „Специален главен инспекторат за възстановяването на Афганистан“ през последните шест месеца талибаните са увеличили територията в страната, която контролират, предаде  Reuters.\r\nПрез август 2017 г. 13% от 407-те общини в Афганистан са под контрола или влиянието на Талибаните в сравнение с 11% през февруари същата година. Това означава, че нови 700 хил. души сега живеят под контрола на терористите. Новите данни са белег на влошаващата се ситуация в страната. Победите на талибаните засилват притесненията за възможността на афганистанските сили за сигурност да се справят с дейността им. \r\nСпоред доклада на организацията в от началото на годината се наблюдава 52% ръст на цивилните жертви при въздушни удари на международната коалиция или на афганистанските ВВС в сравнение със същия период миналата година. Наблюдава се и рязко увеличаване на „вътрешните нападения“ от терористи, насочени срещу американските и афганистанските въоръжени сили.  Виктор Турмаков", "date": "2017.10.31", "title": "Reuters: Талибаните са увеличили териториите в Афганистан под свой контрол"}
{"url": "http://www.focus-news.net/news/2017/10/31/2452549/dots-ganka-baeva-institut-po-rozata-ima-zasilen-interes-v-otglezhdaneto-na-eterichno-masleni-i-lechebni-kulturi.html", "text": "Има засилен интерес в отглеждането на етерично-маслени и лечебни култури, каза за Радио „Фокус“ доц. Ганка Баева, директор на Института по розата и етерично-маслените култури в Казанлък. Тя поясни, че Институтът остава единственият специализиран център за научноизследователска, приложна и обслужваща дейност в цяла България, с най-голям брой регистрирани сортове на етеричномаслени култури. Само за последните 3-4 години с пъти са увеличени площите с лавандула, маточина и лайка. „Трайно се увеличават и насажденията от маслодайна роза“, каза Баева.\r\nЗа 2017 година събраната продукция от маслодайна роза отчита ръст от 3,5% спрямо 2016 година, като се наблюдава по-нисък среден добив.\r\nПри лавандулата през тази година събраната продукция е с ръст от 70,1% спрямо 2016г., с по-висок среден добив с 22%. През последните години расте интересът към насажденията с лайка и маточина“, поясни още директорът на Института по розата.\r\nСлавяна ГАЙДАРОВА", "date": "2017.10.31", "title": "Доц. Ганка Баева, Институт по розата: Има засилен интерес в отглеждането на етерично-маслени и лечебни култури"}
{"url": "http://www.focus-news.net/news/2017/10/31/2452550/balgarsko-konsulstvo-otvori-vrati-v-tarakliya-moldova-obzor.html", "text": "Вие ще имате връзка с родината 24 часа, 7 дни в седмицата. С тези думи вицепремиерът и министър на външните работи Екатерина Захариева се обърна към стотиците наши сънародници в Тараклия, Молдова събрали се на официалната церемония, на която тя, заедно с молдовския си колега Андрей Галбур откриха тържествено българско консулство в града. Според Захариева идеята е тази служба да предоставя не само административни услуги, а да бъде и център на културата. Тя изрази надежда българският бизнес да бъде мотивиран да дойде и да инвестира в Тараклия, за да създава работни места. „Вие сте щастливи хора, защото имате две прекрасни родини - България и Молдова. Надявам се вашата първа родина да бъде все по-близо до вас“, обърна се българският първи дипломат към жителите на Тараклия. Захариева благодари на молдовския си колега Андрей Галбур за пълното съдействие при откриването на консулството и от своя страна призова за подкрепа на усилията на молдовското правителство за европейска интеграция на страната.\r\nОт МВнР поясниха, че първият работен ден на консулството е на 1 ноември 2017 г., а консулският окръг обхваща територията на районите Тараклия, Кахул, Кантемир, Бесарабска и Гагаузия. Първоначално съставът на консулството ще бъде от един дипломат (консул) и един технически служител, а от министерството уверяват, че мисията е оборудвана с най-модерната техника за снемане на биометрични данни по стандарти на Шенген.  \r\nЕкатерина Захариева заяви още, че се гордее, че първият български университет зад граница е в Тараклия. Тя обеща страната ни да помага на сънародниците ни в Молдова не само с предоставяне на стипендии за обучение във висши училища, но и като финансира различни проекти за подобряване на инфраструктурата в рамките на помощта за развитие. Министър Захариева изрази радостта си от факта, че в Тараклия има присъствие на български медии - пресклуб на БТА и ефирно излъчване на радио „Фокус”. От другата седмица в Южна Молдова се очаква да зазвучи и програма “Христо Ботев” на БНР, а Радио „Фокус“ ще кандидатства за лиценз и в столицата Кишинев. \r\nОт своя страна външният министър на Молдова Андрей Галбур обяви, че целта им е да подпомогнат българската общност в Молдова да живее възможно най-комфортно. „Да се чувства част от нас, но същевременно да съхрани българската култура и обичаи”, каза молдовският вицепремиер и външен министър. Той декларира, че Република Молдова е отворена за българските инвеститори и изтъкна, че на парламентарните избори догодина за първи път, благодарение на промяната в изборното законодателство, жителите на Тараклия ще могат да изпратят свой депутат в парламента, тъй като областта бе обособена като самостоятелен едномандатен избирателен район. \r\nПо повод откриването на консулството в Тараклия, ректорът на Тараклийския държавен университет „Г. Цамблак“ д-р Мария Паслар коментира, че то ще даде възможност за нови инвестиционни проекти и откриване на нови работни места. По думите ѝ консулството ще улесни българите от Южна Молдова във времево и финансово отношение, за да могат да получават по-лесен достъп до различни услуги. „Освен това се открива възможност и за разширяване на двустранните отношения с България в много области - икономика, култура, образование. Тази постоянна и засилена грижа от страна на България ние, бесарабските българи, усещаме постоянно. За последните 30 г. България е направила не малко за Тараклия – финансовото подпомагане на различни учебни заведения и културни институции, проектът за пречистване на питейна вода в Тараклийския регион, огромната финансова подкрепа на Тераклийския държавен университет, както и неговото методическо подпомагане“, аргументира се д-р Паслар.", "date": "2017.10.31", "title": "Българско консулство отвори врати в Тараклия, Молдова (ОБЗОР)"}
{"url": "http://www.focus-news.net/news/2017/10/31/2452551/politico-predsedatelyat-na-svdp-zayavi-che-shansovete-za-formirane-na-koalitsiya-v-germaniya-sa-50-na-50.html", "text": "Председателят на Свободната демократическа партия (СвДП) на Германия Кристиан Линднер заяви, че шансовете за формиране на управляваща коалиция със Съюза ХДС/ХСС и „Зелените“ са „50 на 50“, пише  Politico.\r\nЛинднер заяви, че партията му има „най-големи различия със „Зелените“, добавяйки, че отсрещната страна трябва да пристъпи към компромис относно миграционните и бежански въпроси.  „Не сме се приближили до решение на споровете. Затова и виждам, че шансовете за формиране на коалицията са 50 на 50“, съобщи той . \r\n„Зелените“ и СвДП също така спорят относно финансовото министерство в бъдещото правителство. Свободните демократи са изразили интерес към поста, но миналата седмица председателят на „Зелените“ Симоне Петер заяви, че СвДП „не трябва да приема, че финансовото министерство им е предоставено“.  Виктор Турмаков", "date": "2017.10.31", "title": "Politico: Председателят на СвДП заяви, че шансовете за формиране на коалиция в Германия са „50 на 50“"}
{"url": "http://www.focus-news.net/news/2017/10/31/2452552/inzh-mihail-rashkov-api-osigureni-sa-mezhdu-60-i-80-ot-neobhodimite-kolichestva-inertni-materiali-za-poddarzhane-na-patishtata-pri-zimni-usloviya.html", "text": "Областните пътни управления са осигурили между 60 и 80% от необходимите количества инертни материали за поддържане на републиканската пътна мрежа при зимни условия.  Това каза за Радио „Фокус“ инж. Михаил Рашков, директор Дирекция „Поддържане на пътната инфраструктура“. Инж. Рашков допълни, че наличните количества към този момент са в рамките на изискванията, предвидени в подписаните от фирмите договори. По думите му традиционните критични точки през зимните месеци са проходите. “Най-невралгичните точки са проходите. Особено за пример мога да дам бързата реакция, която трябва да правим на „Витиня“ – и на магистралата, и на първокласния път. „Владая“ по същия начин, както и „Вакарел“ и „Траянови врата“. Това са невралгичните пунктове около София. Разбира се, тук започва „Петрохан“, Троянски проход и така наред – „Шипка“, Проходът на Републиката, Ришкият проход, това са невралгичните пунктове, и преди „Пампорово“ - „Превала“. Инж. Михаил Рашков препоръча на шофьорите преди да тръгват на път, да се обадят и в Ситуационния център на АПИ. „Като си кажат маршрута, по който ще тръгнат, веднага могат да получат, дори така по телефона, информация къде, какво се случва на пътя“, отбеляза инж. Михаил Рашков. Той допълни, че с влизането в сила от 1 ноември на зимното поддържане на пътищата се предвиждат ежедневни проверки за налични материали и техника. Инж. Рашков допълни, че за неизпълнение на договорните отношения се налагат глоби в размер от 10 до 40 хиляди лева.", "date": "2017.10.31", "title": "Инж. Михаил Рашков, АПИ: Осигурени са между 60 и 80% от необходимите количества инертни материали за поддържане на пътищата при зимни условия"}
{"url": "http://www.focus-news.net/news/2017/10/31/2452553/patnicheski-avtobus-se-preobarna-na-avtomagistrala-trakiya-17-dushi-postradaha-obzor.html", "text": "Пътнически автобус се преобърна на автомагистрала \"Тракия\" при км 296 в посока Бургас. Инцидентът стана късно в понеделник, като сигналът е получен в полицията към 22.00 часа. На територията на ОДМВР-Ямбол в района на Стралджа автобус с около 31 пътници е пътувал по линията София-Слънчев бряг, излязъл е извън пътното платно и се е преобърнал. Вследствие на катастрофата 17 души пострадаха, като трима от тях останаха под лекарско наблюдение, загинали няма. 13 души са били откарани за преглед в ямболска болница, а четирима в бургаско лечебно заведение. От тези в Бургас един човек е оставен за наблюдение, а другите са изписани. В Ямбол двама пострадали са оставени под наблюдение, а останалите са прегледани и освободени. 11 души не са били с наранявания и са продължили по маршрута си с друг осигурен автобус. Извършен е оглед на мястото от дежурна оперативна група. По случая е образувано досъдебно производство. Продължават работите по изясняване на факти и обстоятелства. \r\nСобственикът на транспортно-туристическата компания „Юнион Ивкони” Георги Атанасов обясни за Агенция „Фокус“, че шофьорът на автобуса е преминал през медицински преглед, който е показал, че всичко е нормално. Той уточни, че все още няма официална информация за причините катастрофата. „Разговарях с шофьора на автобуса много за кратко снощи, но все още беше прекалено изплашен и объркан, за да може да каже каквото и да било“, каза още Атанасов. По думите му автобусът е преминал задължителен технически преглед преди 10 дни. „А освен това преди тръгване на всеки курс се прави проверка на техническата изправност на автобусите“, обясни още той. От фирмата излязоха с официална позиция, в която посочиха, че до този момента нямат „фаворизирана версия за причината за катастрофата“, защото разполагат единствено с крайно противоречивите разкази на пътниците. От там уточниха, че все още не знаят версията на шофьора за инцидента, нито версиите по които работи следствието и подчертаха, че нито тяхна, нито на журналистите работа е да се влиза в хипотези за инцидента. От „Юнион Ивкони“ обясниха, че шофьорът е бил инструктиран и тестван за алкохол преди курса, както и че е почивал в предишния ден, а автобусът е минал предпътен технически преглед, като само преди седмица е реализиран и периодичният му технически преглед. ОТ дружеството бяха категорични, че не са правили компромис със сигурността на пътниците и няма да правят такъв и добавиха, че на извънреден мениджърски съвет тази ще бъде взето решение за допълнителното обезщетение на пострадалите пътници от страна на Дружеството.\r\nМеждувременно министърът на транспорта, информационните технологии и съобщенията Ивайло Московски разпореди незабавна комплексна проверка на фирма „Юнион Ивкони“. В рамките на няколко дни инспекторите на ИА „Автомобилна администрация“ ще проверят цялостната дейност на превозвача, като ще обърнат специално внимание на организацията на превозите, графиците и спазването на изискванията за почивките на водачите, както и всички необходими документи за осъществяването на транспортната услуга. Проверка се извършва и за конкретния случай, като констатациите и материалите от инспекцията ще бъдат предоставени на разследващите органи. \r\nПредвид предстоящия зимен сезон, екипите на ИА „Автомобилна администрация“ ще се фокусират върху подготовката на транспортните средства за извършването на обществен превоз на пътници и товари. Ще се обръща специално внимание на състоянието на гумите, спирачните системи, светлините и общото техническо състояние. Инспекторите ще следят за спазването на времената за управление и почивка на водачите, както и за наличието на всички необходими документи. \r\nМалко по-късно главният секретар на МВР гл. комисар Младен Маринов уточни, че най-вероятно става въпрос за умора на водача и изгубване на контрол над МПС-то. Той подчерта, че съответните фирми ще трябва да вземат мерки и да създадат такава организация, че да осигурят достатъчно почивка на водачите, защото те отговарят за много пътници. Според него не всичко трябва да опира само до контрола на МВР, а трябва да носят отговорност и тези хора, които организират и извършват този бизнес, съответно и получават печалба за тази дейност.", "date": "2017.10.31", "title": "Пътнически автобус се преобърна на автомагистрала \"Тракия\", 17 души пострадаха (ОБЗОР)"}
{"url": "http://www.focus-news.net/news/2017/10/31/2452219/patnicheski-avtobus-se-e-preobarnal-na-avtomagistrala-trakiya-nyama-zaginali.html", "text": "Пътнически автобус се е преобърнал на автомагистрала \"Тракия\", съобщава пресцентърът на МВР. \r\nСигналът за пътния инцидент е получен в полицията към 22 часа в понеделник. По първоначални данни, на автомагистрала “Тракия”, на територията на ОДМВР-Ямбол, в района на Стралджа, автобус с 31 пътници, пътувал в посока към Бургас, е излязъл извън пътното платно и се е преобърнал. Според информацията до момента, няма загинали и тежко пострадали. Пътниците са транспортирани за преглед. На мястото на инцидента са екипи на Пътна полиция. Предстои изясняване на обстоятелствата, довели до инцидента.", "date": "2017.10.31", "title": "Пътнически автобус се е преобърнал на автомагистрала \"Тракия\", няма загинали"}
{"url": "http://www.focus-news.net/news/2017/10/31/2452220/madrid-zayavi-che-zasega-nyama-ogranichenie-na-svobodata-na-pridvizhvane-na-karles-puchdemon.html", "text": "Все още не е наложено ограничение на свободата на придвижване на Карлес Пучдемон, който испанските власти отстраниха от поста на лидер на Каталуния след едностранното  провъзгласяване на независимост на региона, съобщиха от правителството на Испания за в. El Periodico. Ако свободата на бившия регионален лидер бъде ограничена без съдебно постановление, то задържането би било незаконно, казаха от правителството. \r\nПо-рано в европейските медии се разпространи информация, че бившият лидер на Каталуния е напуснал тайно територията на Испания и в момента заедно с няколко бивши членове на своето правителство се намира в Брюксел, където може да поискат политическо убежище. От канцеларията на премиера на Белгия Шарл Мишел не отхвърлиха, но и не опровергаха тези сведения. Калина Жекова", "date": "2017.10.31", "title": "Мадрид заяви, че засега няма ограничение на свободата на придвижване на Карлес Пучдемон"}
{"url": "http://www.focus-news.net/news/2017/10/31/2452221/predstoyashti-sabitiya-v-stranata-za-31-oktomvri-agentsiya-fokus.html", "text": "Вицепрезидентът Илияна Йотова ще бъде гост на Професионална гимназия „Братя Евлоги и Христо Георгиеви“ и ще вземе участие в тържествената програма „Будители“, организирана от клуб „Родолюбие“. \r\nПо-късно в същия ден вицепрезидентът ще бъде гост на тържественото честване на 130-годишнината от основаването на Средно училище „Васил Левски“ - Карлово, което ще се състои в Народно читалище „Васил Левски 1861 г“.  \r\nИлияна Йотова и кметът на Община Карлово Емил Кабаиванов ще проведат съвместен брифинг в сградата на Общината в 16.30 часа. \r\n***\r\nОт 11.30 часа, министърът на туризма Николина Ангелкова ще подпише рамков договор за сътрудничество между Министерството на туризма и Русенския университет „Ангел Кънчев“.\r\n***\r\nОт 10.00 часа, в Аулата на Софийския университет „Св. Климент Охридски“ министърът на образованието и науката Красимир Вълчев ще участва в церемония по награждаване на български ученици с високи постижения в различни области на науката.\r\n***\r\nОт 11.30 часа, в зала „Пресцентър“ министърът на регионалното развитие и благоустройството Николай Нанков ще направи изявление пред медиите, след като проведе среща с председателя на Управителния съвет на Агенция „Пътна инфраструктура“ инж. Дончо Атанасов и директорите на областните пътни управления в страната. На нея ще бъде докладвана създадената организация за зимно поддържане на пътищата, което се въвежда от 1 ноември. \r\n***\r\nОт 13.00 часа в сградата на МВР министър Валентин Радев ще даде своя редовен месечен брифинг. \r\n***\r\nОт 09.30 часа, в заседателната зала в сградата на Висшия съдебен съвет, ул. „Eкзарх Йосиф” № 12, ще се проведе заседание на Съдийската колегия на Съвета. \r\n***\r\nОт 10.00 часа в Националния пресклуб на БТА ще се проведе пресконференция, организирана от Федерация „Български пациентски форум“ на тема „Повече пари за здраве през 2018 г.? Надзорният съвет на НЗОК подписа смъртната присъда на пациентите и на българското здравеопазване“.\r\n***\r\nОт 10.30 часа Кметът на София Йорданка Фандъкова ще провери  строителните дейности по реконструкцията и разширението на ул. „Тодор Каблешков“ (влизане от „Цар Борис III“). \r\n***\r\nОт 10.30 часа, в зала „Средец“ на София Хотел Балкан ще се проведе кръгла маса на тема \"Приоритетите на енергийния сектор в България до 2050 г.: европейски перспективи и стратегически рискове\". Участие във форума ще вземат  председателят на Комисията за енергийно и водно регулиране Иван Иванов, ръководителят на Представителството на Фондация „Конрад Аденауер“ в България Торстен Гайслер, председателят на Комисията по енергетика в Народното събрание Делян Добрев и др.\r\n***\r\nОт 11.00 часа, в заседателната зала на Съюза на юристите в България, на адрес София, ул. \"Пиротска\" № 7, етаж III ще се проведе пресконференция по проект „Гражданска инициатива за укрепване на интегритета на съдебната система“ на тема \"Още за интегритета на магистратите\". \r\n***\r\nОт 11.00 часа в хотел „Рила“ ще бъде открит форумът за лидерство и иновации в образованието „Учителят в действие“. Приветствие към участниците ще отпавят председателят на Синдиката на българските учители Янка Такева и кметът на община Самоков Владимир Георгиев.\r\n***\r\nОт 11.00 часа в Големия салон на БАН ще бъде представен документът „Възгледи за национални цели и приоритети за устойчиво развитие на България“, който екип от учени, интелектуалци и индустриалци изработиха. \r\n***\r\nОт 11.00 часа в кино „Люмиер Лидл” ще се състои основната пресконференция за КИНОМАНИЯ 2017.\r\n***\r\nОт 13.00 до 15.00 часа, пред служебния вход на Министерството на земеделието  храните и горите, ще се проведе протестен митинг на пчеларите с искания за промени в нормативната уредба и изплащане на субсидии по мярка 11 от Програмата за развитие на селските райони, както и за отваряне на схемата за подпомагане de minimis.\r\n***\r\nОт 15.00 часа, в залата на Централна автогара – София, народният представител от ГЕРБ-Кюстендил Ивайло Константинов организира среща-дискусия относно нормативната рамка и актуалните законови промени, свързани с транспортния бранш и автобусните превозвачи.\r\n***\r\nОт 15.00 до 17.00 часа, в постоянната приемна на БСП – София на ул. \"Леге\" №10, етаж 1, народният представител от \"БСП за България\" Ирена Анастасова и общинският съветник Николай Николов ще проведат приемна за граждани. \r\n***\r\nПо случай Деня на будителите – 1 ноември Националният исторически музей /НИМ/ ще направи възстановка на занятие в старо възрожденско училище. Музеят кани на 31 октомври, 1 и 2 ноември децата, които искат да научат и да опитат как едно време техните връстници са се учили да пишат и да четат „Аз”, Буки”, „Веди” - върху пясък и с перо.  \r\n***\r\nОт 17.00 часа, на ул. „Алабин“ 16-20 ще се проведе представление на младите възрожденци от Общобългарския комитет \"Васил Левски\". \r\n***\r\nОт 17.00 часа в Регионален исторически музей – София ще бъде открита изложбата „Под знака на Меркурий“. Тя е посветена на търговията в София, като обхваща периода от Античността до края на 80-те год. на ХХ в.\r\n***\r\nОт 17.30 часа, по инициатива на редакцията на списание „Аз съм българче“, в Туристическия информационен център „ ЛАРГО“ ще бъдат представени  наградените творби от юбилейния, десети, национален конкурс за детска рисунка „Нарисувай ми слънце“\r\n***\r\nОт 11.00 часа в зала „22 септември“ ще се проведе церемония по награждаването на лауреатите в конкурса „Страхливият умира всеки ден, смелият – само веднъж“.\r\n***\r\nОт 14.30 часа, в експо център „Флора“ в Морската градина, ще се проведе тематичната конференция „Черно море – европейски перспективи“. В нея ще участват домакинът Димитър Николов – кмет на община Бургас, Лиляна Павлова – министър за българското председателство на Съвета на ЕС 2018 г., Атанаска Николова – зам.-министър на околната среда и водите, Ивелина Василева -  председател на Парламентарната комисия по околна среда и водите. \r\n***\r\nОт 16.30 часа в Културен център „Морско казино“ ще се състои откриването на изложбата, с която млади фотографи от цялата страна отбелязват Международния ден на Черно море. \r\n***\r\nОт 9.10 часа в актовата зала на III ПМГ „Акад. Методий Попов“ ще бъде представена книгата „Моето Черно море“ на журналистката Цветелина Атанасова. Събитието е част от инициативите на РИОСВ-Варна и Басейнова дирекция „Черноморски район“ за Международния ден на Черно море. \r\n***\r\nОт 11.30 часа на ул. Михаил Колони\" във Варна ще бъде представена книгата \"От деца за деца\" с най-добрите приказки от литературен конкурс. \r\n***\r\nОт 11.00 часа във фоайето пред зала \"Варна\"ще се състои официалното връчване на общинско отличие за млад учител за мотивиран и добър старт в учителската професия.\r\n***  \r\nОт 11.00 часа в аулата на Ректората на ВТУ ще се проведе тържествено събрание по случай Деня на народните будители. Акад. Антон Дончев, 49-ият почетен доктор на Великотърновския университет, ще получи инсигниите на Doctor honoris causa. \r\n***\r\nОт 10.30 часа в общата читалня на РБ „Христо Ботев“ ще се проведе състезание „1000 причини да се гордеем, че сме българи“. \r\n***\r\nОт 11.00 часа в заседателната зала на сградата на общината, Каварна ще отбележи Международния ден на Черно море със специално подготвена програма. \r\n***\r\nОт 16.30 часа, в заседателната зала на община Каварна, веднага след редовното заседание на Общински съвет, на информационна среща ще бъдат обсъдена възможности за финансиране от европейските структурни и инвестиционни фондове. \r\n***\r\nСлужба „Военна полиция” ще проведе демонстрация на способности пред ученици и граждани на Столична община. Демонстрацията, която ще наблюдава министърът на отбраната Красимир Каракачанов, ще започне в 11.30 ч. на площад „Св.  Дух“ в гр. Нови Искър.\r\n***\r\nОт 09.30 часа, зала №1 Апелативен съд Пловдив ще гледа делото, образувано по жалба на подсъдимия Асен Гюрганчев срещу присъда на Окръжен съд – Пловдив, с която е признат за виновен в това, че на 13.04.2017 г. в гр. Пловдив на бул. „Шести септември“ при управление на моторно превозно средство е нарушил правилата за движение като е причинил смъртта на Б.К., като деецът е избягал от местопроизшествието. \r\n***\r\nОт 10.00 часа в пресклуба на БТА - Пловдив, бул.\"Шести септември\" 140 ще се проведе пресконференция на Шнайдер Електрик България ЕООД. Дружесвото ще представи проект „Социална политика и добри практики в Шнайдер Електрик България“ за повишаване на качеството, организацията и привлекателността на работните места в производственото предприятие в индустриална зона „Радиново“. \r\n***\r\nОт 17.30 часа в библиотека „Иван Вазов“ ще се проведе церемония за връчване на почетното звание „Следовник на народните будители“. \r\n***\r\nОт 14.00 часа, в зала 712 на Областна администрация – Разград, областният управител на Разград свиква заседание на Областната епизоотична комисия на 31 октомври във връзка с мерките за недопускане на разпространението на птичи грип на територията на страната.\r\n***\r\nОт 18.00 часа, в зала „Европа“ на Доходно здание, ще се състои церемонията по връчване на Националната литературна награда „Елиас Канети“ за 2017 година.\r\n***  \r\nОт 16.00 часа в изложбената зала на къщата музей „Алеко Константинов“ ще бъде представена Документална изложба „Будителската мисия на театъра“ от фондовете на Исторически музей и библиотеката при ПБНЧ „Еленка и Кирил Д. Аврамови 1856“. \r\n***\r\nОт 18.00 часа, в залата на I етаж на РБ „Захарий Княжески“ ще се проведе официално връчване на наградата „Анастасия Тошева” на Община Стара Загора и наградата на Съюза на учените „Будител на Стара Загора”.\r\n***\r\nОт 15:00 часа, в двора на Читалище „Зора“ в Сливен ще се състои церемония по откриване на паметна плоча на Стефан Георгиев Гидиков-първият председател на читалище „Зора“.\r\n***\r\nОт 17.30 часа в зала „Хасково“ на Община Хасково ще се проведе обществено обсъждане във връзка с изискванията от Насоките за кандидатстване по Оперативна програма „Региони в растеж“ 2014-2020, Приоритетна ос 1 „Устойчиво и интегрирано градско развитие“ и изменение и допълнение на Наредба за реда и условията за управление и разпореждане с общинските жилища на територията на община Хасково.\r\n***\r\nОт 17.30 часа в Регионална библиотека „Стилиян Чилингиров” ще гостува Христо Димитров – хореограф, режисьор, продуцент; създател и ръководител на Национален фолклорен ансамбъл „Българе“.", "date": "2017.10.31", "title": "Предстоящи събития в страната за 31 октомври (Агенция „Фокус”)"}
{"url": "http://www.focus-news.net/news/2017/10/31/2452222/api-vremenno-dvizhenieto-se-osashtestvyava-samo-v-izprevarvashtata-lenta-pri-km-296-na-am-trakiya-v-posoka-burgas.html", "text": "Временно движението се осъществява само в изпреварващата лента при км 296 в посока Бургас на АМ \"Тракия\", в участъка Чарда - Воденичене, поради пътнотранспортно произшествие. Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.10.31", "title": "АПИ: Временно движението се осъществява само в изпреварващата лента при км 296 на АМ \"Тракия\" в посока Бургас"}
{"url": "http://www.focus-news.net/news/2017/10/31/2452223/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Обвиненията, повдигнати срещу Пол Манафорт, който бе председател на предизборния щаб на Доналд Тръмп, не споменават името на държавния глава. Това пише вестник New York Times. Вместо това те включват в детайли неговите действия по време на работата му в Украйна, като според събраните доказателства, Манафорт е участвал в укриването на 18 млн. долара. В официалният обвинителен акт, пише, че той е използвал „скритите си отвъдокеански богатства за да се радва на разточителен начин на живот в САЩ, без да плаща данъци“. Вестникът пише още, че Манафорт и неговия съдружник Рик Гейтс „многократно са давали невярна информация в данъчни декларации, банкови и държавни институции“. Стана ясно, че друг бивш член на предизборния щаб на Тръмп – Джордж Пападопулос, е признал, че е дал лъжлива информация пред ФБР относно срещите си с руски професор, който е имал връзка с „руски официални лица“, според текста на обвинителния акт. \r\nХора, близки до Манафорт заявиха, че не могат да предоставят никаква информация, която би помогнала на прокурорите да образуват дело и срещу Доналд Тръмп.    Джордж Пападопулос, един от бившите съветници на американския президент Доналд Тръмп и участвал в предизборната му кампания, призна че е представил неверни данни пред ФБР, отнасящи се до чуждестранната намеса на американските президентски избори през 2016 г. Това пише ежедневникът The Hill, като се позовава на официална информация от Министерството на правосъдието на страната. 30-годишият бивш съветник по въпросите за външната политика е излъгал относно връзките си с руски професор. Пападопулос е заявил, че срещата му с него е станала преди да се присъедини към предизборния щаб на Тръмп, но по-късно се е отрекъл от дадените показания, след като разследващите органи успели да съберат достатъчно доказателство, оборващи неговото твърдение.\r\nСамопризнанията му са направени по-рано през октомври, но властите ги направиха публични едва в понеделник, след като срещу Пол Манафорт и Рик Гейтс бяха повдигнати обвинения относно руската намеса на изборите в САЩ миналата година.  Иран ще отвори всички свои граници с Иракски Кюрдистан в следващите дни, заявиха от Техеран в понеделник, пише The Jerusalem Post. Съобщението е направено малко след като кюрдският лидер Масуд Барзани обяви, че ще се откаже от поста си, считано от първи ноември. Барзани бе обвиняван като главен организатор на провелия се в кюрдската автономна област референдум за независимост, в който мнозинството от жителите заявиха желанието си за отделяне от Ирак. След проведения в края на септември вот, кюрдите срещнаха остра международна реакция от Иран, Турция и Багдад, които наложиха редица ограничения спрямо Ербил, като знак на несъгласие от гласуването, определено също така като незаконно от иракския премиер Хайдар ал Абади.\r\nЧаст от тези мерки бе решението на Иран да затвори всички свои граници с автономната област, но говорител на техеранското правителство заяви, че \"граничните ограничения между Иран и региона на Иракски кюрди ще бъдат вдигнати в следващите дни\". Кметът на Балъкешир и член на управляваща в Турция „Партия на справедливостта и развитието“, подаде оставка в понеделник, пише Daily Sabah. Вестникът припомня, че това поредната от поредицата оставки на градоначалници, започнала след като кметът на Истанбул напусна поста си по-рано през октомври. Президентът на страната Реджеп Тайип Ердоган отказа да даде подробна информация защо предприема смяната на градоначалниците на по-големите населени места, като разкри само, че според него управляващата партия страда от \"износване\" на кадрите. Сред кметовете, чиято оставка бе поискана, е този на Анкара Мелих Гоькчек, който бе на власт в града в последните 23 години.", "date": "2017.10.31", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/10/31/2452224/the-washington-post-obvineniyata-sreshtu-manafort-sa-samo-nachaloto.html", "text": "Независимото разследване за руска намеса в предизборната кампания на американския президент Доналд Тръмп направи своя най-сериозен ход от старта си през май, пише The Washington Post. Бившият председател на предизборната кампания на Тръмп Пол Манафорт и неговият бивш бизнес партньор Рик Гейтс бяха обвинени в заговор срещу САЩ, пране на пари и даване на лъжливи показания. \r\nОсвен това в понеделник стана ясно, че политическият съветник на Тръмп за външната политика Джордж Пападопулос по-рано този месец се е признал за виновен за това, че е дал неверни показания в рамките на разследване на ФБР за връзките му със свързани с правителството на Русия лица. \r\nПравни експерти предричат това да е само началото на разследването на специалния прокурор Робърт Мюлър. Калина Жекова", "date": "2017.10.31", "title": "The Washington Post: Обвиненията срещу Манафорт са само началото"}
{"url": "http://www.focus-news.net/news/2017/10/31/2452225/otkrito-e-tyalo-v-blizost-do-otlomkite-na-ruski-helikopter-kray-arhipelaga-shpitsbergen.html", "text": "Открито е тяло в близост до отломките на катастрофиралия руски хеликоптер във водите на Северния ледовит океан край архипелага Шпицберген, предаде Reuters, като се позова на местните власти. Тялото е намерено на дъното на океана на около 130 метра от хеликоптера, който се разби в четвъртък близо до Баренцбург. На борда му са пътували петима членове на екипажа и трима пътници. Това е първото намерено тяло след инцидента. Останалите седем души са в неизвестност и се предполага, че са загинали. Калина Жекова", "date": "2017.10.31", "title": "Открито е тяло в близост до отломките на руски хеликоптер край архипелага Шпицберген"}
{"url": "http://www.focus-news.net/news/2017/10/31/2452226/pravitelstvoto-odobri-darzhavniya-byudzhet-za-2018-g-obzor.html", "text": "Правителството одобри държавния бюджет за 2018 г., както и актуализираната средносрочна бюджетна прогноза за периода 2018-2020 година, която представлява мотивите към законопроекта. Кабинетът ще продължава да насочва своите усилия в подкрепа на запазване на икономическата и финансовата стабилност, както и за създаване на условия за икономически растеж в съответствие със заложените приоритети, цели и мерки в Програмата за управление на правителството за периода 2017-2021 година. Основните параметри на бюджетната рамка за периода 2018-2020 година показват реалистичност на фискалните цели при спазване на установените фискални правила. Приоритетите в Бюджет 2018 са фокусирани върху мерки, свързани с продължаване на реформите в сектор „Образование“, с отбраната и сигурността, социалната и здравна политика, както и провеждането на Председателството на Съвета на ЕС през първата половина на следващата година. Освен това се осигурява подкрепа за педагогическите специалисти и привличане на млади хора в професията. Политиката по приходите е ориентирана към поддържане на икономическия растеж, подобряване на бизнес средата и насърчаване на инвестициите чрез запазване на ниски нива на данъчните ставки на корпоративните данъци и данъците върху доходите на физическите лица, ограничаване на данъчните измами и повишаване на макроикономическата и фискална устойчивост в дългосрочен план. \r\nВ социалната сфера от 1 януари 2018 г. е предвидено увеличение на обезщетенията и помощите за отглеждане на малко дете от една до две годишна възраст, за отглеждане на дете по чл. 7, ал. 1 от Закона за семейни помощи за деца и на минималния дневен размер на паричното обезщетение за безработица. През 2018 г. се предвижда продължаване на финансирането на социалните услуги „Личен асистент“, „Социален асистент“ и „Домашен помощник“ за подобряване качеството на живот на хората с увреждания, както и на деца, които се нуждаят от постоянна грижа в ежедневието си. Предвидено е и увеличение на средствата за персонал за социалните работници, за да бъде запазен административният капацитет и нормалното функциониране на структурите към министъра на труда и социалната политика.\r\nВ сферата на здравеопазването за 2018 г. е предвидено допълнително право на разходи в размер на 400 млн. лв. по бюджета на НЗОК. Като приоритетни направления и дейности остават спешната медицинска помощ, електронното здравеопазване, майчиното и детско здравеопазване, асистираната репродукция, лечебните заведения за болнична помощ, както и лекарствената политика. Допълнителни разходи са предвидени и в подкрепа на приетата от Министерския съвет Концепция за развитие на системата за спешна медицинска помощ в Република България 2014-2020 г.\r\nАктуализираната средносрочна бюджетна прогноза за периода 2018-2020 г. предвижда увеличаване на размера на минималната работна заплата от 460 лв. на 510 лв. от 1 януари 2018 година, на 560 лв. от 1 януари 2019 година и на 610 лв. от 1 януари 2020 година.\r\nОсигурителната политика за периода 2018-2020 г. предвижда запазване на съотношенията на осигурителните вноски за фондовете на държавното обществено осигуряване. За 2018 г. се повишава размерът на осигурителната вноска за фонд „Пенсии” на ДОО с един процентен пункт. За периода 2018-2020 година се увеличава минималният осигурителен доход за самоосигуряващите се лица, съответно за 2018 година в размер на 510 лв.; за 2019 година – 560 лв.; за 2020 година – 610 лв., като отпада скалата за определяне на диференцирани минимални осигурителни доходи, съобразно облагаемия доход. \r\nОт началото на 2018 година се предвижда и увеличение на минималния месечен размер на осигурителния доход за регистрираните земеделски стопани и тютюнопроизводители от 300 лв. на 480 лева. \r\nПо отношение на пенсионната политика в периода 2018-2020 г. продължава увеличаването на възрастта за придобиване право на пенсия от 1 януари всяка година с по 2 месеца за жените и с по 1 месец за мъжете. Необходимият осигурителен стаж за придобиване право на пенсия и за двата пола продължава да се увеличава с по 2 месеца всяка година до достигане на 35 години и 10 месеца за жените и 38 години и 10 месеца за мъжете през 2020 година. Минималната възраст за пенсиониране на работещите в сектор „Сигурност” продължава да се увеличава с по 2 месеца до достигане на 53 години и 6 месеца през 2020 година.\r\nУправлението на държавния дълг ще бъде в съответствие с основните цели и правила на фискалната политика и ще отчита състоянието и прогнозите в тригодишен хоризонт на основните макроикономически показатели. Към края на първото полугодие на 2017 г. номиналният размер на държавния дълг намалява до 25 199,3 млн. лв. в сравнение с нивото от 25 751,1 млн. лв., отчетено в края на 2016 година, а към края на деветмесечието на 2017 г. номиналният размер на държавния дълг възлиза вече на 23,5 млрд. лв., като въз основа на очакваното изпълнение на дълговите параметри към края на бюджетната година се предвижда до достигне ниво от 23,6 млрд. лв. или под прага на предвиденото в Закона за държавния бюджет за 2017 г. дългово ограничение от 23,9 млрд. лева.\r\nПрез 2018 г. се планира поемането на нов вътрешен държавен дълг под формата на ДЦК в размер до 1 млрд. лв. за частично покриване на предстоящите погашения по дълга на обща стойност от 1,6 млрд. лв., в т.ч. 1,2 млрд. лв. падежи на държавни ценни книжа на вътрешния пазар и 0,4 млрд. лв. погашения по външни държавни заеми. Останалата част от 0,6 млрд. лв. ще бъде покрита със средства, спестени от осигуреното финансиране на планирания дефицит за 2017 г. поради очакванията за балансирано бюджетно салдо към края на годината. Реализирането на отрицателно нетно дългово финансиране се очаква да доведе до намаление на държавния дълг до 23,5 млрд. лв. към края на 2018 г. или 22,3% от прогнозното ниво на БВП. \r\nПри намаляващо съотношение на държавния дълг към прогнозния БВП през тригодишния период се очаква към края на 2020 г. дългът да възлезе на 23,8 млрд. лв. или 20% от БВП, което се обуславя от подобрената бюджетна позиция на страната.\r\nФинансовият министър Владислав Горанов определи Бюджет 2018 като добър и уточни, че ще даде възможност за нормалното функциониране на всички държавни органи и институции. По думите му ще дойде време, когато ще растат заплатите с по-голям темп и в останалите сектори, но преди да се изхарчат тези пари, трябва да се произведат. Горанов уточни, че предстоят задълбочени дебати в българския парламент, но подчерта, че има уверението на коалиционните партньори, че са удовлетворени от рамката и бюджетът ще бъде подкрепен в пленарна зала. Според него не би трябвало да има изненади при гласуването и обсъждането на бюджета. Финансовият министър коментира и субсидиите на партиите, като посочи, че не е сигурен, че ако се намалят, демокрацията ще укрепне. \r\nЛюба АЛЕКСИЕВА", "date": "2017.10.31", "title": "Правителството одобри държавния бюджет за 2018 г. (ОБЗОР)"}
{"url": "http://www.focus-news.net/news/2017/10/31/2452227/reuters-germanskite-partii-nameriha-nyakoi-dopirni-tochki-v-koalitsionnite-pregovori.html", "text": "Партиите, обмислящи да обединят сили в следващото правителство на Германия, откриха допирни точки в преговорите върху образованието и дигиталната инфраструктура, но остават разединени по въпросите, които предизвикаха конфронтация сред тях миналата седмица, предаде Reuters. В понеделник се възобновиха преговорите между консерваторите, Зелените и Свободните демократи, след като канцлерът Ангела Меркел свика среща през уикенда, за да опита да сближи позициите на партиите принудени от изборните резултати да формират неловко партньорство. „Паузата за размисъл се отрази добре“, каза Андреас Шойер, лидер на германския Християнсоциален съюз (ХСС). За преговорите върху образованието, дигитализацията, пенсиите и трудовата политика, както и вътрешната сигурност обаче винаги се е смятало, че ще са по-леки, в сравнение с въпросите за имиграцията, фискалната политика и околната среда, които предизвикаха сериозни разцепления между тях миналата седмица, коментира агенцията. Калина Жекова", "date": "2017.10.31", "title": "Reuters: Германските партии намериха някои допирни точки в коалиционните преговори"}
{"url": "http://www.focus-news.net/news/2017/10/31/2452228/reuters-ruskata-agentsiya-za-internet-prouchvaniya-e-publikuvala-vav-feysbuk-okolo-80-000-posta-za-dve-godini.html", "text": "В опит да окажат влияние над политиката на САЩ в рамките на две години служители на руската \"Агенция за интернет проучвания“ са публикували във „Фейсбук“ около 80 000 поста, които може да достигнали около 126 милиона американци. Това се посочва в писмените показания на представител на социалната мрежа, представени пред американските депутати, предаде Reuters. \r\nМеждувременно, „Туитър“ е установил 2 752 профила, свързани с руската агенция, посочи източник, запознат с показанията на компанията. През септември „Туитър“ съобщи за 201 профила. \r\nТази седмица представители на компаниите „Фейсбук“, „Туитър“ и „Гугъл“ трябва да се явят пред комисии в Конгреса на САЩ във връзка с предполагаемите руски опити за разпространяване на дезинформация в месеците преди и след президентските избори в САЩ от 2016 г. \r\nРуското правителство отрича обвиненията, че опитва да повлияе на изхода от изборите, в които президентът Доналд Тръмп победи демократа Хилари Клинтън. Калина Жекова", "date": "2017.10.31", "title": "Reuters: Руската \"Агенция за интернет проучвания“ е публикувала във „Фейсбук“ около 80 000 поста за две години"}
{"url": "http://www.focus-news.net/news/2017/10/31/2452229/the-independent-byagstvoto-na-katalunskiya-lider-v-bryuksel-tlasna-parviya-raboten-den-v-nezavisima-kataluniya-kam-haosa.html", "text": "Първият работен ден на администрацията на Каталуния – най-новата „независима“ страна в Европа - доби извънредно и драматично развитие, след като лидерът й избяга в Брюксел след повдигнатите от испанското правителство обвинения в бунт, организиране на размирици и злоупотреба, пише The Independent. Карлес Пучдемон отпътува за белгийската столица, след като главният прокурор на Испания обяви намеренията си да повдигне обвинения, които могат да навлекат до 30 години затвор на каталунския лидер и други членове на правителството в Барселона, което бе наскоро разпуснато от Мадрид. \r\nВестта идва ден след като белгийският министър по миграцията заяви, че Пучдемон може да поиска политическо убежище в неговата страна. „Каталунците, които се чувстват под политическа заплаха, могат да потърсят убежище в Белгия и това включва Пучдемон“, каза Тео Франкен. \r\nВ ден, изпълнен с обвинения, контраобвинения и объркване, Пучдемон публикува снимка на сградата на областната админстрация с каталунския флаг до този на Испания, придружен с думите „Добро утро“. Това доведе до предположението, че той, както обеща по-рано, се е явил в кабинета си както обикновено. Представители на испанското правителство обаче казват, че през това време той вече е кроил планове да избяга в Брюксел. Този ход простира към континента каталунската криза, която не показва признаци да приближава края си. ЕС отказва да признае декларацията за независимост на региона, но фламандската националистическа партия на Франкен има силни връзки с каталунските сепаратисти, а нейни представители са заявявали, че ще положат всички усилия да попречат на екстрадицията на Пучдемон в Испания, ако той поиска убежище в Белгия. Калина Жекова", "date": "2017.10.31", "title": "The Independent: Бягството на каталунския лидер в Брюксел тласна първия работен ден в „независима“ Каталуния към хаоса"}
{"url": "http://www.focus-news.net/news/2017/10/31/2452230/ukrainskaya-pravda-adam-osmaev-i-amina-okueva-sa-otkazali-darzhavna-ohrana-sled-predishno-napadenie.html", "text": "Обвиненият в подготовката на покушение срещу руския президент Владимир Путин чеченец Адам Осмаев и неговата съпруга Амина Окуева, чиито автомобил бе подложен на обстрел в района на Киев, са отказали охрана след предишното нападение над тях, датиращо от началото на лятото, съобщи „Украинская правда“, като се позова на представител на украинската полиция. \r\nПо-рано стана известно, че автомобилът, в който са се намирали Осмаев и Окуева е бил подложен на обстрел, докато е преминавал на жп-прелез в близост до украинската столица. В резултат на нападението Окуева е загинала, а съпругът й е ранен. \r\nПредишното покушение над двамата бе извършено в Киев в началото на лятото. Тогава Осмаев бе ранен, а нападателят бе неутрализиран от Окуева. Двамата са отказали държавна охрана няколко месеца след първото нападение. Не се посочват причините за отказа. Калина Жекова", "date": "2017.10.31", "title": "„Украинская правда“: Адам Осмаев и Амина Окуева са отказали държавна охрана след предишно нападение"}
{"url": "http://www.focus-news.net/news/2017/10/31/2452231/evrodeputatite-shte-debatirat-po-finansovata-ramka-na-es-sled-2020-godina-po-vreme-na-balgarskoto-predsedatelstvo-obzor.html", "text": "По време на официалната си визита в България членовете на ЕП от Комисията по регионално развитие с председател Искра Михайлова (ДПС/АЛДЕ) се срещнаха с премиера Бойко Борисов. Той заяви, че кохезионната политика на ЕС намалява разликите между държавите членки, а в България това може да се види във всеки град. „Виждаме инфраструктурата, която е изградена през последните 10 години, виждаме построените пречиствателни станции, заводи за преработка на отпадъци, метро“, посочи премиерът. Бойко Борисов обясни, че по време на Председателството България ще положи всички усилия за насочване на дебата в конструктивна посока, за да се стигне до работещи решения за развитието на ЕС. Според евродепутатите председателството на Съвета на ЕС идва в точния момент за България, защото страната може да покаже реалните постижения от кохезионната политика и споделените ползи за всички държави членки. \r\nПредседателят на комисията Искра Михайлова посочи, че по време на Българското председателство се очаква да бъде представена като вариант финансовата рамка на ЕС за периода след 2020 година. Предвижда се да има и разширена среща с Комитета на регионите. Тя обясни, че цел на визитата на евродепутатите е да се види как работи кохезионната политика в България и да се коментират възможностите за развитието на политиката в бъдеще.\r\nМинистърът за Българското председателство Лиляна Павлова заяви, че за да бъде финансовата рамка на ЕС изпълнена със съдържание, от България се очаква провеждането на дебати и дискусии на експертно и политическо ниво. „Като председатели на Съвета от нас се очаква да бъдем неутрален балансьор на всички 28 държави, което е едно нелеко предизвикателство“, посочи министърът. \r\nПо повод посещението на еврокомисаря Гюнтер Йотингер вицепремиерът Томислав Дончев коментира: „Големият дебат за бъдещето на бюджета на ЕС ще стане особено горещ, за зло или за добро, включително и по време на Българското председателство“. Според него роля на България по време на Председателството е организирането на дискусии и консултации, и модерирането на качествен дебат. \r\nЕвродепутатът от ГЕРБ/ЕНП Андрей Новаков обясни, че към момента 35% от бюджета на ЕС е за кохезия, 45% са за земеделие. Той допълни, че за да продължи същото съотношение при същия обем на инвестиции след Брекзит е очевидно, че вноските трябва да се увеличат. „Ако приемем и усещането ми е такова, че има относително съгласие за това, че към момента бюджетът разпределя 1% от брутния национален доход, това ще се промени до към 1,10%“, коментира Андрей Новаков. \r\nБиляна ИВАНОВА", "date": "2017.10.31", "title": "Евродепутатите ще дебатират по финансовата рамка на ЕС след 2020 година по време на Българското председателство (ОБЗОР)"}
{"url": "http://www.focus-news.net/news/2017/10/31/2452232/api-vazstanoveno-e-dvizhenieto-pri-km-296-na-am-trakiya-v-posoka-burgas-v-uchastaka-charda-vodenichene.html", "text": "Възстановено е движението при км 296 на АМ \"Тракия\" в посока Бургас, в участъка Чарда - Воденичене, съобщиха от пресцентъра на АПИ. По-рано бе съобщено, че движението в участъка се извършва само в изпреварващата лента поради пътнотранспортно произшествие.", "date": "2017.10.31", "title": "АПИ: Възстановено е движението при км 296 на АМ \"Тракия\" в посока Бургас, в участъка Чарда - Воденичене"}
{"url": "http://www.focus-news.net/news/2017/10/31/2452233/the-times-sdelkata-za-brekzit-shte-tryabva-da-se-glasuva-ot-britanskite-deputati.html", "text": "Споразумението за Брекзит ще трябва да залегне в британското законодателство и да стане обект на внимателно разискване и гласуване на британските депутати в Камарата на общините и Камарата на лордовете, пише The Times. Досега премиерът Тереза Мей и министърът за Брекзит Дейвид Дейвис настояваха да бъде дадена възможност на парламента да гласува за крайната сделка. Министрите обаче се съгласиха, че позициите им са несъстоятелни и правителството ще трябва да заложи ключови елементи от споразумението за излизане на Великобритания от ЕС директно в британското законодателство. Този компромис може да бъде оповестен още в началото на следващия месец. Той открива перспективи за дълга парламентарна битка и разединение в навечерието на Брекзит, пише изданието. Калина Жекова", "date": "2017.10.31", "title": "The Times: Сделката за Брекзит ще трябва да се гласува от британските депутати"}
{"url": "http://www.focus-news.net/news/2017/10/31/2452234/lbua-adam-osmaev-vizhda-ruska-sledva-v-napadenieto-pri-koeto-toy-be-ranen-a-saprugata-mu-zagina.html", "text": "Чеченецът, обвинен за подготвяне на покушение над руския президент Владимир Путин, Адам Осмаев вижда руска следва в нападението, при което загина съпругата му Амина Окуева. Това заяви той пред украинския портал LB.ua. \r\nНападението бе извършено в понеделник вечерта в района на украинската столица. В резултат на обстрел над автомобила, в който са пътували двамата съпрузи, Окуева е загинала, а самият Осмаев е ранен. \r\nТой свърза атаката с опита за убийство на украинския депутат Игор Мосийчук, случило се по-рано този месец. „Същото е, това са зъбци в една верига, както при покушението срещу Мосийчук. Тук действа терористична групировка“, отбеляза Осмаев. Калина Жекова", "date": "2017.10.31", "title": "LB.ua: Адам Осмаев вижда руска следва в нападението, при което той бе ранен, а съпругата му загина"}
{"url": "http://www.focus-news.net/news/2017/10/31/2452235/balgariya-v-svetovnite-medii-agentsiya-fokus.html", "text": "Българският финансов министър Николай Петров подаде оставка, която бе приета от премиера Бойко Борисов в понеделник, предава Independent Balkan News Agency", "date": "2017.10.31", "title": "България в световните медии (Агенция \"Фокус\")"}
{"url": "http://www.focus-news.net/news/2017/10/31/2452236/the-guardian-sad-vdigna-zabranata-za-sluzhba-na-transseksualni-vav-amerikanskata-armiya.html", "text": "Съд вдигна забраната, наложена от американския президент Доналд Тръмп, за транссексуални да постъпват на военна служба, пише The Guardian. Съгласно постановлението, военнослужещи, сменили пола си след постъпване на служба, също няма да бъдат изключвани от армията.  Това е първото съдебно решение от многобройните дела, заведени срещу забраната. Тя бе оповестена на 26 юли. През август министърът на отбраната на САЩ и министърът на вътрешната сигурност получиха официална заповед от Тръмп за прекратяване набирането на транссексуални във Въоръжените сили на САЩ и спиране на покриването на медицински манипулации за смяна на пола чрез военните програми за здравеопазване.Калина Жекова", "date": "2017.10.31", "title": "The Guardian: Съд вдигна забраната за служба на транссексуални във американската армия"}
{"url": "http://www.focus-news.net/news/2017/10/31/2452237/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Споразумението за Брекзит ще трябва да залегне в британското законодателство и да стане обект на внимателно разискване и гласуване на британските депутати в Камарата на общините и Камарата на лордовете, пише The Times. Досега премиерът Тереза Мей и министърът за Брекзит Дейвид Дейвис настояваха да бъде дадена възможност на парламента да гласува за крайната сделка. Министрите обаче се съгласиха, че позициите им са несъстоятелни и правителството ще трябва да заложи ключови елементи от споразумението за излизане на Великобритания от ЕС директно в британското законодателство. Този компромис може да бъде оповестен още в началото на следващия месец. Той открива перспективи за дълга парламентарна битка и разединение в навечерието на Брекзит, пише изданието.\r\nПървият работен ден на администрацията на Каталуния – най-новата „независима“ страна в Европа - доби извънредно и драматично развитие, след като лидерът й избяга в Брюксел след повдигнатите от испанското правителство обвинения в бунт, организиране на размирици и злоупотреба, пише The Independent. Карлес Пучдемон отпътува за белгийската столица, след като главният прокурор на Испания обяви намеренията си да повдигне обвинения, които могат да навлекат до 30 години затвор на каталунския лидер и други членове на правителството в Барселона, което бе наскоро разпуснато от Мадрид. \r\nВестта идва ден след като белгийският министър по миграцията заяви, че Пучдемон може да поиска политическо убежище в неговата страна. „Каталунците, които се чувстват под политическа заплаха, могат да потърсят убежище в Белгия и това включва Пучдемон“, каза Тео Франкен. \r\nВ ден, изпълнен с обвинения, контраобвинения и объркване, Пучдемон публикува снимка на сградата на областната админстрация с каталунския флаг до този на Испания, придружен с думите „Добро утро“. Това доведе до предположението, че той, както обеща по-рано, се е явил в кабинета си както обикновено. Представители на испанското правителство обаче казват, че през това време той вече е кроил планове да избяга в Брюксел. Този ход простира към континента каталунската криза, която не показва признаци да приближава края си. ЕС отказва да признае декларацията за независимост на региона, но фламандската националистическа партия на Франкен има силни връзки с каталунските сепаратисти, а нейни представители са заявявали, че ще положат всички усилия да попречат на екстрадицията на Пучдемон в Испания, ако той поиска убежище в Белгия. \r\nСъд вдигна забраната, наложена от американския президент Доналд Тръмп, за транссексуални да постъпват на военна служба, пише The Guardian. Съгласно постановлението, военнослужещи, сменили пола си след постъпване на служба, също няма да бъдат изключвани от армията.  Това е първото съдебно решение от многобройните дела, заведени срещу забраната. Тя бе оповестена на 26 юли. През август министърът на отбраната на САЩ и министърът на вътрешната сигурност получиха официална заповед от Тръмп за прекратяване набирането на транссексуални във Въоръжените сили на САЩ и спиране на покриването на медицински манипулации за смяна на пола чрез военните програми за здравеопазване.", "date": "2017.10.31", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/10/31/2452238/usgs-zemetresenie-s-magnitud-70-e-registrirano-v-tihiya-okean-v-rayona-na-nova-kaledoniya.html", "text": "Земетресение с магнитуд 7,0 е регистрирано в Тихия океан в района на Нова Каледония, съобщава Геологичният институт на САЩ (USGS). Трусът е бил регистриран в 00,42 ч. местно време (02,42 ч. българско време). Епицентърът е бил на дълбочина от 14,9 км и на разстояние от 120 км източно от град Тадин. \r\nНяма съобщения за жертви и разрушения. Няма обявена опасност от цунами. Калина Жекова", "date": "2017.10.31", "title": "USGS: Земетресение с магнитуд 7,0 е регистрирано в Тихия океан в района на Нова Каледония"}
{"url": "http://www.focus-news.net/news/2017/10/31/2452239/kommersant-rusiya-planira-da-sakrati-voennoto-si-prisastvie-v-siriya.html", "text": "Руските власти разглеждат възможността да изтеглят част от военния контингент на Русия от Сирия, съобщава руският вестник „Коммерсант“, като се позовава на източници. Планира се да бъдат запазени сили, включително системи за противовъздушна отбрана, на базите в Хмеймим и Тартус. Сред попадащите под съкращение подразделения е и смесена авиогрупа на Въздушнокосмическите сили на Русия. \r\nСпоред източниците, причина за съкращенията е успехът в борбата срещу терористичната групировка „Ислямска държава“, която в момента контролира по-малко от 5% от сирийската територия. Освен това, Москва ще работи за политическо, не военно решение на конфронтацията между сирийските правителствени сили и въоръжената опозиция. Калина Жекова", "date": "2017.10.31", "title": "„Коммерсант“: Русия планира да съкрати военното си присъствие в Сирия"}
{"url": "http://www.focus-news.net/news/2017/10/31/2452240/oriol-hunkeras-karles-puchdemon-shte-napravi-izyavlenie-pred-mediite-v-bryuksel.html", "text": "Отстраненият от длъжност лидер на Каталуния Карлес Пучдемон ще направи изявление пред международните медии в белгийската столица, съобщи неговият заместник в разпуснатата от правителството на Испания администрация на Каталуния Ориол Хункерас в ефира на каталунската телевизия 324. „Пучдемон ще обясни сам всичко. Както самият той каза, той всичко ще разкаже и съм уверен, че ще направи това по-добре от мен“, каза Хункерас в отговор на молба да коментира ситуацията с изчезването на Пучдемон от Барселона. Калина Жекова", "date": "2017.10.31", "title": "Ориол Хункерас: Карлес Пучдемон ще направи изявление пред медиите в Брюксел"}
{"url": "http://www.focus-news.net/news/2017/10/31/2452241/sport-espanyol-pobedi-s-10-betis.html", "text": "Еспаньол победи с 1:0 гостите от Бетис в мач от 10-ти кръг на Примера дивисион.\r\nВъв временното класиране Еспаньол заема 10-то място с 13 точки. С актив от 16 точки Бетис е на осмо място. \r\nВ друг мач Лас Палмас загуби с 1:3 от гостуващия отбор на Депортиво.", "date": "2017.10.31", "title": "Спорт: Еспаньол победи с 1:0 Бетис"}
{"url": "http://www.focus-news.net/news/2017/10/31/2452242/vzglyad-v-obvinitelnite-aktove-sreshtu-saratnitsite-na-tramp-ima-smeshni-i-nelepi-fakticheski-netochnosti.html", "text": "Делото за „руската намеса“ в президентските избори доведе до арести. Предявени са обвинения срещу бившия председател на избирателния щаб на Тръмп и още редица лица. Но най-интересното е друго – в обвинителния акт дори не се съдържат думите „Русия“ и „Тръмп“. Затова пък се съдържат смешни и нелепи фактически неточности, пише руският в. „Взгляд“. \r\nПрез последната година най-солидните издания в САЩ стремително пожълтяваха и се опозоряваха, губейки репутация, градена с векове. Всичко това заради едничката цел да се включат в преследването на Доналд Тръмп. В понеделник дойде ред да се изложи на бившия шеф на ФБР и понастоящем специален прокурор Робърт Мюлър. Същият, определян като един от най-добрите детективи в САЩ, произведе обвинителни актове срещу бивши съратници на Тръмп, пълни с неточности и откровено смешни грешки. \r\nЗа  това най-ярко говори т.22 на страница 15 от обвинителното заключение срещу Пол Манафорт – бивш шеф на предизборния щаб на Тръмп, и неговия отдавнашен делови партньор Рик Гейтс, в която мимоходом е споменато, че президент на Украйна преди Виктор Янукович е била Юлия Тимошенко. \r\nДруга мишена в разследването за „руска намеса в американските избори“, освен Манафорт, стана Джордж Пападопулос, когото пресата представя като бивш съветник на Тръмп в предизборния щаб по въпросите на външната политика. За разлика от Манафорд, Пападопулос реши да не се бори и да се предаде веднага, сключвайки сделка с ФБР. В документа за тази сделка престъплението му е формулирано като среща с рускиня, която смятал за „племенница на Путин“. Чрез тази „племенница“ той се опитал да организира среща между Тръмп и Путин. По-късно, както самият той се е убедил, се оказало, че рускинята не е роднина на Путин и въобще няма понятие коя е тя всъщност. За какво призна тогава Пападопулос? За това, че е излъгал ФБР в хода на разследването за предполагаем заговор на предизборния щаб с Русия. Бившият съветник бе обвинен, че е дал неверни показания за свои разговори с чужденци, включително италиански професор, който твърдял, че Русия разполага с  „хиляди“ електронни писма с компромати за основния съперник на Тръмп – Хилари Клинтън. Калина Жекова", "date": "2017.10.31", "title": "„Взгляд“: В обвинителните актове срещу съратниците на Тръмп има смешни и нелепи фактически неточности"}
{"url": "http://www.focus-news.net/news/2017/10/31/2452243/nezavisimaya-gazeta-erdogan-napipva-slabite-mesta-na-rusiya.html", "text": "Руският газопровод „Турски поток“ се превръща в инструмент за шантаж, от който турските власти умело се възползват, пише „Независимая газета“. Сега получава потвърждение версията, че Анкара може да изиска от Москва да свали забраната за строителството на Транскаспийския газопровод, по който туркменски газ ще потече през Турция към Европа – за радост на турците и за нещастие на „Газпром“. Президентът на Турция Реджеп Тайип Ердоган директно заяви, че Турция се стреми да доставя природен газ от Туркменистан в Европа през своята територия. Русия от години се противопоставя на строителството на тръбопровода, тъй като евтиният туркменски газ ще подрине доходността на руските експортни проекти както в Турция, така и в Европа. \r\nИкономическото примирие на Русия с Турция едва ли може да се определи като окончателно и засега е рано да се твърди, че вече нищо не застрашава успешната реализация на „Турски поток“. \r\nТурските власти продължават с интригите, заигравайки се с няколко страни-износителки. Изглежда Анкара се стреми да изгради отношения с доставчиците, така че всички те да се намерят зависими от Турция. И по всичко изглежда, красивите обещания на Анкара се редуват с опити за шантаж. В частност, Ердоган заяви силна заинтересованост в строителството на Трансанадолския газопровод ТАНАП, който трябва да свърже Азербайджан, Грузия, Турция и Южна Европа. Калина Жекова", "date": "2017.10.31", "title": "„Независимая газета“: Ердоган напипва слабите места на Русия"}
{"url": "http://www.focus-news.net/news/2017/10/31/2452244/pregled-na-nyakoi-ot-osnovnite-temi-v-ruskiya-pechat.html", "text": "Руският газопровод „Турски поток“ се превръща в инструмент за шантаж, от който турските власти умело се възползват, пише „Независимая газета“. Сега получава потвърждение версията, че Анкара може да изиска от Москва да свали забраната за строителството на Транскаспийския газопровод, по който туркменски газ ще потече през Турция към Европа – за радост на турците и за нещастие на „Газпром“. Президентът на Турция Реджеп Тайип Ердоган директно заяви, че Турция се стреми да доставя природен газ от Туркменистан в Европа през своята територия. Русия от години се противопоставя на строителството на тръбопровода, тъй като евтиният туркменски газ ще подрине доходността на руските експортни проекти както в Турция, така и в Европа. \r\nИкономическото примирие на Русия с Турция едва ли може да се определи като окончателно и засега е рано да се твърди, че вече нищо не застрашава успешната реализация на „Турски поток“. \r\nТурските власти продължават с интригите, заигравайки се с няколко страни-износителки. Изглежда Анкара се стреми да изгради отношения с доставчиците, така че всички те да се намерят зависими от Турция. И по всичко изглежда, красивите обещания на Анкара се редуват с опити за шантаж. В частност, Ердоган заяви силна заинтересованост в строителството на Трансанадолския газопровод ТАНАП, който трябва да свърже Азербайджан, Грузия, Турция и Южна Европа. \r\nДелото за „руската намеса“ в президентските избори доведе до арести. Предявени са обвинения срещу бившия председател на избирателния щаб на Тръмп и още редица лица. Но най-интересното е друго – в обвинителния акт дори не се съдържат думите „Русия“ и „Тръмп“. Затова пък се съдържат смешни и нелепи фактически неточности, пише руският в. „Взгляд“. \r\nПрез последната година най-солидните издания в САЩ стремително пожълтяваха и се опозоряваха, губейки репутация, градена с векове. Всичко това заради едничката цел да се включат в преследването на Доналд Тръмп. В понеделник дойде ред да се изложи на бившия шеф на ФБР и понастоящем специален прокурор Робърт Мюлър. Същият, определян като един от най-добрите детективи в САЩ, произведе обвинителни актове срещу бивши съратници на Тръмп, пълни с неточности и откровено смешни грешки. \r\nЗа  това най-ярко говори т.22 на страница 15 от обвинителното заключение срещу Пол Манафорт – бивш шеф на предизборния щаб на Тръмп, и неговия отдавнашен делови партньор Рик Гейтс, в която мимоходом е споменато, че президент на Украйна преди Виктор Янукович е била Юлия Тимошенко. \r\nДруга мишена в разследването за „руска намеса в американските избори“, освен Манафорт, стана Джордж Пападопулос, когото пресата представя като бивш съветник на Тръмп в предизборния щаб по въпросите на външната политика. За разлика от Манафорд, Пападопулос реши да не се бори и да се предаде веднага, сключвайки сделка с ФБР. В документа за тази сделка престъплението му е формулирано като среща с рускиня, която смятал за „племенница на Путин“. Чрез тази „племенница“ той се опитал да организира среща между Тръмп и Путин. По-късно, както самият той се е убедил, се оказало, че рускинята не е роднина на Путин и въобще няма понятие коя е тя всъщност. За какво призна тогава Пападопулос? За това, че е излъгал ФБР в хода на разследването за предполагаем заговор на предизборния щаб с Русия. Бившият съветник бе обвинен, че е дал неверни показания за свои разговори с чужденци, включително италиански професор, който твърдял, че Русия разполага с  „хиляди“ електронни писма с компромати за основния съперник на Тръмп – Хилари Клинтън. \r\nРуските власти разглеждат възможността да изтеглят част от военния контингент на Русия от Сирия, съобщава руският вестник „Коммерсант“, като се позовава на източници. Планира се да бъдат запазени сили, включително системи за противовъздушна отбрана, на базите в Хмеймим и Тартус. Сред попадащите под съкращение подразделения е и смесена авиогрупа на Въздушнокосмическите сили на Русия. \r\nСпоред източниците, причина за съкращенията е успехът в борбата срещу терористичната групировка „Ислямска държава“, която в момента контролира по-малко от 5% от сирийската територия. Освен това, Москва ще работи за политическо, не военно решение на конфронтацията между сирийските правителствени сили и въоръжената опозиция.", "date": "2017.10.31", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/10/31/2452245/xinhua-kitay-obmislya-vavezhdaneto-na-nakazanie-do-tri-godini-zatvor-za-neuvazhenie-kam-natsionalniya-himn.html", "text": "Китай обмисля въвеждането на по-строги наказания за неуважение към националния химн, включително затвор до три години, предаде агенция Xinhua. През септември Китай прие нов закон, който предвижда арест до 15 дни за хората, позволили си да се присмеят на „Марша на доброволците“. Парламентът обмисля да впише в наказателния кодекс на страната наказания за проявяване на неуважение към химна. Съответният законопроект е включен в програмата на парламента за следващите два месеца. Калина Жекова", "date": "2017.10.31", "title": "Xinhua: Китай обмисля въвеждането на наказание до три години затвор за неуважение към националния химн"}
{"url": "http://www.focus-news.net/news/2017/10/31/2452246/otmeneno-e-bedstvenoto-polozhenie-v-obshtinite-kameno-i-burgas-pravitelstvoto-otpusna-1-mln-lv-za-preodolyavaneto-na-posleditsite-ot-prolivnite-dazhdove-obzor.html", "text": "Отмениха е частичното бедствено положение в община Бургас, както това в община Камено. Те бяха обявени след проливните дъждове и наводнението от 25 октомври. Тогава села и квартали на Бургас бяха залети, а трима души загинаха. Към момента все още четвърти човек е в неизвестност. След днешното правителствено заседание стана ясно, че двете общини, пострадали най-тежко от пороите на 25 октомври ще получат 1 млн. лв. от правителството за преодоляване на последиците от бедствието. На община Камено се предоставят 600 000 лв., а на община Бургас – 400 000 лв., за разчистване на пътната мрежа, речните легла и деретата от наноси и дървесна маса, както и за неотложно възстановяване на увредените сгради и инфраструктурни обекти. Очаква се по този начин да се подпомогне възстановяването на нормалния ритъм на живот в засегнатите територии. Сумата ще бъде осигурена от резерва за непредвидени и неотложни разходи по Закона за държавния бюджет.\r\nПред журналисти регионалният министър Николай Нанков уточни, че описът на щетите в Бургаско след проливните дъждове ще приключи в рамките на тази седмица. По думите му специално в село Равнец в едно от деретата и в реката укрепва свлачище. Той уточни, че само по републиканските пътища към 4,3 млн. лв. по първоначални данни са щетите. \r\nТранспортният министър Ивайло Московски добави, че са изпратили 4500 траверси през нощта, когато е имало проблем. „От Синдел и от Айтос цяла нощ сме дежурили. Кранова механизация също изпратихме от железницата. Нямаме сериозни щети по железницата, но въпреки това сме съдействали с механизация и материали, каквито са необходими, за да се извършат другите дейности“, каза още Ивайло Московски. \r\nМеждувременно започна и масова дезинфекция на пострадалите от наводнението райони в община Бургас, като приоритетно се работи в село Равнец. Екипите на Дезинфекционна станция - Бургас третират пострадали от водата помещения в частни домове и дворове, местата за изхвърляне на отпадъци, както и околните дерета, в които има трупове на домашни и диви животни. Целта е да се предотврати възникването на епидемиологична опасност.\r\nПродължава работата по възстановяване на пострадалата инфраструктура. Организира се превоз за извозване на натрупаните пред наводнените стотици къщи повредени и неизползваеми мебели.\r\nМалко по-късно от БЧК съобщиха, че Националната им дарителска кампания е събрала за 4 дни 139 144 лв. в помощ на засегнатите от наводнението в област Бургас. \r\nЛюба АЛЕКСИЕВА", "date": "2017.10.31", "title": "Отменено е бедственото положение в общините Камено и Бургас, правителството отпусна 1 млн. лв. за преодоляването на последиците от проливните дъждове (ОБЗОР)"}
{"url": "http://www.focus-news.net/news/2017/10/31/2452247/sport-rishar-gaske-shte-bade-parviyat-sapernik-na-grigor-dimitrov-v-parizh.html", "text": "Григор Димитров започва участието си на турнира от сериите \"Мастърс\" в Париж с двубой срещу французина Ришар Гаске, който преодоля сънародника си Беноа Пер с 6:3, 4:6, 6:4 в мач, продължил час и 46 минути. \r\nНай-добрият български тенисист е шести поставен в основната схема и поради тази причина почива в първия кръг на турнира. Мачът от втория кръг между двамата ще влезе в програмата на турнира за сряда. \r\nГригор Димитров ще играе за осми път с поставения под номер 30 в световната ранглиста Гаске, като до този момент французинът има пет победи срещу първата ракета на България.", "date": "2017.10.31", "title": "Спорт: Ришар Гаске ще бъде първият съперник на Григор Димитров в Париж"}
{"url": "http://www.focus-news.net/news/2017/10/31/2452248/nato-shte-okazhe-natisk-nad-stranite-chlenki-da-prilozhat-sanktsii-sreshtu-severna-koreya.html", "text": "НАТО ще окаже натиск над всички страни-членки да приложат санкции срещу Северна Корея, за да се справят с глобалната заплаха, каквато Пхенян представлява. Това заяви председателят на Алианса Йенс Столтенберг, цитиран от Reuters. „За НАТО е важно да се окаже натиск над Северна Корея и да се подсигури всички нации да приложат санкциите, за да се постигне мирно решение“, каза Столтенберг на среща с японския премиер Шиндзо Абе в Токио. \r\nПрез последните месеци Пхенян активизира ракетните изпитания , като в началото на септември реализира най-мощния си ядрен тест досега. Това предизвика гнева на единствения си голям съюзник Китай и доведе до налагането на допълнителни санкции от страна на ООН и САЩ. Калина Жекова", "date": "2017.10.31", "title": "НАТО ще окаже натиск над страните-членки да приложат санкции срещу Северна Корея"}
{"url": "http://www.focus-news.net/news/2017/10/31/2452249/oleksandar-turchinov-vragat-tryabva-da-plati-za-ubiystvoto-na-amina-okueva.html", "text": "Убийството на чеченската доброволка Амина Окуева не трябва да остане безнаказано. Това заяви секретарят на Съвета по национална сигурност и отбрана на Украйна Олександър Турчинов, цитиран от украинското издание „Корреспондент“. „Днес загубихме Амина Окуева, която стана истински герой на чеченския и украинския народ. За всеки патриот в Украйна тя се превърна в родна сестра. И врагът трябва да плати за убийството на нашата сестра“, написа Турчинов в свое изявление в социалните мрежи. Според него, Русия е съпричастна с убийството на Окуева.  Калина Жекова", "date": "2017.10.31", "title": "Олександър Турчинов: Врагът трябва да плати за убийството на Амина Окуева"}
{"url": "http://www.focus-news.net/news/2017/10/31/2452250/abc-news-frenskiyat-prezident-razshiri-pravomoshtiyata-na-politsiyata-v-borbata-sreshtu-terorizma.html", "text": "Френският президент Еманюел Макрон подписа антитерористичен закон, който отменя действащия режим на извънредна ситуация и дава на полицията повече инструменти в борбата с екстремизма, съобщи ABC News. \r\nЗаконът бе приет с преобладаващо мнозинство в парламента по-рано този месец. Той ще влезе в сила във вторник, ден преди да изтече режимът на извънредна ситуация. Законът дава на правоприлагащите органи по-широки правомощия в извършването на обиски, следенето на религиозни групи и ограничаването на движението на хора, заподозрени във връзки с екстремисти. \r\nМакрон подчерта, че законът ще позволи на властите да въвеждат зони с извънредни мерки за сигурност на събития, като коледните базари. \r\nРежимът на извънредна ситуация бе въведен през ноември 2015 г., след като при терористични нападения в Париж загинаха 130 души. Оттогава срокът на действие е бил удължавал шест пъти. Калина Жекова", "date": "2017.10.31", "title": "ABC News: Френският президент разшири правомощията на полицията в борбата срещу тероризма"}
{"url": "http://www.focus-news.net/news/2017/10/31/2452251/parva-ostavka-v-kabineta-borisov-3-zdravniyat-ministar-prof-nikolay-petrov-napusna-posta-si-obzor.html", "text": "Министърът на здравеопазването проф. Николай Петров подаде оставка, която премиерът Бойко Борисов прие. Решението на Петров дойде ден, след като бе излъчено медийно разследване, уличаващо министъра, че като шеф на ВМА е сключил договори за близо 1,6 млн. лв. с фирмата на мъжа, от когото дъщеря му има дете. Единствените две поръчки, печелени от въпросната фирма, са били само във ВМА и само по времето на Николай Петров. Обществените поръчки са спечелени от компанията, която даже не е била регистрирана по БУЛСТАТ. Случаят е отразен в одитен доклад, но прокуратурата е отказала да образува наказателно производство. Тази сутрин зам.-председателят на ПП ГЕРБ Цветан Цветанов заяви, че в случая законът е спазен и единственото, което може да се обсъжда е моралният аспект на случая. \"Имало е разговори, доколкото знам от колеги, които са коментирали с г-н Петров - той е казал, че това не отговаря на истината и той няма абсолютно никакви притеснения, защото прокуратурата е отказала да направи разследване\", коментира Цветан Цветанов. Той отбеляза, че когато е определян персоналният състав на Министерския съвет, специално за сферата \"Здравеопазване\" от ГЕРБ са искали да заложат на професионалист и на доказано име, което може да действително да създаде по-добра среда за работа и да има политики, които да съответстват на това, което партията е заложила в управленската си програма. От своя страна финансовият министър Владислав Горанов заяви, че вярва на колегата си Петров, но „свещени крави“ в правителството няма. По думите му ако има някакви притеснения и нередности, няма как да подкрепят подобно поведение. Горанов коментира още, че здравният министър затяга редиците и запушва доста пробойни в системата и може да се подозира, че това е някаква ответна реакция на хора, които не искат той да продължи да бъде на този пост.\r\nСлед края на правителствено заседание стана ясно, че проф. Петров не е присъствал на него. Вицепремиерът и министър на отбраната Красимир Каракачанов заяви, че не може да коментира действията на свои колеги, но в случая Петров така е преценил. Той уточни, че здравният министър пред него не е мотивирал решението си, а пред министър-председателя. \r\nВицепремиерът Валери Симеонов заяви, че лично той има много добро мнение за личните качества на Николай Петров. Според него решението не е било правилно, въпреки упреците, които са отправени към него. Симеонов допълни, че по-скоро това е били едно активно медийно мероприятие. Попитан дали е възможно това да е изготвено от опозицията, той отговори, че всичко е възможно. Вицепремиерът попита, след като няма констатирани нарушения, защо е било нужно един такъв стойностен човек да бъде отстранен. \r\nФинансовият министър Владислав Горанов обясни, че оставката на Николай Петров е подадена лично и пред премиера, като двамата са имали среща на четири очи. По думите му решението на Петров е израз на морален акт, с който да защити името си, за което се бори вече 60 години.\r\nЛюба АЛЕКСИЕВА", "date": "2017.10.31", "title": "Първа оставка в кабинета \"Борисов 3\" – здравният министър проф. Николай Петров напусна поста си (ОБЗОР)"}
{"url": "http://www.focus-news.net/news/2017/10/31/2452252/oon-blizo-800-000-dushi-sa-napusnali-domovete-si-zaradi-boynite-deystviya-v-rakka-i-deyr-ez-zor.html", "text": "Близо 800 000 души са напуснали домовете си заради бойните действия в сирийските провинции Ракка и Дейр ез-Зор. Това съобщи заместник-генералният секретар по хуманитарните въпроси на ООН Марк Лоукок на заседание на Съвета за сигурност, предаде ТАСС. По думите му, в резултат на бойните действия между терористичната групировка „Ислямска държава“ и формирования на опозицията са загинали множество мирни граждани в Ракка, а дома си са напуснали 436 хил. души. Освен това в резултат на сблъсъците и въздушните удари са нанесени сериозни щети на инфраструктурата в региона. \r\nВ същото време в провинция Дейр ез-Зор ожесточените сблъсъци и въздушните удари продължават да водят до смъртта на цивилни. Региона са напуснали около 350 000 души. Калина Жекова", "date": "2017.10.31", "title": "ООН: Близо 800 000 души са напуснали домовете си заради бойните действия в Ракка и Дейр ез-Зор"}
{"url": "http://www.focus-news.net/news/2017/10/31/2452253/pregled-na-me.html", "text": "Пол Манафорт, бившият председател на предизборния щаб на Доналд Тръмп, пледира „невинен“ в понеделник, по отправените му обвинения в конспирация и пране на пари, предава AFP. Същото е направил и неговият партньор, Рик Гейтс, който се яви в съда по същото дело. Според властите, двамата са укрили милиони долари, получени в процеса на работата им с бившия украински политик Виктор Янукович и неговата пропуска политическа партия. Агенция „Фокус“ припомня, че делото срещу двамата е първoтo по разследването на руската намеса в американските президентски избори през 2016 г. По-рано в понеделник от Белия дом заявиха, че обвинението срещу Манафорт няма нищо общо с държавния глава, като самият Доналд Тръмп написа в социалните мрежи, че престъпленията на бившият му началник щаб са извършени пред дълго време и нямат общо с него. В опит да окажат влияние над политиката на САЩ в рамките на две години служители на руската \"Агенция за интернет проучвания“ са публикували във „Фейсбук“ около 80 000 поста, които може да достигнали около 126 милиона американци. Това се посочва в писмените показания на представител на социалната мрежа, представени пред американските депутати, предаде Reuters. \r\nМеждувременно, „Туитър“ е установил 2 752 профила, свързани с руската агенция, посочи източник, запознат с показанията на компанията. През септември „Туитър“ съобщи за 201 профила. \r\nТази седмица представители на компаниите „Фейсбук“, „Туитър“ и „Гугъл“ трябва да се явят пред комисии в Конгреса на САЩ във връзка с предполагаемите руски опити за разпространяване на дезинформация в месеците преди и след президентските избори в САЩ от 2016 г. \r\nРуското правителство отрича обвиненията, че опитва да повлияе на изхода от изборите, в които президентът Доналд Тръмп победи демократа Хилари Клинтън. Чеченец, обвинен в подготовката на покушение срещу руския президент Владимир Путин, е ранен, а жена му е загинала в резултат на нападение в Украйна, предаде AFP. По данни на говорител на украинското вътрешно министерство, Амина Окуева е загинала, а съпругът й Адам Осмаев е ранен, след като колата им е била подложена на обстрел, докато е преминавала през жп-прелез в близост до столицата Киев. „Адам Осмаев е ранен, но ще живее“, оповести съветникът на вътрешното министерство Антон Герашченко и добави, че е вече разговарял с него по телефона. \r\nПрез 2012 г. Осмаев бе обвинен от руските власти в подготвянето на покушение срещу Путин. Той прекара две години в украински затвор, но така и не бе екстрадиран в Русия. На 1 юни Осмаев преживя друг опит за убийство в Киев. Тогава Окуева ликвидира  нападателя. Партиите, обмислящи да обединят сили в следващото правителство на Германия, откриха допирни точки в преговорите върху образованието и дигиталната инфраструктура, но остават разединени по въпросите, които предизвикаха конфронтация сред тях миналата седмица, предаде Reuters. В понеделник се възобновиха преговорите между консерваторите, Зелените и Свободните демократи, след като канцлерът Ангела Меркел свика среща през уикенда, за да опита да сближи позициите на партиите принудени от изборните резултати да формират неловко партньорство. „Паузата за размисъл се отрази добре“, каза Андреас Шойер, лидер на германския Християнсоциален съюз (ХСС). За преговорите върху образованието, дигитализацията, пенсиите и трудовата политика, както и вътрешната сигурност обаче винаги се е смятало, че ще са по-леки, в сравнение с въпросите за имиграцията, фискалната политика и околната среда, които предизвикаха сериозни разцепления между тях миналата седмица, коментира агенцията. Руските власти разглеждат възможността да изтеглят част от военния контингент на Русия от Сирия, съобщава руският вестник „Коммерсант“, като се позовава на източници. Планира се да бъдат запазени сили, включително системи за противовъздушна отбрана, на базите в Хмеймим и Тартус. Сред попадащите под съкращение подразделения е и смесена авиогрупа на Въздушнокосмическите сили на Русия. \r\nСпоред източниците, причина за съкращенията е успехът в борбата срещу терористичната групировка „Ислямска държава“, която в момента контролира по-малко от 5% от сирийската територия. Освен това, Москва ще работи за политическо, не военно решение на конфронтацията между сирийските правителствени сили и въоръжената опозиция. САЩ са заловили лице, свързано с атаката срещу американското консулство в Бенгази от 2012 г. Това оповести президентът на САЩ Доналд Тръмп, цитиран от AFP. \"Вчера, по моя заповед, САЩ задържаха Мустафа ал Имам в Либия“, съобщи Тръмп и посочи, че заподозреният ще бъде изправен пред правосъдието в САЩ. \r\nПри атаката, извършена на 11 септември 2012 г. в либийския град Бенгази, загинаха посланикът Крис Стивънс и други трима служители в дипломатическата мисия. \r\nНовината идва на фона на скандала, разтърсил Белия дом, след като специален прокурор, разследващ евентуална руска намеса в предизборната кампания на Тръмп, повдигна обвинения срещу трима бивши участници в кампанията. Случаят в Бенгази стана емблематичен за консервативната опозиция срещу тогавашния държавен секретар Хилари Клинтън. ЕС ще преразгледа механизмите за гражданска защита по искане на Португалия, която тази година пострада от няколко смъртоносни пожара. Това оповести председателят на Европейската комисия Жан-Клод Юнкер, цитиран от AFP. „Ще обмислим, по искане на Португалия, реогрганизирането на механизмите за гражданска защита в Европа“, каза Юнкер на съвместна пресконференция с португалския президент Марсело Ребело Де Соуза. \r\nВ момента ЕС може да предостави подкрепа чрез изпращането на специално оборудвани екипи или да изпрати експерти, които на място да оценяват и координират работата с местните служби. \r\nВ средата на юни 64 души загинаха в резултат на горски пожари в централната част на страната. През октомври пожари отнеха живота на 45 души, според данни на местните власти. \r\nПортугалското правителство обеща да предотврати нови трагедии, като реализира фундаментални реформи в управлението на горите и противопожарните служби.", "date": "2017.10.31", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/10/31/2452254/sport-inter-se-varna-na-vtoroto-myasto-vav-vremennoto-klasirane-na-seriya-a.html", "text": "Интер победи с 2:1 при гостуването си на Верона в мач от 11-ти кръг на Серия А.\r\nВъв временното класиране Интер се завърна на второто място с актив от 29 точки, с две по-малко от лидера Наполи. \r\nСлед три поредни загуби Верона е на предпоследното, 19-то място с шест точки.", "date": "2017.10.31", "title": "Спорт: Интер се върна на второто място във временното класиране на Серия А"}
{"url": "http://www.focus-news.net/news/2017/10/31/2452255/fox-news-15-mln-domakinstva-v-severoiztochnata-chast-na-sasht-sa-bez-tok-zaradi-burya.html", "text": "Ураганен вятър и пороен дъжд оставиха без ток 1,5 млн. домакинства в североизточните щати Масачузетс, Ню Хемпшир и Род Айлънд, предаде Fox News. В Ню Ингланд стотици училища останаха затворени. Скоростта на вятъра се колебае от 80 км/ч по крайбрежните части на Масачузетс до 130 км/ч в Масачузетс. В Мейн властите предупреждават жителите, че възстановяването на електроподаването може да отнеме седмица. Калина Жекова", "date": "2017.10.31", "title": "Fox News: 1,5 млн. домакинства в североизточната част на САЩ са без ток заради буря"}
{"url": "http://www.focus-news.net/news/2017/10/31/2452256/cnn-neka-pravnata-sistema-raboti-kaza-shefat-na-kabineta-na-beliya-dom-za-obvineniyata-sreshtu-manafort.html", "text": "Специалният прокурор Робърт Мюлър трябва да доведе своето разследване за руска намеса в предизборната кампания на Доналд Тръмп до логически край, преди да се прибягва до заключения. Това заяви шефът на кабинета на Белия дом Джон Кели пред CNN. „Доколкото разбирам, всички действия, за които са обвинени (председателят на предизборната кампания Пол Манафорт и неговият помощник Рик Гейтс – бел.р.) са извършени много преди да срещнат Тръмп или да имат връзка с кампанията“, каза Кели. „Смятам, че реакцията на администрацията е нека правната система да работи – всеки по презумпция е невинен, и ще видим какво ще се случи“, каза шефът на кабинета на Белия дом. Калина Жекова", "date": "2017.10.31", "title": "CNN: Нека правната система работи, каза шефът на кабинета на Белия дом за обвиненията срещу Манафорт"}
{"url": "http://www.focus-news.net/news/2017/10/31/2452257/interfaks-shefat-na-pentagona-dopuska-vazmozhnostta-za-nanasyane-na-yadren-udar-bez-razreshenie-ot-kongresa.html", "text": "Министърът на отбраната на САЩ Джеймс Матис допусна като вероятен сценария, при който американският президент може да се разпореди без разрешението на Конгреса да нанесе превантивен ядрен удар в отговор на неизбежно нападение над САЩ, предаде Интерфакс. „Ако видим, че някоя страна се готви да нанесе ядрен удар и това е неизбежно, то мога да си го представя. Това обаче не е единственото средство в нашия набор от инструменти“, каза министърът на отбраната в хода на слушания в комисията по външните работи в Сената. Той подчерта, че САЩ може да нанесат превантивен удар без разрешение на Конгреса само тогава, когато това е единственият начин да се предотврати неизбежен удар. Калина Жекова", "date": "2017.10.31", "title": "Интерфакс: Шефът на Пентагона допуска възможността за нанасяне на ядрен удар без разрешение от Конгреса"}
{"url": "http://www.focus-news.net/news/2017/10/31/2452258/aktualna-patna-obstanovka.html", "text": "През следващото денонощие северозападният вятър ще отслабне, но ще остане ветровито. Ще е умерен до силен и с него ще продължи да нахлува студен въздух. През нощта ще бъде ясно, на 31.10.2017 г. ще преобладава слънчево време. Ще се задържи студено за периода: минималните температури ще са между 0° и 5 °, максималните - между 7° и 12°. Това съобщиха от пресцентъра на Агенция \"Пътна инфраструктура\". \r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“: до 15.11.2017 г. в участъка от км 329 до км 330 в участъка Драганци – Вратица в посока София водачите да се движат с повишено внимание, спазвайки пътните знаци, поради извършване на дейности в крайпътната зона. \r\nАМ „Хемус“: област Варна: до 15.12.2017 г. движението в участъка Девня – Повеляново от км 400+800 до км 407+100 се осъществява двупосочно в платното за София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на пътен възел \"Слънчево\" при км 412+500. \r\nобласт София: ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.; ограничено е движението в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.11. 2017 г.; ограничено движението в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. \r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут: Път I-1 – път II-16 при с. Ребърково - гр. Своге - гр. София и обратно до 30.11.2017 г; \r\nПри виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област София: Ограничено е движението в посока Благоевград от км 5+412 до км 11+750 поради ремонтни дейности в дясното платно при км 8+360. Движението се осъществява двупосочно в платното в посока София, като в участъка от км 8+160 до км 9+580 от понеделник до петък и в неделя от 06:00 часа до 09:00 часа се обособява една лента за движение в посока Благоевград и две ленти в посока София. В дните от понеделник до петък от 16:00 часа до 19:00 часа – една лента в посока София и две ленти в посока Благоевград от км 8+210 до км 9+430. През останалата част на денонощията, включително и съботните дни от км 8+210 до км 9+430 – една лента в посока София и една лента в посока Благоевград. Скоростта на движение се ограничава до 50 км/ч до 10.11.2017 г.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; \r\nОбласт София: Забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т до 13.09.2018 г.; движение в една лента по път София – Перник поради ремонт на лентата посока София. Движението на МПС посока София се осъществява през с. Владая до 05.11.2017 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т; \r\nОбласт Кюстендил: км 355+564, пътен възел „Кочериново“ шофьорите да се движат с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9 до 16 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма въведени ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе – София се затварят и движението се прехвърля с обходен маршрут по ул. „Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 31.10.2017 г.; \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nобласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти до 30.11.2017 г. \r\nОбласт Габрово: от км 149+860 до км 150+920 – движение с повишено внимание, поради реконструкция при кръстовище „Шиваров мост“ на територията на гр. Габрово. Срок до 31.10.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: до 18.12.2017 г. в участъка Димитровград – Хасково от 284+400 до км 288+505 движението е в едно платно, поради ремонтни дейности \r\nОбласт Кърджали: в участъка Черноочене - Кърджали е ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Кюстендил: Движението по път I-6 „Граница Македония-Гърляно-о.п.Кюстендил-Радомир-Перник-София“ в участъка от ГКПП Гюешево до гр. Кюстендил от км 2+000 до км 23+000 се осъществява с повишено внимание поради полагане на хоризонтална напречна маркировка. Сигнализирано с необходимите пътни знаци. Срок до 01.11.2017 г.; \r\nОбласт Сливен: от км 412+700 до км 421+000 Трапоклово-п.в. Петолъчката – ремонт асфалтова настилка. Срок до 31.10.2017 г.;\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. \r\nобласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; \r\nОбласт Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч, като работният участък е върху лявата пътна лента. Движението в участъка Ахелой – Поморие от км 212+000 до км 217+000 се осъществява с повишено внимание поради рязане на дървета до 17.11.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. \r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198: Движението по път III-198 Гоце Делчев – Катунци – Петрич в участъка на с. Горно Спанчево при км 38+380 се осъществява в лявата лента поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът II-79: Временно движението на МПС над 10 т по път II-79 Средец – Бургас в участъка от Бургас до Константиново е ограничено. Шофьорите на МПС над 10 т да се движат с повишено внимание и съобразена скорост. \r\nОбходен маршрут: път II-53 Средец - разклон с. Малина, път III-795 с. Малина - Карнобат, път I-6 Карнобат - Бургас. Срок до 03.11.2017  г.\r\nПът III-908: Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79: Движението по път II-79 Константиново – Бургас от км 77+700 до км 80+000 се осъществява в една лента поради ремонтни дейности на асфалтовата настилка. Срок до 31.10.2017 г.; път III-795 Детелина-Карнобат от км 49+000 до км 53+000 в участъка – ремонтни дейности по асфалтовата настилка. Срок до 31.10.2017 г.; път III-7306 Лозарево-Черница от км 0+000 до км 5+000 в участъка и от км 12+300 до км 19+100 в участъка Сунгурларе-Мараш – почистване на окопи и рязане на храсти. Срок до 31.10.2017 г.; път III-7306 Чубра-Мараш от км 19+100 до км 19+300 – ремонтни дейности на асфалтовата настилка. Движение с повишено внимание. Срок до 31.10.2017 г\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-902: Движението по път III-902 Оброчище – Кичево от км 5+086 до км 25+000 се осъществява с повишено внимание поради частични ремонтни дейности на асфалтовата настилка. Движение в свободната лента, съобразно създадената организация за движение. Срок до 01.11.2017 г.\r\nпът III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; \r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-504: Ограничено е движението по път ІІІ-504 Самоводене – Ресен в участъка от км 1+845 до км 5+925 поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, по път ІІІ-3031 от км 1+845 до с. Хотница, по път VTR 2011 с. Хотница - с. Ресен и обратно. Срок до 10.12.2017 г.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nОграничено е движението за МПС над 12 т. по път III-114 от км 22+000 до км 43+066 между с.Динково и с.Ружинци поради частичен ремонт на асфалтова настилка.  Обходните маршрути са както следва: Посока Видин-Монтана-По път Е-79, път II-11,при п.к. Добри дол с път III-112-движението продължава по път II-11 през гр.Лом- до кръстовище с път II-81/Лом-Монтана/- по път II-81 посока Монтана.\r\nЗа движещите се по път II-81 в посока Монтана-Видин: При кръгово кръстовище с път II-11 движението продължава по път II-11 през гр.Лом до кръстовище с път III-112,  по път II-11 посока Видин.\r\nЗа движещите се по път III-114 от км 0+000 до км  43+066/п.к.Ружинци/ с път Е-79 се забранява движението на МПС над 12т.\r\nЗа МПС под 12 т. не важат обходните маршрути. Срок до 20.12.2017 г.;\r\nПът III-1411 с. Слана Бара-Видин при км 24+990 – поради аварийно състояние на мост се ограничава движението за МПС над 5 т. \r\nОбходен маршрут: Видин-път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nпът III-1002 Враца-Леденика от км 2+324 до км 3+200 – ограничено движение. Движението се осъществява двупосочно през обходен маршрут по ул. „река Лева“. Срок до 01.11.2017 г.; \r\nпът III-1002 Враца-Леденика от км 0+162 до км 0+632, в град. Враца. Ограничено движение  поради реконструкция.\r\nОбходен маршрут: ул. \"Христо Ботев\"-ул.Илинден\"-ул.\"Васил Кънчов\"-ул. Христо Ботев\". Срок до 11.11.2017 г.\r\nпът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Михайлово-Хайредин-Гложене от км 37+000 до км 65+000 – частични ремонтни дейности на асфалтовата настилка. Стесняване на една от лентите за движение. Срок до 25.11.2017 г.; \r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.11.2017 г.; \r\nПът ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44 Драгановци-Габрово от км 14+600 до км 23+978,36 и от км 25+731 до км 28+972.75 – движение в едната лента поради ремонти дейности. Ограничение на скоростта 30 км/ч. Движението се регулира от сигналисти. Срок до 25.12.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 разклон Новаково-Добрич от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г. \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360.\r\nОбходен маршрут: Срок до 30.11.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; \r\nпът III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; \r\nпът III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; \r\nпът ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35 вход град Троян от км 71+032 до км 72+462 ограничено движение в лявото платно посока /Троян-Ловеч/ поради ремонтни дейности на асфалтовата настилка. Движението се осъществява двупосочно в дясното платно. Срок до 31.10.2017 г.; \r\nпът III-358 Гложене-Ябланица от км 71+000 до км 76+000 движение с повишено внимание – изсичане на храсти и земни работи. Срок до 31.11.2017 г.; \r\nпът ІІІ-402 Български извор-Старо село от км 0+000 до км 6+300 движение в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nпът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.10.2017 г.; \r\nпът ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: \r\nПът II-81: Движението по път ІІ-81 през проход Петрохан се осъществява двупосочно в една лента от км 53+000 до км 64+000 поради почистване на пътната настилка от паднали клони. Движението се регулира от Пътна полиция. Срок до 08.11.2017 г.; \r\nПът ІІІ-102 Бели Мел-Монтана от км 74+000 до км 80+500 – ремонтни дейности на асфалтовата настилка. Ограничение на скоростта в посочения участък е до 40 км/ч. и е обозначено с пътни знаци. Срок до 15.11.2017 г.;\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за движение на МПС над 10 т. Срок до 09.01.2018 г.\r\nРемонтни дейности:\r\nПът III-603: движението по път III-603 Ковачевци – Чепино от км 17+000 до км 25+000 се осъществява с повишено внимание поради частичен ремонт на асфалтова настилка. Стеснена е една от лентите за движение. Движението в района се регулира с пътни знаци. Срок до 01.11.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nПът III-3004 в гр. Долна Митрополия от км 6+199 до км 8+027 – ограничено е движението на всички МПС, поради подмяна на ВИК мрежа. Срок до 01.12.2017 г.\r\nОбходен маршрут: по сигнализирана вътрешна улична мрежа в гр. Д. Митрополия.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; \r\nПът III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; \r\nПът III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци поради частични ремонтни дейности в банкета. Срок до 20.12.2017 г. \r\nПът ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради частични ремонтни дейности на асфалтовата настилка. Срок до 21.05.2018 г.; \r\nПът III-216: Движение по път Ситово-Дулово в градската част на гр. Дулово от км 29+070 до 30+400 се осъществява с повишено внимание поради технологично фрезоване на асфалтова настилка. Срок до 31.10.2017 г.; \r\nПът III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: \r\nПът ІІ-48 Котел-Градец при км 43+100 – ремонтни дейности по укрепване на подпорна стена. Срок до 31.10.2017 г.; \r\nПът II-55 Асеновец-Нова Загора от км 81+000 до км 86+000 – частични ремонтни дейности на асфалтова настилка. Движение в едната лента на участъци. Срок до 31.10.2017 г.; \r\nПът ІІІ-706 Филаретово-Тича от км 15+000 до км 20+700 – частичен ремонт на асфалтовата настилка. Срок до 31.10.17 г.; \r\nПът ІІІ-706 Ябланово-Малко село при км 11+612 – ремонт на мост. Движение с повишено внимание. Срок до 31.10.2017 г.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок за изпълнение до 03.01.2018 г.;\r\nРемонтни дейности: \r\nПът ІІ-86: движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Средногорци. Движението в района се регулира с пътни знаци. Срок за изпълнение до 03.01.2018 г.; \r\nПът ІІІ-197: движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок за изпълнение до 03.01.2018 г.;\r\nПът ІІІ-866: движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок за изпълнение до 03.01.2018 г.;\r\nПът ІІІ-867: движението по път ІІI-867 гр. Мадан – проход Печинско от км 7+300 до км 13+800 се осъществява в дясната лента, поради извършване на скатен изкоп в ляво за уширение на пътното платно. Водачите да се движат съобразно създадената организация на движение. Срок за изпълнение до 31.10.2017 г.\r\nПът ІІІ-8611: движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок за изпълнение до 03.01.2018 г.; \r\nПът ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.;\r\nПът ІІІ-8652: движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.; \r\nПът ІІІ-8683: движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.;\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.; \r\nпът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nДвижението по път II-18 /Софийски околовръстен път/ се осъществява двупосочно в едно платно от км 26+610 до км 31+058, поради ремонтни дейности.\r\nПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/час.;\r\nВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/час.;\r\nТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/час.;\r\nЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/час.;\r\nПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/час.;\r\nШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/час. Срок до 15.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. Разрешено е преминаването на рейсове.\r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 през Проход на Републиката до км 55+800, където се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово.\r\nРемонтни дейности: няма.\r\nПът II-57: движението по път II-57 Стара Загора – Раднево се извършва двупосочно в участъците от км 0+250 до км 11+075 в посока с. Сърнево и от км 12+460 до км 31+881 в посока гр. Раднево поради извършване на частични ремонтни дейности на асфалтова настилка, рязане на храсти и почистване на банкети. Срок до 31.10.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51 Попово-Дралфа от км 64+368 до км 71+418 – ремонтни дейности. Срок до  31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности:\r\nПът III-806: движението по път III-806 Хасково-Минерални Бани от км 0+000 до км 0+877 се осъществява в едно платно, поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности:\r\nПът III-7004: движението по път III-7004 Дулово – Шумен в участъка от с. Хитрино до с. Струйно от км 0+000 до км 9+000 се осъществява в една лента поради ремонтни дейности. Срок до 31.10.2017 г.  \r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nПът III-7008: движението по път III-7008 Елхово – Изгрев от км 2+440 до км 2+560 е ограничено поради лошо експлоатационно състояние на дървен мост над р. Тунджа.\r\nОбходен маршрут: По изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента, поради ремонтни дейности на асфалтовата настилка. Срок до 31.12.2017 г.\r\nПът ІІІ-7008 с. Малък Манастир – с. Голям Манастир от км 18+059 до км 18+127 се осъществява в една лента, поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.10.31", "title": "Актуална пътна обстановка"}
{"url": "http://www.focus-news.net/news/2017/10/31/2452259/sport-dominik-tiym-i-pablo-karenyo-busta-zapochvat-uchastieto-si-na-tenis-turnira-v-parizh.html", "text": "Във вторник на турнира от сериите \"Мастърс\" в Париж започват участието си световният номер шест Доминик Тийм и поставеният под номер 11 в световната ранглиста Пабло Кареньо Буста.\r\nПърви съперник на Тийм, който бе под въпрос за турнира, ще бъде германецът Петер Гойовчик. Мачът между двамата стартира не по-рано от 21:30 часа българско време.\r\nПо-рано на корта ще играят Пабло Кареньо Буста и Давид Ферер.", "date": "2017.10.31", "title": "Спорт: Доминик Тийм и Пабло Кареньо Буста започват участието си на тенис турнира в Париж"}
{"url": "http://www.focus-news.net/news/2017/10/31/2452260/predstoyashti-sabitiya-v-stranata-za-31-oktomvri-agentsiya-fokus.html", "text": "***\r\nВицепрезидентът Илияна Йотова ще бъде гост на Професионална гимназия „Братя Евлоги и Христо Георгиеви“ и ще вземе участие в тържествената програма „Будители“, организирана от клуб „Родолюбие“. \r\nПо-късно в същия ден вицепрезидентът ще бъде гост на тържественото честване на 130-годишнината от основаването на Средно училище „Васил Левски“ - Карлово, което ще се състои в Народно читалище „Васил Левски 1861 г“.  \r\nИлияна Йотова и кметът на Община Карлово Емил Кабаиванов ще проведат съвместен брифинг в сградата на Общината в 16.30 часа. \r\n***\r\nОт 11.30 часа, министърът на туризма Николина Ангелкова ще подпише рамков договор за сътрудничество между Министерството на туризма и Русенския университет „Ангел Кънчев“.\r\n***\r\nОт 10.00 часа, в Аулата на Софийския университет „Св. Климент Охридски“ министърът на образованието и науката Красимир Вълчев ще участва в церемония по награждаване на български ученици с високи постижения в различни области на науката.\r\n***\r\nОт 11.30 часа, в зала „Пресцентър“ министърът на регионалното развитие и благоустройството Николай Нанков ще направи изявление пред медиите, след като проведе среща с председателя на Управителния съвет на Агенция „Пътна инфраструктура“ инж. Дончо Атанасов и директорите на областните пътни управления в страната. На нея ще бъде докладвана създадената организация за зимно поддържане на пътищата, което се въвежда от 1 ноември. \r\n***\r\nОт 13.00 часа в сградата на МВР министър Валентин Радев ще даде своя редовен месечен брифинг. \r\n***\r\nОт 09.30 часа, в заседателната зала в сградата на Висшия съдебен съвет, ул. „Eкзарх Йосиф” № 12, ще се проведе заседание на Съдийската колегия на Съвета. \r\n***\r\nОт 10.00 часа в Националния пресклуб на БТА ще се проведе пресконференция, организирана от Федерация „Български пациентски форум“ на тема „Повече пари за здраве през 2018 г.? Надзорният съвет на НЗОК подписа смъртната присъда на пациентите и на българското здравеопазване“.\r\n***\r\nОт 10.30 часа Кметът на София Йорданка Фандъкова ще провери  строителните дейности по реконструкцията и разширението на ул. „Тодор Каблешков“ (влизане от „Цар Борис III“). \r\n***\r\nОт 10.30 часа, в зала „Средец“ на София Хотел Балкан ще се проведе кръгла маса на тема \"Приоритетите на енергийния сектор в България до 2050 г.: европейски перспективи и стратегически рискове\". Участие във форума ще вземат  председателят на Комисията за енергийно и водно регулиране Иван Иванов, ръководителят на Представителството на Фондация „Конрад Аденауер“ в България Торстен Гайслер, председателят на Комисията по енергетика в Народното събрание Делян Добрев и др.\r\n***\r\nОт 11.00 часа, в заседателната зала на Съюза на юристите в България, на адрес София, ул. \"Пиротска\" № 7, етаж III ще се проведе пресконференция по проект „Гражданска инициатива за укрепване на интегритета на съдебната система“ на тема \"Още за интегритета на магистратите\". \r\n***\r\nОт 11.00 часа в хотел „Рила“ ще бъде открит форумът за лидерство и иновации в образованието „Учителят в действие“. Приветствие към участниците ще отпавят председателят на Синдиката на българските учители Янка Такева и кметът на община Самоков Владимир Георгиев.\r\n***\r\nОт 11.00 часа в Големия салон на БАН ще бъде представен документът „Възгледи за национални цели и приоритети за устойчиво развитие на България“, който екип от учени, интелектуалци и индустриалци изработиха. \r\n***\r\nОт 11.00 часа в кино „Люмиер Лидл” ще се състои основната пресконференция за КИНОМАНИЯ 2017.\r\n***\r\nОт 13.00 до 15.00 часа, пред служебния вход на Министерството на земеделието  храните и горите, ще се проведе протестен митинг на пчеларите с искания за промени в нормативната уредба и изплащане на субсидии по мярка 11 от Програмата за развитие на селските райони, както и за отваряне на схемата за подпомагане de minimis.\r\n***\r\nОт 15.00 часа, в залата на Централна автогара – София, народният представител от ГЕРБ-Кюстендил Ивайло Константинов организира среща-дискусия относно нормативната рамка и актуалните законови промени, свързани с транспортния бранш и автобусните превозвачи.\r\n***\r\nОт 15.00 до 17.00 часа, в постоянната приемна на БСП – София на ул. \"Леге\" №10, етаж 1, народният представител от \"БСП за България\" Ирена Анастасова и общинският съветник Николай Николов ще проведат приемна за граждани. \r\n***\r\nПо случай Деня на будителите – 1 ноември Националният исторически музей /НИМ/ ще направи възстановка на занятие в старо възрожденско училище. Музеят кани на 31 октомври, 1 и 2 ноември децата, които искат да научат и да опитат как едно време техните връстници са се учили да пишат и да четат „Аз”, Буки”, „Веди” - върху пясък и с перо.  \r\n***\r\nОт 17.00 часа, на ул. „Алабин“ 16-20 ще се проведе представление на младите възрожденци от Общобългарския комитет \"Васил Левски\". \r\n***\r\nОт 17.00 часа в Регионален исторически музей – София ще бъде открита изложбата „Под знака на Меркурий“. Тя е посветена на търговията в София, като обхваща периода от Античността до края на 80-те год. на ХХ в.\r\n***\r\nОт 17.30 часа, по инициатива на редакцията на списание „Аз съм българче“, в Туристическия информационен център „ ЛАРГО“ ще бъдат представени  наградените творби от юбилейния, десети, национален конкурс за детска рисунка „Нарисувай ми слънце“\r\n***\r\nОт 11.00 часа в зала „22 септември“ ще се проведе церемония по награждаването на лауреатите в конкурса „Страхливият умира всеки ден, смелият – само веднъж“.\r\n***\r\nОт 14.30 часа, в експо център „Флора“ в Морската градина, ще се проведе тематичната конференция „Черно море – европейски перспективи“. В нея ще участват домакинът Димитър Николов – кмет на община Бургас, Лиляна Павлова – министър за българското председателство на Съвета на ЕС 2018 г., Атанаска Николова – зам.-министър на околната среда и водите, Ивелина Василева -  председател на Парламентарната комисия по околна среда и водите. \r\n***\r\nОт 16.30 часа в Културен център „Морско казино“ ще се състои откриването на изложбата, с която млади фотографи от цялата страна отбелязват Международния ден на Черно море. \r\n***\r\nОт 9.10 часа в актовата зала на III ПМГ „Акад. Методий Попов“ ще бъде представена книгата „Моето Черно море“ на журналистката Цветелина Атанасова. Събитието е част от инициативите на РИОСВ-Варна и Басейнова дирекция „Черноморски район“ за Международния ден на Черно море. \r\n***\r\nОт 11.30 часа на ул. Михаил Колони\" във Варна ще бъде представена книгата \"От деца за деца\" с най-добрите приказки от литературен конкурс. \r\n***\r\nОт 11.00 часа във фоайето пред зала \"Варна\"ще се състои официалното връчване на общинско отличие за млад учител за мотивиран и добър старт в учителската професия.\r\n***  \r\nОт 11.00 часа в аулата на Ректората на ВТУ ще се проведе тържествено събрание по случай Деня на народните будители. Акад. Антон Дончев, 49-ият почетен доктор на Великотърновския университет, ще получи инсигниите на Doctor honoris causa. \r\n***\r\nОт 10.30 часа в общата читалня на РБ „Христо Ботев“ ще се проведе състезание „1000 причини да се гордеем, че сме българи“. \r\n***\r\nОт 11.00 часа в заседателната зала на сградата на общината, Каварна ще отбележи Международния ден на Черно море със специално подготвена програма. \r\n***\r\nОт 16.30 часа, в заседателната зала на община Каварна, веднага след редовното заседание на Общински съвет, на информационна среща ще бъдат обсъдена възможности за финансиране от европейските структурни и инвестиционни фондове. \r\n***\r\nСлужба „Военна полиция” ще проведе демонстрация на способности пред ученици и граждани на Столична община. Демонстрацията, която ще наблюдава министърът на отбраната Красимир Каракачанов, ще започне в 11.30 ч. на площад „Св.  Дух“ в гр. Нови Искър.\r\n***\r\nОт 09.30 часа, зала №1 Апелативен съд Пловдив ще гледа делото, образувано по жалба на подсъдимия Асен Гюрганчев срещу присъда на Окръжен съд – Пловдив, с която е признат за виновен в това, че на 13.04.2017 г. в гр. Пловдив на бул. „Шести септември“ при управление на моторно превозно средство е нарушил правилата за движение като е причинил смъртта на Б.К., като деецът е избягал от местопроизшествието. \r\n***\r\nОт 10.00 часа в пресклуба на БТА - Пловдив, бул.\"Шести септември\" 140 ще се проведе пресконференция на Шнайдер Електрик България ЕООД. Дружесвото ще представи проект „Социална политика и добри практики в Шнайдер Електрик България“ за повишаване на качеството, организацията и привлекателността на работните места в производственото предприятие в индустриална зона „Радиново“. \r\n***\r\nОт 17.30 часа в библиотека „Иван Вазов“ ще се проведе церемония за връчване на почетното звание „Следовник на народните будители“. \r\n***\r\nОт 14.00 часа, в зала 712 на Областна администрация – Разград, областният управител на Разград свиква заседание на Областната епизоотична комисия на 31 октомври във връзка с мерките за недопускане на разпространението на птичи грип на територията на страната.\r\n***\r\nОт 18.00 часа, в зала „Европа“ на Доходно здание, ще се състои церемонията по връчване на Националната литературна награда „Елиас Канети“ за 2017 година.\r\n***  \r\nОт 16.00 часа в изложбената зала на къщата музей „Алеко Константинов“ ще бъде представена Документална изложба „Будителската мисия на театъра“ от фондовете на Исторически музей и библиотеката при ПБНЧ „Еленка и Кирил Д. Аврамови 1856“. \r\n***\r\nОт 18.00 часа, в залата на I етаж на РБ „Захарий Княжески“ ще се проведе официално връчване на наградата „Анастасия Тошева” на Община Стара Загора и наградата на Съюза на учените „Будител на Стара Загора”.\r\n***\r\nОт 15:00 часа, в двора на Читалище „Зора“ в Сливен ще се състои церемония по откриване на паметна плоча на Стефан Георгиев Гидиков-първият председател на читалище „Зора“.\r\n***\r\nОт 17.30 часа в зала „Хасково“ на Община Хасково ще се проведе обществено обсъждане във връзка с изискванията от Насоките за кандидатстване по Оперативна програма „Региони в растеж“ 2014-2020, Приоритетна ос 1 „Устойчиво и интегрирано градско развитие“ и изменение и допълнение на Наредба за реда и условията за управление и разпореждане с общинските жилища на територията на община Хасково.\r\n***\r\nОт 17.30 часа в Регионална библиотека „Стилиян Чилингиров” ще гостува Христо Димитров – хореограф, режисьор, продуцент; създател и ръководител на Национален фолклорен ансамбъл „Българе“.", "date": "2017.10.31", "title": "Предстоящи събития в страната за 31 октомври (Агенция „Фокус”)"}
{"url": "http://www.focus-news.net/news/2017/10/31/2452261/nimh-shte-preobladava-slanchevo-vreme-no-shte-se-zadarzhi-studeno-s-maksimalni-temperaturi-mezhdu-7-i-12.html", "text": "Атмосферното налягана е по-високо от средното за октомври и още ще се повиши. Днес северозападният вятър ще отслабне, но ще остане ветровито. Ще е умерен до силен и с него ще продължи да нахлува студен въздух. Ще преобладава слънчево време, но ще се задържи студено с максимални температури между 7° и 12°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Мартин Славчев.\r\nПо Черноморието ще преобладава слънчево време, след обяд с временни увеличения на облачността. Северозападният вятър ще отслабне до силен, но ще остане ветровито. Максималните температури ще са 10-11°. Вълнението на морето ще е 2-3 бала. Температурата на морската вода е 17°.\r\nНад планините ще преобладава слънчево време. Сутринта ще духа бурен, по високите и открити части - до ураганен северозападен вятър, който след обяд ще отслабва. Температурите още ще се понижат и максималната на височина 1200 метра ще е около 1°, на 2000 метра – около минус 6°.", "date": "2017.10.31", "title": "НИМХ: Ще преобладава слънчево време, но ще се задържи студено с максимални температури между 7° и 12°"}
{"url": "http://www.focus-news.net/news/2017/10/31/2452262/vitseprezidentat-iliyana-yotova-shte-poseti-obshtina-karlovo.html", "text": "В навечерието на Деня на народните будители, вицепрезидентът Илияна Йотова ще посети Община Карлово. Това съобщиха от прессекретариата на държавния глава. Вицепрезидентът ще бъде гост на Професионална гимназия „Братя Евлоги и Христо Георгиеви“ и ще вземе участие в тържествената програма „Будители“, организирана от клуб „Родолюбие“ с ръководител Антоанета Тенева. \r\nПо-късно в същия ден вицепрезидентът ще бъде гост на тържественото честване на 130-годишнината от основаването на Средно училище „Васил Левски“ - Карлово, което ще се състои в Народно читалище „Васил Левски 1861 г“. \r\nПо покана на Илияна Йотова специални гости на тържествата ще бъдат Наталия Ярославская, директор на Български теоретичен лицей „Васил Левски“ в град Кишинев, Молдова, и Невин Даудова, директор на българското училище „Св. св. Кирил и Методий“ в Истанбул, Турция. \r\nВ молдовската столица през 1996 г. е създадено Общообразователно училище „Васил Левски“, което през 2003 г. е преобразувано в Български теоретичен лицей. През настоящата учебна година там се обучават над 300 ученици. \r\nБългарското училище „Св. св. Кирил и Методий“ в Истанбул започва работа през 2014 г. и се помещава в сградата на Екзархията. \r\nИлияна Йотова и кметът на Община Карлово Емил Кабаиванов ще проведат съвместен брифинг в сградата на Общината в 16.30 часа.", "date": "2017.10.31", "title": "Вицепрезидентът Илияна Йотова ще посети Община Карлово"}
{"url": "http://www.focus-news.net/news/2017/10/31/2452263/ministar-nikolina-angelkova-shte-se-sreshtne-s-akademichnata-obshtnost-v-rusenskiya-universitet.html", "text": "Министърът на туризма Николина Ангелкова ще посети Русе от 11:30 часа и ще подпише рамков договор за сътрудничество между Министерството на туризма и Русенския университет „Ангел Кънчев“. Това съобщиха от пресцентъра на министерството. Министър Ангелкова ще поздрави преподавателите и студентите от висшето училище с приближаващия Ден на народните будители и ще присъства на кръгла маса на тема „Ролята на Русенския университет за развитие на иновациите в туризма“.\r\nВ рамките на посещението й ще бъде представена платформата I love Bulgaria пред възпитаници на университета и ученици от горния курс на Професионалната гимназия по туризъм в града. Събитието е открито за медии.", "date": "2017.10.31", "title": "Министър Николина Ангелкова ще се срещне с академичната общност в Русенския университет"}
{"url": "http://www.focus-news.net/news/2017/10/31/2452264/vitsepremierat-ekaterina-zaharieva-e-na-poseshtenie-v-republika-moldova.html", "text": "Вицепремиерите Екатерина Захариева и Андрей Галбур ще открият заедно българско консулство в град Тараклия. Това съобщиха от пресцентъра на МВнР.  \r\nБългарското правителство взе решение за откриване на консулство в град Тараклия на 24 март 2017 г. В Молдова живее една от най-големите български исторически общности в чужбина, която е естествена връзка, мост на приятелство и основа за развитие на добри двустранни отношения. Откриването на българско представителство в град Тараклия ще облекчи и улесни консулското обслужване на нашите сънародници в страната и ще допринесе за активизиране на двустранните връзки в областта на културата, икономиката и инвестициите. \r\nТараклийският район е обособен като български национално-културен център с правителствено решение от 1995 г. Съгласно местното законодателство етническите българи в района се ползват в пълен обем от права при осъществяването на дейностите по съхраняване и развиване на културно-духовното и езиковото наследство. \r\nВчера Екатерина Захариева се срещна със заместник министър-председателя и министър на външните работи и европейската интеграция на Молдова Андрей Галбур. Двамата обсъдиха предстоящото Българско председателство на Съвета на ЕС и приоритетите в програмата на страната ни за първите шест месеца на 2018 г. Сред акцентите в разговорите на първите дипломати ще бъдат и въпроси от областта на двустранните отношения. \r\nДипломатическите отношения между Република България и Република Молдова са установени на 5 февруари 1992 г. Между двете държави съществува ползотворно двустранно сътрудничество и активен политически диалог, включително в рамките на международните организации. \r\nНа 15 и 16 ноември 2016 г. президентът Росен Плевнелиев посети Република Молдова. В периода 4-6 октомври 2017 г. вицепрезидентът Илияна Йотова бе на работно посещение в Молдова. \r\nНа 11 юли 2017 г., в рамките на неформалния Съвет на министрите на външните работи на ОССЕ в Мауербах, Австрия, заместник министър-председателят и министър на външните работи Екатерина Захариева се срещна с вицепремиера и министър на външните работи и европейската интеграция на Република Молдова Андрей Галбур. Именно тогава двамата се договориха да открият заедно новото консулство на Република България в Република Молдова. \r\nБългария е една от страните членки, които ясно подкрепят европейската перспектива на Молдова. България бе сред първите държави членки, които ратифицираха Споразумението за асоцииране на Молдова с ЕС, на 24 юли 2014 г. Подкрепихме решението на Европейския парламент Молдова да бъде прехвърлена в позитивния списък по Регламент 539/2001, с което от 28 април 2014 г. гражданите на Молдова, притежатели на биометрични паспорти, имат право на краткосрочни безвизови пътувания в страните от Европейския Съюз. \r\nВ сферата на търговско – икономическото сътрудничество съществува все още нереализиран потенциал. През 2016 г. и първата половина на 2017 г. се забелязва известен ръст в двустранния стокообмен. На територията на Молдова осъществяват своята дейност 173 смесени предприятия с български капитал, а молдовските инвестиции у нас са основно в сферата на финансите. \r\nТуристическият сектор също се развива динамично. В периода януари-юли 2017 г. молдовските туристи, посетили България са с 16.5% повече в сравнение с данните от 2016 г. \r\nСътрудничеството в областта на науката, образованието и културата между България и Молдова е особено интензивно. То се осъществява на базата на Спогодбата за сътрудничество в областта на образованието, науката и културата между правителствата на двете държави, подписана на 17 май 1993 г. и на основата на тригодишни протоколи между министерствата на образованието. Двете страни поддържат академична мобилност на основата на взаимен обмен като приемат и обучават студенти, докторанти, специализанти и изследователи. България изпраща учебно-помощна литература за нуждите на учениците, които изучават български език и литература в Молдова. За учебната 2017/2018 г. Министерството на образованието (МОН) на България е командировало в Молдова 14 преподаватели по български език и литература, история и българска народна музика и танци. На територията на Молдова понастоящем функционират 29 средни училища с преподаване на български език и литература. \r\nОбразователната дейност на МОН сред българската общност в Молдова се регулира от ПМС № 103/1993 г. и е в съответствие с чл. 5 на Протокола за сътрудничество между двете министрества на образованието. Тя включва прием на молдовски граждани от българска народност за студенти, докторанти и специализанти в българските висши училища. \r\nБългария приема средно годишно в български университети по 80 студенти и докторанти. За учебната 2016/2017 г. бяха приети за обучение 104 студенти от Молдова, от които 27 по магистърски програми, трима специализанти и шестима докторанти. \r\nЕжегодно се провеждат летни курсове в България за специализация на преподаватели и студенти. Българското образователно министерство финансира всяка година по 30 проекта в Република Молдова по програмата „Роден език и култура зад граница. \r\nВ Молдова живее една от най-старите, исторически оформили се български общности извън България, която днес наброява около 65 хиляди души. \r\nВ страната се намира и единственият български университет зад граница – Тараклийският държавен университет „Григорий Цамблак” (ТДУ). Той е създаден през 2004 г. на базата на съществуващия до момента педагогически колеж „Св.Св. Кирил и Методий” в гр. Тараклия. На 20 май 2004 г. бе подписано Споразумение между правителствата на Република България и Република Молдова за подпомагане на образователния процес в Държавния университет на гр. Тараклия. Идеята за трансформиране на педагогическия колеж в Тараклия в университет има за цел създаването на център за изучаване на български език в Молдова. Приоритетна задача на университета е подготовката на специалисти по български език за нуждите на Тараклийския район и Молдова като цяло. Университетът осъществява подготовка на специалисти с висше образование на ниво бакалавър. 80% от обучаващите се в университета са етнически българи. \r\nНа 5 октомври 2017 г. ректорите на Русенския университет „Ангел Кънчев”, Великотърновския университет „Св. св. Кирил и Методий” и Тараклийския университет „Григорий Цамблак” подписаха Договор за създаване на международен консорциум в сферата на науката и образованието. Съгласно сключените с отделни български вуз договори, ТДУ изпраща ежегодно 45 студенти и преподаватели на съвместно обучение, лингвистични и археологически практики в България. Ежегодно Министерството на образованието и науката на България отпуска 100 стипендии на студенти от ТДУ и осигурява разходите им за обучение. \r\nМинистерството на външните работи на Република финансира редица проекти с важно социално измерение в района на Тараклия по програмата „Сътрудничество за развитие”. През 2016 г. бяха стартирани шест нови проекта за развитие, с цел реконструкция и ремонтни дейности на местни учебни заведения и детски градини. През миналата година българското правителство отпусна и средства за ремонт на покрива на общежитието, който беше реализиран със съдействието на офиса на Програмата да развитие на ООН в Молдова.", "date": "2017.10.31", "title": "Вицепремиерът Екатерина Захариева е на посещение в Република Молдова"}
{"url": "http://www.focus-news.net/news/2017/10/31/2452265/kathimerini-kritikuvat-gratskiya-premier-zaradi-migrantite.html", "text": "Премиерът на Гърция Алексис Ципрас бе подложен на острите критики от страна на радикална фракция в СИРИЗА заради имигрантите, пише Kathimerini. Критиките прозвучаха на заседание на партийния секретариат, на което Ципрас се надяваше да се похвали с успеха на своето правителство в изваждането на страната от финансовата криза. Вместо това обаче, правителството и министърът за миграцията Янис Музалас бяха подложени на кръстосан огън заради множеството случаи на нарушение на човешките права на мигрантите и бежанците. По-специално, те обвиняват лявото правителство и Музалас за това, че се забавя настаняването на мигрантите и бежанците на фона на приближаващата зима. Недоволство предизвиква също непълноценното усвояване на фондове от ЕС и други международни организации, които биха могли да помогнат на страната да се справи с мигрантския поток. Калина Жекова", "date": "2017.10.31", "title": "Kathimerini: Критикуват гръцкия премиер заради мигрантите"}
{"url": "http://www.focus-news.net/news/2017/10/31/2452266/sport-zapochva-tenis-turnirat-v-zhuhay.html", "text": "Във вторник започва заключителният турнир в Жухай, Китай, който ще се проведе в периода до 5 ноември. В него ще участват 12 състезателки, разпределени на четири групи по три. \r\nПрограмата на Централния корт започва в 9:30 часа българско време с двубой между Коко Вандеуей и Шуай Пън. По-късно през деня бившата номер едно в света Анджелик Кербер ще играе срещу латвийката Анастасия Севастова, стана ясно след изтеглянето на жребия по-рано днес.", "date": "2017.10.31", "title": "Спорт: Започва тенис турнирът в Жухай"}
{"url": "http://www.focus-news.net/news/2017/10/31/2452267/gd-granichna-politsiya-na-gkpp-kapitan-andreevo-ima-4-km-kolona-ot-tovarni-avtomobili-a-na-gkpp-lesovo-35-km.html", "text": "На българо-турската граница, на ГКПП \"Капитан Андреево\" има 4 км колона от товарни автомобили, а на ГКПП \"Лесово\" - 3,5 км. Това сочат данни към 06.00 часа, съобщиха от пресцентъра на ГД \"Гранична полиция\".\r\nНа границите със Сърбия, Македония, Гърция и Румъния трафикът е нормален на всички контролно-пропускателни пунктове.", "date": "2017.10.31", "title": "ГД \"Гранична полиция\": На ГКПП \"Капитан Андреево\" има 4 км колона от товарни автомобили, а на ГКПП \"Лесово\" - 3,5 км"}
{"url": "http://www.focus-news.net/news/2017/10/31/2452268/mvr-17-dushi-sa-postradali-pri-intsidenta-s-preobarnaliya-se-na-avtomagistrala-trakiya-avtobus-trima-ot-tyah-sa-ostanali-pod-lekarsko-nablyudenie.html", "text": "17 души са пострадали при катастрофата с преобърналия се на автомагистрала „Тракия“ автобус, трима от тях са останали под лекарско наблюдение. Това съобщиха за Агенция „Фокус“ от пресцентъра на МВР. 13 души са били откарани за преглед в ямболска болница, а четирима в бургаско лечебно заведение. От тези в Бургас един човек е оставен за наблюдение, а другите са изписани. В Ямбол двама пострадали са оставени под наблюдение, а останалите са прегледани и освободени.  \r\n11 души не са били с наранявания и са продължили по маршрута си с друг осигурен автобус. \r\nИзвършен е оглед на мястото от дежурна оперативна група. Има образувано по случая досъдебно производство. Продължават работите по изясняване на факти и обстоятелства. Агенция „Фокус“ припомня: Пътнически автобус се преобърна на автомагистрала \"Тракия\". Сигналът за пътния инцидент е получен в полицията към 22.00 часа снощи. По първоначални данни, на автомагистрала “Тракия”, на територията на ОДМВР-Ямбол, в района на Стралджа, автобус с 31 пътници, пътувал в посока към Бургас, е излязъл извън пътното платно и се е преобърнал. Няма загинали и тежко пострадали. Пътниците бяха транспортирани за преглед. На мястото на инцидента са били екипи на Пътна полиция. \r\nЛюба АЛЕКСИЕВА", "date": "2017.10.31", "title": "МВР: 17 души са пострадали при инцидента с преобърналия се на автомагистрала „Тракия“ автобус, трима от тях са останали под лекарско наблюдение"}
{"url": "http://www.focus-news.net/news/2017/10/31/2452269/denyat-31-oktomvri-v-balgarskata-istoriya.html", "text": "На тази дата през 1930 г. в катедралата \"Св. Александър Невски\" цар Борис III се венчава за принцеса Йоанна Савойска по православния обряд. През 1869 г.\r\nсе основава Българският революционен централен комитет (БРЦК). На същата дата през 1912 г. Българската армия овладява Мидия – град в Турция в близост до Мраморно море. През 2013 г. е даден старт на строителството на газопровода \"Южен поток\" на българска територия при село Расово. \r\n2013 г.\r\nДаден е старт на строителството на газопровода \"Южен поток\" на българска територия при село Расово.\r\n2005 г.\r\nС указ на президента се връчва орден \"Стара планина\" на Любомир Левчев за изключително големите му заслуги към Република България за развитието и популяризирането на българското изкуство и култура и по повод 70 години от рождението му.\r\n2003 г.\r\nС президентски указ се връчва орден \"Стара планина\" на Артуро Хотон Рислер, извънреден и пълномощен посланик на Република Аржентина в Република България и на Овидиу Дранга, начални на политико-военния направляващ комитет на Многонационалните мирни сили за Югоизточна Европа.\r\n2002 г.\r\nВицепремиерът и министър на регионалното развитие и благоустройството Костадин Паскалев подава оставка заради отсъствие на политическо доверие към него от правителството и парламентарното мнозинство.\r\nМинистър-председателят Симеон Сакскобургготски заминава на двудневно работно посещение в Гърция, където се договаря с гръцкия премиер Костас Симитис за изграждането на нефтопровода Бургас-Алексанруполис. Двете страни се договарят да участват с по 33 %, какъвто дял има и Русия.\r\nИдеята за изграждането на петролопровода Бургас-Александруполис принадлежи на президентите на най-мощните гръцки финансови и петролни групировки - Янис Лацис и Димитрис Копелузос. През юли 1994 г. от гръцка страна започват преговори с България и Русия за изграждане на петролопровода. Мотивите, които обединяват гръцко-руската инициатива, са да се избегне турския контрол в Босфора и Дарданелите, като заедно с това се осигури евтино транспортирана суровина за гръцката промишленост и танкерния флот. За периода 1994-1998 г. Русия претърпява загуби от 800 млн. долара заради турското решение по екологични съображения да ограничи танкерния трафик през Проливите. Икономическата изгода за България и Гърция от транзитирането на нефт по трасето грубо се изчислява на 600-900 млн. долара. Нефтопроводът между българското пристанище Бургас и гръцкото Александропулис е с приблизителна дължина от 256 км. Той удължава линията за пренос на суров нефт от Казахстан до руското черноморско пристанище Новоросийск.\r\n2001 г.\r\nВъв връзка с изтичащите 100 дни от управлението на новото правителство на НДСВ с премиер Симеон Сакскобургготски ОДС и БСП излизат с критични становища. ОДС озаглавява своя документ \"100 дни на излъганите надежди на българина, на управленски хаос и немощ\", а БСП - \"100 дни от 800 - излъгани очаквания\".\r\n2000 г.\r\nНационалният изпълнителен съвет (НИС) на СДС избира за нов организационен секретар Екатерина Михайлова, а за нов член на НИС - Росица Тоткова, заместник-председател на парламентарната група. За заместник на Христо Бисеров като председател на Комисията по национална сигурност е предложен областният лидер на СДС от Пловдив Йордан Бакалов, а на Комисията по бюджет и финанси - Христо Христов.\r\nНационалният статистически институт (НСИ) изнася данни, според които отрицателният външнотърговски баланс на България е 727 000 000 долара. Според изнесената информация България внася с 30 % повече стоки, отколкото изнася. Най-оживени са търговските връзки с Италия, Германия, Гърция.\r\n1998 г.\r\nСъздаден е Социалдемократически съюз от Българската социалдемократическа партия (БСДП) и Обединения блок на труда (ОБТ). Съпредседатели стават д-р Петър Дертлиев и проф. Кръстьо Петков (на снимката).\r\nД-р Петър Дертлиев е роден на 7 април 1916 г. в с. Писарово, Плевенско. Завършва медицина. Заради социалдемократическите си идеи е репресиран и преди, и след 9 септември 1944 г. След 10 ноември 1989 г. се включва активно в обществено-политическия живот на страната. Той е един от инициаторите за възстановяване на Българската социалдемократическа партия (БСДП) и включването й в СДС. Лидер е на БСДП след възстановяването й. Депутат е в VII-то Велико народно събрание. Избран е от квотата на СДС. През 1990 г. е кандидат за президент на България. Д-р Петър Дертлиев умира на 5 ноември 2000 г.\r\nКръстьо Илиев Петков е роден на 18 ноември 1943 г. в гр. Димово, Видинска област. Завършва политическа икономия във Висшия икономически институт \"Карл Маркс\" (днес Университет за национално и световно стопанство). Работи в Института по труда, в Профсъюзния институт \"Георги Димитров\" и в Института по социология към БАН. От 1990 г. преминава на профсъюзна работа - председател е на Конфедерацията на независимите синдикати в България (КНСБ), от 1997 г. се включва и в политическия живот на страната като става учредител и председател на Обединения блок на труда.\r\n1990 г.\r\nВ София е учреден Обединен земеделски съюз (ОЗС). Той е регистриран през ноември с.г. Негови съпредседатели са Георги Андреев и Йордан Садовски. През октомври 1997 г. заедно с БЗНС \"Врабча 1\", БЗНС \"Врабча 1\" (Димитър Гичев) и Българския земеделски младежки съюз образува нова формация Земеделски съюз, възглавена от Атанас Железчев.\r\n1973 г.\r\nПриет е Закон за народното здраве. Потвърдена е забраната на частната медицинска практика. Законът е публикуван на 6 ноември същата година.\r\n1948 г.\r\nПодписана е търговска спогодба между България и Кралство Холандия.\r\n1930 г.\r\nВ катедралата \"Св. Александър Невски\" цар Борис III се венчава за принцеса Йоанна Савойска по православния обряд. Католическият обряд е извършен по-рано, на 25 октомври, в църквата \"Св. Франциск\" в Асизи, Италия.\r\n1922 г.\r\nПостоянното присъствие на БЗНС нарежда да се създаде \"Земеделска народна гвардия\" - пеша и конна, с главнокомандващ Райко Даскалов.\r\n1920 г.\r\nИзготвен е протокол за сливане на Либералната (радослависти), Народнолибералната (генадиевисти) и Младолибералната партии. От 27 до 29 ноември трите партии провеждат успоредни конгреси, на които одобряват протокола и учредяват Националлиберална партия с орган в. \"Независимост\".\r\nНационаллибералната партия (НЛП) изразява интересите на търговско-промишлената буржоазия, едрите земевладелци и дребните стокопроизводители. Ръководството на партията се осъществява от Централно бюро. Поради своя разнороден състав и съществуващите групи в различните политически партии, от които е създадена, фракционните борби в Националлибералната партия не престават през целия период от нейното съществуване.\r\n1915 г.\r\nПодразделения от 22-ри пехотен полк и Конната дивизия освобождават Прилеп.\r\nПрилеп е град в Европа, в днешна Република Македония. През 6-7 век е славянско поселение. През 7 век е средище на прабългарите на Кубер. През 1202 г. е присъединен към българската държава. През 13 век е превърнат в административно средище и област към българската държава. През 1246 г.  е превзет от Епирското деспотство, през 1254 г. от Никейската империя, през 1334 г. е превзет от Сръбското кралство. През 1366 г. става столица на владението на Вълкашин, след смъртта му през 1371 г. Прилеп става владение на Крали Марко (феодален владетел в периода 1371-1395 на част от югозападните български земи с център Прилеп). През османското робство Прилеп е занаятчийски и търговски център. От 1913 г. според Букурещкия мирен договор е включен в пределите на Сръбското кралство.\r\n1912 г.\r\nОт 1-ва и 3-а армия Главното командване създава „Обединена армия\" за Чатал-джанската операция с командващ генерал-лейтенант Радко Димитриев.\r\nБългарската армия овладява Мидия. Мидия е град в Турция в близост до Мраморно море.\r\n1886 г.\r\nВъпреки забраната на Русия регенството свиква Велико народно събрание в Търново за избор на нов княз на мястото на детронирания Александър Батенберг. Това се приема като проява на независимост от страна на българските управници спрямо постоянните и груби намеси на Русия във вътрешните работи на България.\r\n1877 г.\r\nПо време на Руско-турската освободителна война (1877-1878 г.) генерал Й. Гурко е назначен за командващ на Западния отряд. Същия ден турските войски се оттеглят от с. Долни Дъбник.\r\n1869 г.\r\nОсновава се Българският революционен централен комитет (БРЦК). \r\nБългарски революционен централен комитет е организация на българското националнореволюционно движение, създадена в Букурещ с цел да пропагандира революционните идеи и окаже съдействие за политическа и идейна подготовка на българската национална революция. БРЦК е приемник на революционните традиции на българския народ в борбата му против османското владичество, на крупното дело на Г. С. Раковски, поставил началото на организираното българско националнореволюционно движение.\r\n1817 г.\r\nСултански ферман разпорежда да се вземат необходимите мерки за възвръщане на забягнали вакъфски селяни от Свищовско: \"където и да се намерят, ако не са били вече записани към някое аваризхане и ако не са минали повече от десет години, да се върнат и да се заселят в коренните си села, където са живели от старо време\".\r\nВакъф в Османската империя е движимо или недвижимо приходоносно имущество, включително поземлени имоти, предоставени по волята на притежателя им за издържане на мюсюлмански религиозни и благотворителни институции в империята. На тази дата са родени: \r\n1934 г.\r\nРоден е в Пловдив художникът Йоан Левиев. През 1958 г. завършва Художествената Академия в София, специалност “Декоративно - монументална живопис” при проф. Г. Богданов. Сред картините, свързани тематично с родния му град, са “Зора над Пловдив” (1970 г., НХГ), “Спомен за Паша Христова” (1972 г., НХГ), “Баща ми” (1974 г.), “Къща на Главната улица” (1978 г.) и др. Автор е на мащабни стенописи и мозаични пана - във Висшия селскостопански институт (“Земята и човекът, 1960 г., 1967 г.), в хотел “Марица” (“Из икономическия живот на Пловдив”, 1966 г.) и др.\r\nПрави сценично оформление на оперните постановки – “Антигона 43 от Л. Пипков, “Юлска нощ” и др. Умира на 11 март 1994 г. в Пловдив.\r\n1919 г.\r\nРоден е Иван Василев – български биолог, хелминтолог, академик (от 1984 г.) и изобретател.\r\n1918 г.\r\nУмира Егон Шиле – австрийски живописец и график. Роден е на 12 юни 1890 г. в Тулен, Долна Австрия. Учи във Виенската художествена академия (1906-1909 г.). Той е представител на стила “модерн” и предшественик на експресионизма. Рисува портрети, пейзажи и фигурални композиции.\r\n1906 г.\r\nРоден е Славчо Милошев Атанасов – български издател.\r\n1891 г.\r\nРоден е Никола Захариев Табаков – български педагог, публицист и обществен деятел. На тази дата умират:\r\n1989 г.\r\nУмира Георги Иванов Парцалев – български драматичен и филмов актьор. През 1950 г завършва медицина в СУ “Св. Климент Охридски”. Той е артист в Държавния сатиричния театър от създаването му през 1957 г. Изявява се в комедийния жанр. Част от ролите му са: Осип (\"Ревизор\" от Н. В. Гогол), Вражалец (\"Вражалец\" от С. Л. Костов), Хаджи Смион (\"Чичовци\" от И. Вазов) и др. В киното дебютира през 1958 г. в образа на Полянски от филма \"Любимец 13\". Сред запомнящите се негови персонажи са: Методи Рашков (\"Сиромашко лято\", 1973 г.; награда за най-добра мъжка роля на международния кинофестивал \"Готвалдов\", Прага, 1974 г.), Димо (\"Роялът\", 1978 г.) и др. Играе още във филмите „Привързаният балон” (1967 г.), „Кит”, „Петимата от Моби Дик” (1970 г.), „С деца на море” (1972 г.), „Баща ми бояджията” (1974 г.), „Два диоптъра далекогледство” (1976 г.), „13-тата годеница на принца”, „Тримата от запаса” (1971 г.) и др.\r\n1959 г.\r\nУмира Стефан Василев Манов – български политик, журналист и общественик, един от ръководителите на троцкистите в България.\r\n1946 г.\r\nУмира Александър Михайлов Паскалев – български книгоиздател.\r\n1907 г.\r\nУмира Мария Димитрова Канели – българска драматична артистка, съпруга на Радул Канели. През 1900 г. специализира театрално изкуство в Париж. Артистичната си дейност започва през 1890 г. в театралната трупа на К. Сапунов с ролята на Ева от “Поема на злото” по Ст. Михайловски. Актриса е в драматичния отдел на столичната драматично-оперна трупа (1891 г.), в театър “Зора” (1892-1894 г.), в театър “Сълза и смях” (1894-1904 г.) и в Народния театър (1904-1906 г.). Изпълнява роли в драми на А. Н. Островски, Молиер, Фр. Шилер, У. Шекспир, Ив. Вазов.\r\n1898 г.\r\nУмира Йосиф Методиев Ковачев – български учител. Учи в Белградската и Киевската духовни семинарии. От 1888 г. е преподавател във Висшето училище в София. Автор е на “Школска педагогика” (1873 г.), “Ръководство за четене и писане по звучната метода” и др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.10.31", "title": "Денят 31 октомври в българската история"}
{"url": "http://www.focus-news.net/news/2017/10/31/2452270/predsedatelyat-na-parlamenta-dimitar-glavchev-shte-razgovarya-s-prezidenta-na-sarbiya-aleksandar-vuchich.html", "text": "Председателят на парламента ще разговаря в 08.45 часа с президента на Република Сърбия Александър Вучич. Това съобщиха от пресцентъра на Народното събрание. В рамките на посещението българските парламентаристи ще се срещнат и с Групата за приятелство „Република България – Република Сърбия“. \r\nВ състава на парламентарната делегация са заместник-председателят на Групата за приятелство със Сърбия Павел Шопов, членовете на групата за приятелство Константин Попов, Таско Ерменков, Велислава Кръстева и председателят на ПГ на ПП ВОЛЯ Гергана Стефанова.", "date": "2017.10.31", "title": "Председателят на парламента Димитър Главчев ще разговаря с президента на Сърбия Александър Вучич"}
{"url": "http://www.focus-news.net/news/2017/10/31/2452271/kmetat-na-sofiya-yordanka-fandakova-shte-proveri-stroitelnite-deynosti-po-rekonstruktsiyata-i-razshirenieto-na-ul-todor-kableshkov.html", "text": "Кметът на София Йорданка Фандъкова ще провери строителните дейности по реконструкцията и разширението на ул. „Тодор Каблешков“ (влизане от „Цар Борис III“). Проверката ще се състои в 10.30 часа. Това съобщиха от пресцентъра на Столична община.\r\nОбхватът на обекта е от южния локал на бул. „Цар Борис ІІІ” до кръстовището с бул. „Братя Бъкстон”. Дължината на целия участък е 405 м. В момента се изпълняват строително-монтажни работи на І етап от бул. „Братя Бъкстон“ до Кауфланд.\r\nКъм момента са изградени нов водопровод, канал със съответните шахти и преминаване под реката, изпълнена е корекция на реката, изградено е ново мостово съоръжение.", "date": "2017.10.31", "title": "Кметът на София Йорданка Фандъкова ще провери строителните дейности по реконструкцията и разширението на ул. „Тодор Каблешков“"}
{"url": "http://www.focus-news.net/news/2017/10/31/2452272/le-point-frantsiya-otmenya-rezhima-na-izvanredna-situatsiya-zamestvayki-go-s-nov-antiteroristichen-zakon.html", "text": "За да бележи церемониално края на режима на извънредна ситуация, въведен след атентатите от 13 ноември 2015г., френският президент Еманюел Макрон подписа пред телевизионните камери новия закон за борба с тероризма. Той ще влезе в сила тъкмо навреме преди да изтече срокът на действие на извънредните мерки за сигурност в сряда, пише френският в. Le Point. „Този закон ще ни позволи да отменим извънредното положение от 1 ноември, като същевременно гарантираме пълната сигурност на нашите граждани\", каза президентът в присъствието на министъра на вътрешните работи Жерар Коломб и говорителя на правителството Кристоф Кастанер. Макрон посочи, че законът ще бъде оценяван в рамките на следващите две години и при необходимост ще бъде модифициран. \r\nПриет с преобладаващо мнозинство във френския парламент на 18 октомври, този закон разширява правомощията на изпълнителната власт да поставя под запрещение и да извършва обиски в домовете на заподозрени за връзки с терористи. Той дава правото на органите на реда да затворят места, където се събират представители на религиозни общности и се разпространява екстремистка идеология. Полицията ще може да проверява самоличността на подозрителни лица в граничните райони, както и по гарите и летищата. С изключение на претърсванията, всички останали дейности ще се извършват без съдебно разрешение. Калина Жекова", "date": "2017.10.31", "title": "Le Point: Франция отменя режима на извънредна ситуация, замествайки го с нов антитерористичен закон"}
{"url": "http://www.focus-news.net/news/2017/10/31/2452273/ministar-nikolay-nankov-shte-predstavi-sazdadenata-organizatsiya-za-zimno-poddarzhane-na-patishtata-v-stranata.html", "text": "Министърът на регионалното развитие и благоустройството Николай Нанков ще проведе среща с председателя на Управителния съвет на Агенция „Пътна инфраструктура“ инж. Дончо Атанасов и директорите на областните пътни управления в страната. На нея ще бъде докладвана създадената организация за зимно поддържане на пътищата, което се въвежда от 1 ноември. Това съобщиха от пресцентъра на Министерството на регионалното развитие и благоустройството.\r\nСлед срещата, от 11:30 часа, в зала „Пресцентър“, министър Нанков ще направи изявление пред медии.", "date": "2017.10.31", "title": "Министър Николай Нанков ще представи създадената организация за зимно поддържане на пътищата в страната"}
{"url": "http://www.focus-news.net/news/2017/10/31/2452274/efe-nay-malko-21-dushi-sa-postradali-pri-sblasak-mezhdu-dva-patnicheski-vlaka-v-kosta-rika.html", "text": "Най-малко 21 души са пострадали в резултат на сблъсък между два пътнически влака в Коста Рика, предаде агенция EFE. Инцидентът е станал в района на град Ередия. В двата влака е имало 400 пътници. Най-малко 21 души са получили наранявания, един от пострадалите е в тежко състояние. Властите разследват причините за инцидента. \r\nПрез април миналата година при подобен инцидент в Сан Хосе пострадаха 106 души. Калина Жекова", "date": "2017.10.31", "title": "EFE: Най-малко 21 души са пострадали при сблъсък между два пътнически влака в Коста Рика"}
{"url": "http://www.focus-news.net/news/2017/10/31/2452275/ministar-valentin-radev-shte-dade-redoven-mesechen-brifing.html", "text": "Министърът на вътрешните работи Валентин Радев ще даде редовен месечен брифинг. Това съобщиха от пресцентъра на МВР. Брифингът ще се състои в сградата на МВР от 13.00 часа.", "date": "2017.10.31", "title": "Министър Валентин Радев ще даде редовен месечен брифинг"}
{"url": "http://www.focus-news.net/news/2017/10/31/2452276/burgas-konferentsiya-cherno-more-evropeyski-perspektivi-shte-se-provede-v-ekspozitsionen-tsentar-flora.html", "text": "Шест държави, една от които нашата, отбелязват Международния ден на Черно море. По този повод в Бургас ще се проведе тематичната конференция „Черно море – европейски перспективи“. Мястото е експозиционен център „Флора“ в Морската градина, а началният час - 14.30. Това съобщиха от пресцентъра на Община Бургас. Във форума ще участват домакинът Димитър Николов – кмет на община Бургас, Лиляна Павлова – министър за българското председателство на Съвета на ЕС 2018 г., Атанаска Николова – зам.-министър на околната среда и водите, Ивелина Василева - председател на Парламентарната комисия по околна среда и водите. \r\nПрез 2018 г. Бургас ще бъде домакин и на Европейския морски ден – събитие, което ще събере в града представители на пристанища, корабоплавателна индустрия, клъстери, екологични асоциации, синдикати, научни и изследователски институции, местни, регионални, национални и европейски власти, за да обсъдят и предприемат съвместни дейности за развитие на морския сектор.", "date": "2017.10.31", "title": "Бургас: Конференция „Черно море – европейски перспективи“ ще се проведе в експозиционен център „Флора“"}
{"url": "http://www.focus-news.net/news/2017/10/31/2452277/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nВъв връзка с монтаж на спирателен кран на ул. „Река Осъм“, жк. „Яворов“, се налага спиране на водоподаването от 9:30 до 18:30 часа на клиентите на „Софийска вода”, живеещи в района на: ул. „Николай Ракитин“ от ул. „Цар Иван Асен II“ до ул. „Лакатница“; ул. „Река Осъм“ от ул. „Николай Ракитин“ до ул. „Светослав Тертер“\r\nблокове: №68, 77, 78. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Иван Асен II“ ъгъла с ул. „Николай Ракитин“.\r\nВъв връзка с монтаж на спирателни кранове на ул. „Цар Симеон“, жк. „Илинден“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул.„Цар Симеон“ от ул. „Вита“ до бул. „Константин Величков“; по ул. „Насте Стоянов“ от ул. „Цар Симеон“ до ул. „Цар Иван Александър“; по ул. „Зографски манастир“ от ул. „Цар Симеон“ до бул. „Тодор Александров“ и бл.127. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“ ъгъла с ул. „Качаник“.\r\nВъв връзка с изместване на пожарен хидрант на ул. „Ген. Асен Николов“ , жк. „Люлин“ 9, се налага спиране на водоподаването от 9:30 до 16:30 часа на клиентите на „Софийска вода”, живеещи в района на: бл. 961, бл. 962, бл. 963, бл. 964. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 962.\r\nВъв връзка с реконструкция на уличен водопровод на ул. 185, вилна зона „Американски колеж“, се налага спиране на водоподаването от 10:00 до 20:00 часа на клиентите на „Софийска вода”, живеещи в района на: Вилна зона „Американски колеж“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 186 ъгъла с ул. 190.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.10.31", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/10/31/2452278/nimh-zhalt-kod-za-silen-vyatar-e-v-sila-za-oblastite-dobrich-varna-i-burgas.html", "text": "Жълт код за силен вятър е обявен за областите Добрич, Варна и Бургас. Това сочи справка на сайта на Националния институт по метеорология и хидрология (НИМХ) при БАН. От там предупреждават, че ще духа умерен и силен запад-северозападен вятър, който ще отслабне в следобедните часове. Средна скорост ще бъде 7-12 м/с и пориви на вятъра до 15-20 м/с.", "date": "2017.10.31", "title": "НИМХ: Жълт код за силен вятър е в сила за областите Добрич, Варна и Бургас"}
{"url": "http://www.focus-news.net/news/2017/10/31/2452279/denyat-31-oktomvri-v-svetovnata-istoriya.html", "text": "През 1517 г. е поставено началото на Реформацията, след като професорът по теология във Витенберг Мартин Лутер закача своите 95 тезиса срещу папските индулгенции на вратата на местната църква.\r\nПодразделения от 22-ри пехотен полк и Конната дивизия освобождават през 1915 г. Прилеп. На тази дата през 1833 г. руският поет Александър Пушкин завършва поемата си “Медният конник”. Русия обявява през 1870 г., че повече няма да зачита Парижкия мирен договор, подписан в края на Кримската война, който й забранява да има военен флот в Черно море.\r\nШотландецът Джон Дънлоп патентова през 1888 г. надуваемата гума за велосипед, която по-късно влиза в широка употреба в автомобилостроенето.\r\nв САЩ през 1941 г. е завършен мемориалът в планината Ръшмор. В камъка са изсечени главите на четирима американски президенти - Джордж Вашингтон, Томас Джеферсън, Абрахам Линкълн и Теодор Рузвелт като символи съответно на раждането, философията, обединението и експанзията на нацията.\r\nВ Освиенцим през 1944 г. е извършена последната масова екзекуция в газова камера. На тази дата се отбелязва Хелоуин най-вече в англоговорящите страни Великобритания, Ирландия, Канада и САЩ. Патентована е надуваемата гума; завършен е мемориалът в планината Ръшмор.  \r\n2015 г.\r\nРуски самолет Airbus A321-200, рег. EI-ETJ с 212 пътници на борда, изпълняващ полет 7K-9268 от Шарм-ел-Шейх за Санкт Петербург падна на Синайския полуостров. Всички пътници загиват.\r\n2014 г.\r\nПрезидентът на Буркина Фасо Бобо Диуласо подава оставка.\r\nПри изпитание частният космически кораб SpaceShipTwo се взривява в пустинята Мохаве.\r\n2011 г.\r\nГлобалната популация на хората достига седем милиарда. Този ден вече е признат от Организацията на обединените нации като \"Денят на седемте милиарда\".\r\n2010 г.\r\nАтентатор камикадзе се взривява на централния площад \"Тексим\" в европейската част на Истанбул. Ранени са 32-ма души.\r\n2007 г.\r\nАтентат в автобус в руския град Толиати. 8 души умират, над 50 са ранени.\r\n2001 г.\r\nВ щата Масачусетс е приет специален закон (Вси светии), с който са оправдани Салемските вещици.\r\nСалемските вещици са жени от гр. Салем (щат Масачусетс, САЩ) осъдени през 1692 г. за вещерство. Тяхната история е най-популярната драма с преследване на вещици в САЩ, разиграла се през 90-те години на XVII век. През февруари 1692 г. дъщерята на салемския проповедник - 9-годишната Елизабет Парис, и братовчедка и Абигейл Уилямс получават необичайни пристъпи с гърчове, състояния на транс крясъци и изричане на мистериозни \"заклинания\". Според лекарите и проповедниците двете са обзети от сили на Сатаната. Като виновни за тяхното състояние децата посочват 3 жени - Сара Гууд, Сара Осбърн и робинята Титуба. При разпитите робинята Титуба заявява, че има заговор на вещици целящ унищожаване на пуританите в Салем. Така започва лов на вещици в целия Масачусетс. През май 1692 г. е създаден специален съд, който да признава за достоверни показанията за магически явления. Заседанията се провеждат в запазената и до днес “къща на вещиците”. Показанията са изтръгвани по насилствен начин. Убити са 24 заподозрени. Истерията приключва през октомври 1692 г. и губернаторът отменя специалния съд. На 31 октомври 2001 г., чрез специален закон на щата Масачусетс, Салемските вещици са оправдани.\r\n2000 г.\r\nПрезидентът на САЩ – Бил Клинтън подписва закон за безвизов вход в страната. Така чуждестранните туристи и бизнесмени могат да пристигат в САЩ без да преминават през дългата процедура за оформяне на визи.\r\nБил Клинтън (Уилям Джеферсън) е роден на 19 октомври 1946 г. в Хоуп, щат Арканзас, САЩ - американски политик, 42-и президент на САЩ (1993-2001 г.) от Демократическата партия (вторият след Р. Никсън, срещу когото е приложен импийчмънт). Завършва Джорджтаунския университет във Вашингтон (1968 г.). Посещава Оксфордския университет и защитава научна степен в Йейл (1973 г.). Участва в предизборна кампания на Джордж Макгавъм (1972 г.). Преподава в университета в Арканзас (1973-1976 г.); избран е за главен прокурор на същия щат. Достига политически връх на САЩ рекордно бързо - на 32 години е най-младият губернатор (щат Арканзас, 1978 г.); на 46 години е най-младият президент след Дж. Кенеди. През 1993 г. печели президентските избори, побеждавайки Дж. Буш, с програма за намаляване на бюджетния дефицит в САЩ и с договор за свободна търговия със Северна Америка. Води центристка политика; задълбочава политическите отношения с Русия и Китай. Посредничи за подписване на мирното споразумение за Босна в Дейтън, щат Охайо (1995 г.); подкрепя военната намеса на НАТО в Косово, за да бъде спрян геноцидът на Слободан Милошевич над косовските албанци (1999 г.); посещава България през 1999 г.\r\n1999 г.\r\nНа втория тур на президентските избори в Украйна се класират Леонид Кучма и П. Симоненко. \r\nЛеонид Кучма е роден през 1938 г. Той е украински политик и държавник. Специалист по ракетна техника и космически технологии, проф., д-р на техническите науки. Работил е в ракетнокосмическата промишленост на СССР, а от 1966 до 1989 г. е на ръководни постове на космодрума “Байконур”. Министър-председател на Украйна (1992/1993 г.), президент от 1994 г., преизбран за втори мандат през 1999 г.\r\n1968 г.\r\nПрезидентът на САЩ Линдън Джонсън обявява края на бомбардировките във Виетнам.\r\nВ Индианаполис, щата Индиана (САЩ) по време на изпълнения на фигуристи в Индиана Стейт Феърграундс Колизеум се взривява изтичащ пропан бутан, в резултат на което загиват 74 души. Ранените са около 400 души. \r\nЕксплозиите са две, като вдига във въздуха човеши тела на височина 60 метра. Колизеят е възстановен и все още се използва за различни мероприятия, като през 1991 г. името му вече е “Пепси Колизеум”.\r\n1952 г.\r\nВ Тихия океан САЩ реализират първия в света опит с водородна бомба. Силата на експлозията е изненадваща дори за американските учени. Бомбата отваря кратер, широк километър и половина, а образувалото се огнено кълбо само за една минута достига височина от 13 километра. Това е най-голямата до този момент бомбена експлозия - хиляда пъти по-мощна от атомната бомба, хвърлена над Хирошима. \"Бащата на атомната бомба\" Робърт Опенхаймър предупреждава, че се отваря вратата към едно съвсем ново измерение на поразяваща сила, което може да причини унищожението на цялото човечество.\r\n1944 г.\r\nВ Освиенцим е извършена последната масова екзекуция в газова камера.\r\nОсвиенцим е най-големият концлагер (1940-1945 г.), създаден от германските нацисти около гр. Освиенцим (немско име: Аушвиц) до Краков. В \"Освиенцим\" са умъртвени или са загинали от глад и болести около 4 млн. души, предимно евреи и поляци. В момента концлагера е музей, който е включен в Списъка на световното наследство на ЮНЕСКО.\r\n1941 г.\r\nВ САЩ е завършен мемориалът в планината Ръшмор. В камък са изсечени главите на четирима американски президенти - Джордж Вашингтон, Томас Джеферсън, Абрахам Линкълн и Теодор Рузвелт като символи съответно на раждането, философията, обединението и експанзията на нацията.\r\nАмериканските военновъздушни сили загубват първия си военен кораб в хода на Втората световна война. При Рейкявик конвойният кораб “Ребен Джеймс” е потопен от немска подводница.\r\n1922 г.\r\nБенито Мусолини става министър-председател на Италия.\r\n1920 г.\r\nИзготвен е протокол за сливане на Либералната (радослависти), Народнолибералната (генадиевисти) и Младолибералната партии. От 27 до 29 ноември трите партии провеждат успоредни конгреси, на които одобряват протокола и учредяват Националлиберална партия с орган в. \"Независимост\".\r\nНационаллибералната партия (НЛП) изразява интересите на търговско-промишлената буржоазия, едрите земевладелци и дребните стокопроизводители. Ръководството на партията се осъществява от Централно бюро. Поради своя разнороден състав и съществуващите групи в различните политически партии, от които е създадена, фракционните борби в Националлибералната партия не престават през целия период от нейното съществуване.\r\n1918 г.\r\nЕвропа е засегната от най-голямата и унищожителна епидемия на XX в. За по-малко от година по целия свят от грип умират над 20 милиона, което е почти два пъти повече от жертвите на Първата световна война.\r\n1888 г.\r\nШотландецът Джон Дънлоп патентова надуваемата гума за велосипед, която по-късно влиза в широка употреба в автомобилостроенето.\r\n1876 г.\r\nЧудовищен циклон опустошава Индия, жертвите са над 200 000 души.\r\n1870 г.\r\nРусия обявява, че повече няма да зачита Парижкия мирен договор (1856 г.), подписан в края на Кримската война, който й забранява да има военен флот в Черно море.\r\n1869 г.\r\nВ Монреал, Канада излиза първият канадски вестник, който съдържа фотографии – “Канейдиън Илюстрейтид Нюз”.\r\nВестникът излиза в периода 1869-1883 г. Известен е с фотогравюрите си – фотографии с подсилен контраст.\r\n1864 г.\r\nНевада става 36-тия щат на САЩ.\r\n1833 г.\r\nРуският поет Александър Пушкин завършва поемата си “Медният конник”.\r\n1817 г.\r\nСултански ферман разпорежда да се вземат необходимите мерки за възвръщане на забягнали вакъфски селяни от Свищовско: \"където и да се намерят, ако не са били вече записани към някое аваризхане и ако не са минали повече от десет години, да се върнат и да се заселят в коренните си села, където са живели от старо време\".\r\nВакъф в Османската империя е движимо или недвижимо приходоносно имущество, включително поземлени имоти, предоставени по волята на притежателя им за издържане на мюсюлмански религиозни и благотворителни институции в империята.\r\n1815 г.\r\nАнгличанинът Хъмфри Деви патентова миньорската лампа.\r\n1793 г.\r\nВ Париж по време на Великата френска революция е гилотиниран лидерът на партията на жирондистите Жак Пиер Брисо. Той е роден на 15 януари 1754 г. Като водещ член на жирондистите приема името Уорвил. Жирондата е политическа партия, отстояваща интересите на едрата буржоазия.\r\n1517 г.\r\nПоставено е началото на Реформацията, след като професорът по теология във Витенберг Мартин Лутер закача своите 95 тезиса срещу папските индулгенции на вратата на местната църква.На тази дата са родени: \r\n1931 г.\r\nРоден е Дан Ратер – американски телевизионен журналист. Работи в телевизионната компания \"СBS\". Ратер е смятан от специалистите за най-добрия съвременен телевизионен журналист. Американските общественици, политици и интелектуалци смятат за особена чест участието си в неговите предавания. \r\n1887 г.\r\nРоден е Чан Кайши (Цзян Цзе-ши) – китайски общественик, политик; генералисимус от 1926 г.\r\n1854 г.\r\nРоден е Ото Свердруп – норвежки полярен изследовател.\r\n1846 г.\r\nРоден е Едмондо Де Амичис – италиански писател.\r\n1835 г.\r\nРоден е Адолф Байер – немски химик органик. От 1872 г. е професор в Страсбургския, а от 1875 г. и в Мюнхенския университет. Прави опити за изкуствен синтез на индиго и установява неговия строеж. Изследва пироловите и пиридоновите основи на съединенията от групата на пикочната киселина. През 1885 г. се опитва да обясни относителната устойчивост на различни съединения на въглеводорода с циклична структура. Основните му трудове са в областта на синтеза на оцветителите и алицикличните съединения и по стереохимия. През 1888 г. въвежда понятието \"цис-транс-изомерия\". През 1905 г. получава Нобелова награда за химия. Умира на 20 август 1917 г. в Щарнберг, близо до Мюнхен.\r\n1795 г.\r\nРоден е Джон Кийтс – английски поет романтик.\r\n1424 г.\r\nРоден е Владислав III Ягело – полски крал (1434-1444 г.) и крал на Унгария (1440-1444 г.). Заедно с трансилванския воевода Янош Хуняди възглавява двата големи похода (1443-1444 г.) за прогонване на османските нашественици от Европа.На тази дата умират:\r\n1926 г.\r\nУмира магьосникът Хари Худини от гангрена и перитонит, който се развива след възпаление на апендикса.\r\n1918 г.\r\nУмира Егон Шиле – австрийски живописец и график. Роден е на 12 юни 1890 г. в Тулен, Долна Австрия. Учи във Виенската художествена академия (1906-1909 г.). Той е представител на стила “модерн” и предшественик на експресионизма. Рисува портрети, пейзажи и фигурални композиции.\r\n2006 г.\r\nУмира Питер Бота, бивш президент на ЮАР, известен с инициалите „P. W.“ и с псевдонима си Големия крокодил.\r\n2002 г.\r\nУмира Михалис Стасинопулос, президент на Гърция в периода 18 декември 1974 - 19 юни 1975.\r\n1993 г.\r\nУмира Федерико Фелини – италиански сценарист и режисьор.\r\n1986 г.\r\nУмира Робърт Сандърс Мъликен – американски физико-химик. Лауреат на Нобелова награда (1966 г.) за изследване на химическите връзки и електродните структури на молекулите чрез метода на молекулните орбити. По време на Втората световна война работи по проекта за американското ядрено оръжие. Той е един от първите, които използват компютърните методи за изследване на молекулярната структура (50-те години на двадесети век).\r\n1984 г.\r\nУмира Индира Ганди – индийска общественичка и държавник. Дъщеря на Джавахарлал Неру. Получава образованието си в Швейцария, Англия и Индия. Член е на партията Индийски национален конгрес. През 1938 г. става един от лидерите на партията. Участва в националноосвободителното движение. От 1964 г. заема различни министерски постове. Индира Ганди е министър-председател на Индия в периода 1967-1977 г. и отново от 1980 до 1989 г. Става жертва на атентат, организиран от политическите й противници. Застреляна е от неин охранител в Делхи.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.10.31", "title": "Денят 31 октомври в световната история"}
{"url": "http://www.focus-news.net/news/2017/10/31/2452280/po-initsiativa-na-deputata-ot-gerb-ivaylo-konstantinov-v-zalata-na-tsentralna-avtogara-sofiya-shte-se-provede-sreshta-diskusiya-otnosno-zakonovite-promeni-v-transportniya-bransh.html", "text": "Народният представител от ГЕРБ-Кюстендил Ивайло Константинов организира среща-дискусия относно нормативната рамка и актуалните законови промени, свързани с транспортния бранш и автобусните превозвачи. Събитието ще се проведе от 15:00 часа в залата на Централна автогара – София. Това съобщиха от пресцентъра на ПП ГЕРБ. По време на срещата ще бъде поставен акцент върху актуалните промени в Закона за автобусните превозвачи. Ще бъде обсъдено и създаването на браншова камара в транспорта. На дискусията ще присъстват представители на Управителния и на Контролния съвет на Националното сдружение на автобусните превозвачи. \r\nПо инициатива на Ивайло Константинов, който е член на парламентарната Комисия по транспорт, информационни технологии и съобщения, присъстващите на срещата ще имат възможност да обсъдят актуалните проблеми, стоящи пред бранша и възможните решения.", "date": "2017.10.31", "title": "По инициатива на депутата от ГЕРБ Ивайло Константинов в залата на Централна автогара – София ще се проведе среща-дискусия относно законовите промени в транспортния бранш"}
{"url": "http://www.focus-news.net/news/2017/10/31/2452281/evropeyskiyat-sayuz-privetstva-otkrivaneto-na-zhelezopatnata-liniya-baku-tbilisi-kars-svarzvashta-tsentralna-aziya-s-evropa.html", "text": "Откриването на железопътната линия Баку-Тбилиси-Карс е важна стъпка за развитието на транспортните връзки, свързващи Европейския съюз с Турция, Грузия, Азербайджан и Централна Азия. Това се казва в изявление на ЕС, публикувано на официалната интернет страница на представителството на Брюксел в Азербайджан.\r\nЕвропейският съюз приветства новия железопътен коридор, който заедно с инвестициите, подобрената инфраструктура и логистичната координация ще осигури по-добра свързаност, нови бизнес възможности и увеличена търговия. Точно това е в основата на Източното партньорство, както и на стратегията за Централна Азия.\r\nВ изявлението се подчертава, че ЕС винаги е подкрепял проекти, целящи подобряване на връзката със съседните страни партньори на Общността. С по-нататъшното подобряване на транспортните връзки между Турция и България, както и между Азербайджан и Централна Азия, този проект ще осигури бърза и надеждна сухопътна връзка между Европа и Азия по древния копринен маршрут.\r\nБрюксел подкрепя и проекта за изграждане на Южния газов коридор, който ще осигури подобно енергийно взаимодействие.Тереза Герова", "date": "2017.10.31", "title": "Европейският съюз приветства откриването на железопътната линия Баку-Тбилиси-Карс, свързваща Централна Азия с Европа"}
{"url": "http://www.focus-news.net/news/2017/10/31/2452282/parvan-simeonov-politolog-ostavkata-na-zdravniya-ministar-prof-nikolay-petrov-ne-zastrashava-stabilnostta-na-pravitelstvoto.html", "text": "Оставката на здравния министър проф. Николай Петров не застрашава стабилността на правителството. Това коментира в сутрешния блок „Добро утро, България“ на Радио „Фокус“ политологът Първан Симеонов по повод първата подадена оставка в кабинета „Борисов 3“. По думите на политолога, в управленската философия на действащото правителство е залегнала идеята за стабилността, с приоритет пред тази за извършването на реформи. \r\n“Не мисля, че ще има съществен ефект, защото едва ли новият министър ще промени цялата философия на това управление по отношение на здравеопазването. Тази философия е свързана по-скоро с отказ от реформа. Здравеопазването е система, в която се изливат все повече и повече пари, но хората остават все по-недоволни, което означава, че трябва да има реформа. Манипулациите ще започнат оттук нататък с обяснението какво всъщност се случи – активно или пасивно е това мероприятие. Важното е, че ГЕРБ спази стария си рефлекс - когато има някакво съмнение, човекът да се маха. Това е хубавият прочит на случилото се. Лошият прочит е, че управляващите действат малко на принципа: „ако стане“. Сега ще започне борбата на интерпретации и предстои да видим дали управляващите ще могат да защитят стъпката, която направиха“, коментира Първан Симеонов. Той каза още, че политиците трябва да покажат на гражданите бързи решения в посока борба с корупцията.", "date": "2017.10.31", "title": "Първан Симеонов, политолог: Оставката на здравния министър проф. Николай Петров не застрашава стабилността на правителството"}
{"url": "http://www.focus-news.net/news/2017/10/31/2452283/narodniyat-predstavitel-ot-bsp-za-balgariya-irena-anastasova-i-obshtinskiyat-savetnik-nikolay-nikolov-shte-provedat-priemna-za-grazhdani.html", "text": "Народният представител от \"БСП за България\" Ирена Анастасова и общинският съветник Николай Николов ще проведат приемна за граждани. Това съобщиха от пресцентъра на БСП - София. От 15.00 до 17.00 часа те ще бъдат на разположение на гражданите в постоянната приемна на БСП – София на ул. \"Леге\" №10, етаж 1.\r\nЖелаещите може да се запишат предварително на телефон 02/987 20 86.", "date": "2017.10.31", "title": "Народният представител от \"БСП за България\" Ирена Анастасова и общинският съветник Николай Николов ще проведат приемна за граждани"}
{"url": "http://www.focus-news.net/news/2017/10/31/2452284/vitsepremierat-valeri-simeonov-tsyalata-biografiya-na-prof-nikolay-petrov-beshe-hvarlena-v-mrasniya-kanal-imeto-mu-beshe-pohabeno-i-obrugano.html", "text": "Цялата биография на проф. Николай Петров беше хвърлена в мръсния канал, името му беше похабено и обругано. Това каза вицепремиерът Валери Симеонов в предаването „България сутрин“ по “Bulgaria on Air“ във връзка с подадената оставка на здравния министър проф. Николай Петров. „Ще ми се това мероприятие да е от икономически засегнатите кръгове в медицинските среди, а именно, да не забравяме, че за следващата година г-н Петров в качеството си на министър на здравеопазването прокара забрана за откриването на нови лечебни заведения и регистрирането на нови лекарства. Тук има две огромни лобита, изключително силни и влиятелни с много средства зад тях. Едното е фармацевтичната мафия, а другото – лекарската мафия, защото здравеопазването изключително тежко се ощетява и се краде в България. Тези схеми сериозни биха били увредени. Това е единият вариант. При такава безпрецедентна измишльотина, която нарекохте разследване, цялата биография на този човек беше хвърлена в мръсния канал. Човекът, който създава 60 години едно име, то беше похабено и обругано“, коментира Симеонов. По думите му това е било най-тежкото. „А неговите заслуги, а тези 200 млн. лв., с които той пое медицинска академия, докара я до нулата, изравни и изчисти всички тези дългове и направи брилянтно заведение, което е образец не само за България, но и за цяла Европа? Всичко това отиде някъде далече в миналото. Има обаче и втора причина – България в последните години се управлява от две телевизии – бТВ и Нова телевизия. Ако това е поредният опит за упражняване на влияние, опияняване от медийна власт, това е лошо, защото в този случай бТВ се изявява като инфантилен дебелак с определени ментални отклонения, пуснат в порцеланов магазин, който не знае какво прави“, допълни той. Според него това е страшно, защото напоследък се вижда очернянето на редица фигури и отстраняването от политическия спектър на хора без вина, а това вече е опасно. „Също срещу мен беше предприета такава безпрецедентна атака, като бях обвинен, че съм заплашвал някакъв журналист от някакъв сутрешен блок. Поисках извинение, не го получих. Сега в момента са подготвени жалбите и ще бъдат осъдени тези медии. Всеки политик трябва да действа като мене, трябва да бъде твърд и безкомпромисен с тези, които се опитват да ни диктуват дневния ред в живот. Дневният ред не се диктува от телевизионните студия, при цялото ми уважение към вас. Вой до небесата, че оградата е нестабилна, че един дъжд отнесе оградата, не беше тя отнесена, а пръстта под нея. С много медийно приказване може да се представи едва ли не като селски плет“, коментира още Валери Симеонов.", "date": "2017.10.31", "title": "Вицепремиерът Валери Симеонов: Цялата биография на проф. Николай Петров беше хвърлена в мръсния канал, името му беше похабено и обругано"}
{"url": "http://www.focus-news.net/news/2017/10/31/2452285/plovdiv-rayonniyat-sad-shte-gleda-deloto-sreshtu-bivshiya-voenen-simeon-stoev-vzel-pistoleta-na-samoubiliya-se-biznesmen-v-park-lauta.html", "text": "Районният съд в Пловдив ще гледа делото срещу бившия военен Симеон Стоев, който взе и скри пистолета на самоубилия се бизнесмен Данаил Божилов в парк „Лаута”. Това съобщи за Радио „Фокус“ – Пловдив говорителят на Съдебната палата. Пенсионерът е обвинен за престъпление по чл.339, ал.1 от НК, за това че за времето от 26 юли 2017 г. до 2 август 2017 г. в Пловдив е държал огнестрелни оръжия – пистолет марка Sauer& Sohn, модел 38, калибър 7,65 мм, и пистолет марка Beretta, модел 92FS, калибър 9 мм, както и боеприпаси за огнестрелни оръжия – 6 патрона калибър 7,65х17мм. и 14 патрона калибър 9х19 мм., без да има за това надлежно разрешение.\r\nСпоред държавното обвинение на 26 юли 2017 г.  сутринта в Пловдив, обвиняемият разхождал кучето си в парк „Лаута“, заедно с други лица. Те забелязали и открили северно от „кучешката алея“ трупа на Божилов. Симеон Стоев предал каишката на кучето си на присъстващите, за да го държат и отишъл до лежащия на земята мъж, за да провери дали има пулс. Когато вижда намиращия се до него пистолет „Берета“ с пълнител от 14 броя боеприпаси калибър 9х19 мм той решава да го прибере. Вдига го от земята и го пъха между панталона и тениската отзад на кръста си.\r\nВ хода на разследването от всички присъстващи при откриване на трупното тяло лица били иззети натривки, като по пробите, иззети от двете ръце на обвиняемия Симеон Стоев се установява наличие на микрочастици, които по състав съответстват на тези по гилзата.\r\nВ хода на разследването  било извършено претърсване и изземване на адреса на Стоев, където били открити под печката за дърва и иззети като веществени доказателства два пистолета и боеприпаси.\r\nДелото ще се гледа в зала 2 от 9.45 часа. Заседанието е първо по това дело.\r\nЦветана ТОНЧЕВА", "date": "2017.10.31", "title": "Пловдив: Районният съд ще гледа делото срещу бившия военен Симеон Стоев, взел пистолета на самоубилия се бизнесмен в парк „Лаута”"}
{"url": "http://www.focus-news.net/news/2017/10/31/2452286/yambol-dvizhenieto-se-osashtestvyava-samo-v-izprevarvashtata-lenta-v-posoka-burgas-v-uchastaka-ot-km-295-do-km-297-na-avtomagistrala-trakiya-poradi-otstranyavane-na-avariral-avtobus.html", "text": "Движението се осъществява само в изпреварващата лента в посока Бургас в участъка от км 295 до км 297 на автомагистрала \"Тракия\", поради отстраняване на аварирал автобус. Това съобщиха от пресцентъра на Агенция \"Пътна инфраструктура\" (АПИ). От АПИ призовават шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.10.31", "title": "Ямбол: Движението се осъществява само в изпреварващата лента в посока Бургас в участъка от км 295 до км 297 на автомагистрала \"Тракия\", поради отстраняване на аварирал автобус"}
{"url": "http://www.focus-news.net/news/2017/10/31/2452287/alsat-m-makedoniya-shefat-na-albanskite-spetssluzhbi-podade-ostavka.html", "text": "Ръководителят на албанските спецслужби (ШИШ) Вишо Аязи Лика подаде оставка, съобщава скопският телевизионен канал „Алсат-М“. Управлението на службата е поверено на Хелидон Бендо, който до този момент бе заместник на Лика.\r\nСъгласно информацията, разпространена в албанските медии, Лика е депозирал оставката си още в петък. Оттеглянето му от заемания пост предизвика спекулации – предимно в редиците на опозицията. Лидерът на демократите Лулзим Баша твърди, че „има възможност\" оставката на Лика да е заради политически натиск, оказан с цел да се намалят последствията от скандала с участието на бившия вътрешен министър Сеимир Тахири в контрабандата на наркотици.\r\n„Мисля, че всички се опитват да прикрият аферата с Тахири ... Светът няма да позволи на Албания отново да стане държава на мафията“, подчерта Баша.\r\nЛика подаде оставка само една седмица, след като в Тирана избухна скандала с Тахири,  заподозрян, че е бил част от мрежа за контрабанда на наркотици от Албания в Италия.\r\nИталианската полиция и представя на Тирана около 400 страници стенограма от подслушани разговори, в които Тахири се споменава като човек, финансиран от мафиоти. Тахири отрече обвиненията.Тереза Герова", "date": "2017.10.31", "title": "„Алсат-М“ (Македония): Шефът на албанските спецслужби подаде оставка"}
{"url": "http://www.focus-news.net/news/2017/10/31/2452288/dobrich-vazmozhnosti-za-finansirane-ot-evropeyskite-strukturni-i-investitsionni-fondove-shte-badat-obsadeni-na-informatsionna-sreshta-v-kavarna.html", "text": "Възможности за финансиране от европейските структурни и инвестиционни фондове ще бъдат обсъдени на информационна среща в Каварна, съобщиха от пресцентъра на Общината. Инициативата се организира от Областния информационен център – Добрич. Поканени представители на общинска администрация, общински съветници, кметове и кметски наместници, доставчици на социални услуги, неправителствени организации, работодатели, собственици на съществуващи предприятия, обучителни и образователни организации, граждани и медии. Информационна среща е на тема „Актуални възможности за финансиране от Европейските структурни и инвестиционни фондове (ЕСИФ)“. Събитието ще се проведе от 16.30 часа в заседателната зала на община Каварна, веднага след редовното заседание на Общински съвет.\r\nПо време на събитието ще бъдат представени възможностите за кандидатстване до края на 2017 г. по програмите, финансирани от Европейските структурни и инвестиционни фондове в България (Програма за развитие на селските райони и Оперативните програми). Информацията е насочена към всички потенциални бенефициенти в областта. Ще се акцентира на целите, основните параметри, допустими кандидати и проекти, които ще могат да получат финансиране, допустими дейности и разходи. Присъстващите ще бъдат запознати и с начина на кандидатстване, етапа на оценка и договаряне.", "date": "2017.10.31", "title": "Добрич: Възможности за финансиране от европейските структурни и инвестиционни фондове ще бъдат обсъдени на информационна среща в Каварна"}
{"url": "http://www.focus-news.net/news/2017/10/31/2452289/burgas-kukerska-demonstratsiya-shte-se-provede-v-grada-kato-alternativa-na-helouin.html", "text": "Инициативата \"Бургас харесва младите\" организира кукерска демонстрация от 17.00 часа. Шумно шествие ще тръгне от \"Компаса\" на главната улица и ще завърши пред сградата на Община Бургас. То има за цел да създаде настроение сред минувачите и да покаже, че има и атрактивна българска алтернатива на хелоуинските страшилища. Това съобщиха от пресцентъра на Община Бургас.\r\nПопулярният в цял свят ежегоден маскарад на 31 октомври днес е повече забавление, но в миналото е имал за цел да уплаши злите сили, за да не се вселяват в хората. Подобна символика има и българският кукерски ритуал. Той плаши зимните хали и ги принуждава да си отидат, за да дойде пролетта.\r\nНашите кукери с настроение ще демонстрират една хубава нашенска традиция и превантивно ще уплашат идващата зима, за да е лека и да няма повече бедствени положения в Бургас. Тяхната изява също така промотира конкурса \"Събуди се\", посветен на Деня на народните будители.", "date": "2017.10.31", "title": "Бургас: Кукерска демонстрация ще се проведе в града като алтернатива на Хелоуин"}
{"url": "http://www.focus-news.net/news/2017/10/31/2452290/blagoevgrad-za-deveta-poredna-godina-v-grada-vrachvat-nagradi-za-magistrati-i-politsai-dzhovani-falkone.html", "text": "За девета поредна година на официална церемония в Благоевград ще бъдат връчени наградите за прокурори и полицаи „Джовани Фалконе“. Събитието ще се проведе от 11:00 часа в зала „22 септември“. Началото ще бъде поставено от емблемата на Пиринския край - Ансамбъл „Пирин“. Това съобщиха от пресцентъра на Община Благоевград. За церемонията по връчването на наградите, в Благоевград, ще гостуват Н.Пр. Стефано Балди, посланик на Италия, Никола Гратери – италиански магистрат, посланикът на Румъния Йон Гъля и консулът на Румъния, министри, шефове и представители на ГДБОП, Специализираната прокуратура, прокурори и съдии от цялата страна. \r\nОбщо 50 полицаи и прокурори ще получат наградата, която носи името на италианския магистрат „Джовани Фалконе“. \r\nЦелта на конкурса е да бъдат подпомогнати усилията на магистратите и полицаите, които с риск за живота си защитават обществените интереси и авторитета на професията си, както и да се съдейства за намаляването на криминални прояви.\r\nДжовани Фалконе е италиански прокурор и известен борец срещу мафията в Сицилия. След дълга и забележителна кариера е убит от сицилианската мафия заедно с жена си и трима телохранители на магистралата край град Капачи през 1992 г.", "date": "2017.10.31", "title": "Благоевград: За девета поредна година в града връчват награди за магистрати и полицаи „Джовани Фалконе“"}
{"url": "http://www.focus-news.net/news/2017/10/31/2452291/natsionalniyat-istoricheski-muzey-organizira-vazstanovka-na-staroto-shkolo-ot-vazrazhdaneto-za-denya-na-buditelite.html", "text": "Националният исторически музей /НИМ/ организира възстановка на занятие в старо възрожденско училище по случай Деня на народните будители – 1 ноември. Това съобщиха от НИМ. Музеят кани на днес, на 1 ноември и 2 ноември децата, които искат да научат и да опитат как едно време техните връстници са се учили да пишат и да четат „Аз”, Буки”, „Веди” - върху пясък и с перо. \r\nУчебните часове в „Старото школо“ са организирани от Детския образователен център на НИМ и в тях ще могат да участват деца от предучилищна възраст, както и по големи – от първи до четвърти клас. Всички те ще могат да изкарат по един учебен час по „взаимоучителната метода”, въведена и прилагана от д-р Петър Берон, Неофит Рилски, Васил Априлов. При това – в класна стая, подредена като от втората половина на XIX век - с характерната катедра, с дървени чинове. На първия ред ще седнат най-малките - както е било, по-големите ученици ще влизат в ролята на „показвачи“ и „чиноначалници“, а всички неминуемо ще усетят атмосферата на тогавашното взаимно училище. \r\nВ „Старото школо” децата могат да разгледат автентични предмети и пособия от българското училище от началото на миналия век - глобус от книжарницата на Христо Г. Данов, икона на славянските първоучители Св. св. Кирил и Методий. \r\nНай-любопитно за тях безспорно ще бъде да видят т. нар. „затвор” – помещение зад катедрата на даскала, в което са отпращани за наказание непослушните ученици.\r\nДецата ще могат да разширят познанията си като посетят експозицията на НИМ, посветена на Възраждането. В пространството пред зала №4 се съхраняват един от първите преписи на „История славянобългарска”, „Неделника” на Софроний Врачански от 1806, копие на глобуса на Неофит Рилски, „Рибния буквар” на д-р Петър Берон от 1824 г. и др.\r\nНа 1 ноември в Националния исторически музей ще има и специална екскурзоводна беседа по случай празника, на тема „Нашето славно минало”. Предварителни заявка за беседата се приемат на тел. 02/955 42 80.", "date": "2017.10.31", "title": "Националният исторически музей организира възстановка на „старото школо” от Възраждането за Деня на будителите"}
{"url": "http://www.focus-news.net/news/2017/10/31/2452292/stara-zagora-s-reditsa-sabitiya-obshtinata-shte-otbelezhi-denya-na-buditelite.html", "text": "Община Стара Загора е подготвила редица събития за отбелязване на 1 ноември - Деня на народните будители, в който всички се прекланяме пред делото на българските просветители, книжовници, революционери, които с дейността си са допринесли за възраждането на българския национален дух, на образованието и книжовността. Това съобщиха от пресцентъра на Община Стара Загора.\r\nНа тържествена церемония в Регионална библиотека „Захарий Княжески“ от 18.00 часа ще днес бъде връчена наградата „Анастасия Тошева” на Община Стара Загора, с която се отличават заслужили просветни дейци. Ще бъде връчена и наградата на Съюза на учените „Будител на Стара Загора”. Лекция „Памет за будителите” с презентация за ученици, посветена на просветители и обществени дейци, свързани със Стара Загора, като Александър Екзарх, Захарий Княжески, Теофано Попова, Анастасия Тошева, Атанас Иванов, Димитър Наумов, Митрополит Методий Кусев, ще се проведе в Регионалния исторически музей, зала № 33. Юбилейна ретроспективна изложба „Иван Милев /1897-1927/“ – посветена на 120 години от рождението на художника ще бъде открита от 18.00 часа в Художествената галерия.\r\nЗаупокойна света литургия в памет на Митрополит Методий Кусев по повод 95 години от смъртта на Първия Старозагорски митрополит ще отслужи Старозагорският митрополит Киприан на 1 ноември от 09.00 часа в „Храм Св. Теодор Тирон“. Тържественият общоградски ритуал започва в 11.00 часа пред паметника на митрополита.", "date": "2017.10.31", "title": "Стара Загора: С редица събития Общината ще отбележи Деня на будителите"}
{"url": "http://www.focus-news.net/news/2017/10/31/2452293/burgas-mladi-fotografi-ot-tsyalata-strana-otbelyazvat-mezhdunarodniya-den-na-cherno-more.html", "text": "Над 70 млади фотографи от цялата страна – ученици от 5 до 12 клас, участваха със свои творби в станалия вече традиционен национален конкурс „Морето не е за една ваканция“, който се организира от Центъра за подкрепа на личностното развитие, Община Бургас, МОН и Националния дворец на децата. Това съобщиха от пресцентъра на Община Бургас. Журито от петима фотографи – членове на Бургаската фотографска общност, отличи най-добрите снимки. Церемония по откриване на изложба с фотосите и връчване на наградите на отличените автори ще се проведе в днешния Международен ден на Черно море, от 16:30 часа в Културен център „Морско казино“ – зала „Г. Баев“. Организаторите на конкурса се надяват изложбата да бъде посетена от гражданите и гостите на Бургас.\r\nЗа тазгодишното издание на конкурса са изпратени 141 фотоса, представящи Черно море не само като любимо място за почивка на много хора, но и като богатство, което трябва да бъде запазено за бъдещите поколения.\r\nВпечатляващи са фотографиите на бургаските ученици от ППМГ „Акад. Никола Обрешков“, ПГЧЕ „В. Левски“, СУ „Д. Чинтулов“, Търговската гимназия, Английската гимназия, ОУ „П. Р. Славейков“.", "date": "2017.10.31", "title": "Бургас: Млади фотографи от цялата страна отбелязват Международния ден на Черно море"}
{"url": "http://www.focus-news.net/news/2017/10/31/2452294/vitsepremierat-ekaterina-zaharieva-v-kishinev-reformite-po-patya-kam-es-sa-trudni-no-si-struvat.html", "text": "България ще продължи да оказва пълна подкрепа на Молдова в реформите, които страната трябва да предприеме по пътя към Европейския съюз. Това бе посланието, което вицепремиерът и министър на външните работи Екатерина Захариева отправи в Кишинев на срещите си с министър-председателя Павел Филип и вицепремиера и министър на външните работи и европейската интеграция Андрей Галбур. Това съобщиха от пресцентъра на Министерството на външните работи. Захариева е на двудневно посещение в Република Молдова.\r\n“България премина през много трудни реформи и много хора у нас се питаха струва ли си, но днес може да кажем, че наистина си е струвало. БВП се утрои за 10 години членство в ЕС, икономическият ни ръст е 4%, външният ни дълг е един от най-ниските в Европа като процент от БВП, доходите на гражданите се увеличават всяка година. Но най-важното е,  че хората на България имат вече самочувствието на граждани на ЕС: могат да пътуват, да работят, да учат навсякъде в Европа”, каза Екатерина Захариева. Тя подчерта, че реформите, които осъществява правителството на Молдова, не са заради Брюксел, а заради гражданите на тяхната страна.\r\nБългария бе една от първите държави от ЕС, която ратифицира сключеното между Молдова и ЕС на 27 юни 2014 г. споразумение за асоцииране с ЕС - по-малко от месец след подписването му. Страната ни подкрепи и решението на Европейския парламент Молдова да бъде прехвърлена в позитивния списък по Регламент 539/2001, с което от 28 април 2014 г. гражданите на Молдова, притежатели на биометрични паспорти, имат право на краткосрочни безвизови пътувания в страните от ЕС.\r\n“Много ви благодаря за подкрепата по пътя ни към Европа. Нуждаем се от перспектива и от светлина в тунела, не може да стоим непрекъснато на кръстопът”, обърна се към българския си гост министър-председателят на Молдова Павел Филип, който покани на посещение българския си колега Бойко Борисов. \r\nМолдовският премиер запозна Екатерина Захариева с хода на съдебната и образователната реформа в страната. Българският вицепремиер му благодари, че правителството на Молдова е наложило мораториум върху закриването на училища в малките населени места, което щеше да засегне и областите с българско население.\r\n“Щастлив съм, че заедно ще открием българското консулство в Тараклия. Надявам се то да се използва не само за административни услуги, а за да поддържа българските традиции - културни и езикови.  Мисля, че е важно българският език не само да се изучава, но и да се използва в обществото ни”, каза вицепремиерът и министър на външните работи и европейската интеграция Андрей Галбур на срещата си със своя български колега.\r\nВицепремиерът Екатерина Захариева му благодари за помощта за откриването на консулството. “Българите в Тараклия са мост между нашите две държави - трябва да подкрепим образованието им и българския бизнес, за да допринасят за икономиката на Молдова”, каза тя.\r\nСпоред преброяването от 2014 г. на територията на Република Молдова живеят 51 867 граждани от български произход, съсредоточени предимно в южните райони на страната, и около 12 хиляди в Приднестровието. Българите имат статут на малцинство и право на двойно гражданство. \r\nПрез учебната 2016/2017 година в български университети със стипендии от българската държава бяха приети за обучение 104 студенти от български произход, живеещи в Молдова, от които 27 по магистърски програми, 3 специализанти и 6 докторанти. За учебната 2017/2018 година България ще финансира обучението на 62 български студенти от Молдова.\r\nНаблюдава се и засилване на бизнес контактите между двете държави. Стокообменът плавно се увеличава, като през 2016 г. достига 94,1 млн. щатски долара. През 2016 г. 179 034 молдовски граждани са посетили България с цел туризъм и почивка  – с 9.1% увеличение спрямо 2015 г. За седемте месеца на 2017 г. техният брой е бил 115 775 души,  което е 16,5%  повече спрямо същия период на 2016 г.", "date": "2017.10.31", "title": "Вицепремиерът Екатерина Захариева в Кишинев: Реформите по пътя към ЕС са трудни, но си струват"}
{"url": "http://www.focus-news.net/news/2017/10/31/2452295/haskovo-obshtestveno-obsazhdane-na-proekt-za-izgrazhdane-na-sotsialni-zhilishta-shte-se-provede-v-obshtinata.html", "text": "От 17:30 ч. в зала „Хасково“ на Община Хасково ще се проведе обществено обсъждане във връзка с изискванията от Насоките за кандидатстване по Оперативна програма „Региони в растеж“ 2014-2020, Приоритетна ос 1 „Устойчиво и интегрирано градско развитие“ и изменение и допълнение на Наредба за реда и условията за управление и разпореждане с общинските жилища на територията на община Хасково. Това съобщиха от пресцентъра на Община Хасково. Целта на общественото обсъждане е Община Хасково да получи обществена подкрепа за проекта и социален толеранс преди одобрение и изпълнение на инфраструктурния проект.\r\nПроектът за изграждане на социални жилища е част от Интегрирания план за градско възстановяване и развитие на Хасково, разработен с широко обществено участие и приет с Решение № 446 / 28.06.2013 г. на Общински съвет – Хасково и като такъв, съответно е включен в инвестиционната програма на Община Хасково, одобрена за финансиране по Приоритетна ос 1 на Оперативна програма „Региони в растеж“ 2014-2020 г. \r\nПредвижда се доизграждане на 3 4-етажни жилищни сгради, включващи 48 тристайни социални жилища. Същите се изграждат с цел осигуряване на съвременно място за настаняване на маргинализирани групи от населението. При изграждането на този тип жилища трябва да се осигури пространствена интеграция на представителите на маргинализираните общности, в т.ч. роми, като цяло и да не допринася за тяхната сегрегация, изолация и изключване. \r\nЦелевата група по проекта следва да включва представители от посочените групи:\r\n- Бездомни хора и/или такива, живеещи в много лоши битови условия: лица, които нямат собствено жилище и не притежават движима или недвижима собственост и/или идеални части от нея, която може да бъде източник на доходи, както и не са сключили договор за безвъзмездно ползване на имот, не са настанени в специализирана институция на държавна и/или общинска издръжка;\r\n- Родители с деца, вкл. непълнолетни родители, многодетни семейства, деца с влошено здраве и такива с увреждания;\r\n- Хора в риск от бедност и социално изключване: лица, чийто среден доход на член от семейството за предходните 12 календарни месеца от всички източници е по-нисък от законоустановения месечен размер на гарантирания минимален доход за страната, определен с акт на Министерския съвет, за същия период от време. Семейството включва съпрузите, ненавършили пълнолетие деца, както и навършилите пълнолетие, ако продължават да учат, до придобиване на средно общо или професионално образование, но не по-късно от навършване на 20-годишна възраст /родени, припознати, осиновени, доведени, заварени, с изключение на сключилите брак/.", "date": "2017.10.31", "title": "Хасково: Обществено обсъждане на проект за изграждане на социални жилища ще се проведе в Общината"}
{"url": "http://www.focus-news.net/news/2017/10/31/2452296/faz-pregovorite-za-yamayska-koalitsiya-v-berlin-partiite-se-zastapvat-za-po-tyasno-evropeysko-satrudnichestvo-v-oblastta-na-otbranata.html", "text": "Председателят на Свободната демократическа партия (СвДП) Кристиан Линднер сподели, че партиите от потенциалната „ямайска“ коалиция в Берлин (Съюза (ХДС/ХСС), „Зелени“ и СвДП) са доближили позициите си по въпроса за по-тясно сътрудничество в областта на отбраната в Европа, съобщава националният ежедневник Die Frankfurter Allgemeine Zeitung.\r\n„Трябва да намерим европейско решение за въоръжените сили“, подчерта младият лидер на германските свободни демократи, допълвайки, че в тази връзка избирането на френския президент Еманюел Макрон е възможност, която не бива да бъде пропускана. Излизането на Великобритания от структурите на Общността също ще има положителен ефект върху преговорите за европейската отбрана, припомни Линднер. .Тереза Герова", "date": "2017.10.31", "title": "FAZ: Преговорите за „ямайска“ коалиция в Берлин – партиите се застъпват за по-тясно европейско сътрудничество в областта на отбраната"}
{"url": "http://www.focus-news.net/news/2017/10/31/2452297/varna-obshtinskite-savetnitsi-ot-gerb-organizirat-priemni-za-grazhdani-do-3-noemvri.html", "text": "Общинските съветници от ПП ГЕРБ – Варна Бонка Банкова, Антоанета Цветкова, Веселин Ангелов и Борислав Нанков ще се срещнат с граждани в дните до 3 ноември. Това съобщиха от пресцентъра на ПП ГЕРБ – Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052 / 600 015. Приемният ден на Бонка Банкова е днес, на Антоанета Цветкова е на 1 ноември – сряда, на Веселин Ангелов е на 2 ноември – четвъртък, на Борислав Нанков – на 3 ноември, петък.", "date": "2017.10.31", "title": "Варна: Общинските съветници от ГЕРБ организират приемни за граждани до 3 ноември"}
{"url": "http://www.focus-news.net/news/2017/10/31/2452298/vitsepremierat-valeri-simeonov-dost-i-dps-mi-iskat-ostavkata-s-pravo-zashtoto-sa-oshteteni-ot-tova-upravlenie-i-iskat-vlastta-koyato-za-tyah-e-hranilka.html", "text": "ДОСТ и ДПС ми искат оставката с право, защото са ощетени от това управление и искат властта, която за тях е хранилка. Това каза вицепремиерът Валери Симеонов в предаването „България сутрин“ по “Bulgaria on Air“ във връзка с исканата му оставка. „Другата лъжа, това се казва абсолютна лъжа. Присъда, която не е влязла в с сила, не е присъда. Така е поне в правния мир. Никой не обръща внимание на поредното активно мероприятие. Спрямо мен малко по-трудно ще минат, защото аз съм по-устойчив. Има присъда от 31 юли, това не е присъда, а определение на съда, което е обжалвано още август месец. Сега се притопля евентуално да може да се въздейства върху управлението и лично върху Борисов. Трудно ще се получи, защото ние сме коалиция и ако министрите на ГЕРБ могат да бъдат отстранявани лесно, мисля, че все пак тук има някакво коалиционно споразумение, в което действат други. ДОСТ и ДПС ми искат оставката – да, с право, защото те са политически сили, които са ощетени от това управление“, коментира Симеонов. По думите му те искат да го разрушат, за да се докопат до властта, която за тях е хранилка. „Те не гледат на властта като начин за решаване на проблемите на България, а като на хранилка. Винаги, когато ДПС е била във властта, е било така. Лютви Местан това е разклонение на ДПС, а ДОСТ е уродливото изчадие на ДПС. И двете се командорят от едно и също място, знаете от къде. Трудно ще се разруши коалицията ни. Иска се оставка на вицепремиер, недейте им обръщайте внимание, тея са смешни. Същата работа е и с ултиматума на цялото правителство. Кога се иска оставка на едно служебно лице ултиматум – когато имаш основание за това, когато не си върши работата, но ти трябва да кажеш с кое задължение не се справя“, посочи той. Според него няма регламентирано понятие „език на омразата“. „Езикът на омразата в най-висша степен се употребява от ДПС и ДОСТ. Там има фрази, обвинения във фашизъм, ксенофобия, расизъм и какво ли още не. Това какво е – език на любовта? Кой беше Местан – това не беше ли турският Жорж Ганчев? С тях ли да се занимаваме? Този човек трябва да отвори Конституцията и да прочете, че в България няма малцинства. Такава е Конституцията, такива са законите и да се съобразява. Това не е Конституцията на Турция, нито на Албания. Просто този човек да разбере къде се намира, а не да обикаля при всяка криза турското посолство и да се крие“, каза още Валери Симеонов.", "date": "2017.10.31", "title": "Вицепремиерът Валери Симеонов: ДОСТ и ДПС ми искат оставката с право, защото са ощетени от това управление и искат властта, която за тях е хранилка"}
{"url": "http://www.focus-news.net/news/2017/10/31/2452299/dobrich-obshtina-kavarna-shte-otbelezhi-mezhdunarodniya-den-na-cherno-more-sas-spetsialno-podgotvena-programa-za-uchenitsi-i-pensioneri.html", "text": "Община Каварна ще отбележи Международния ден на Черно море със специално подготвена програма за ученици и пенсионери от 11:00 часа в заседателната зала в сградата на Общината. Това съобщиха от пресцентъра на Община Каварна.\r\nНа 31 октомври 1996 година в Истанбул, на среща на министрите на околната среда на България, Грузия, Румъния, Русия, Турция и Украйна подписват Стратегическия план за действие за възстановяване и защита на Черно море. Основната цел на плана е да бъде привлечено вниманието на обществеността върху усилията, необходими за спасяването му. Оттогава 16 млн. жители на крайбрежието на Черно море отбелязват Международният ден на Черно море.", "date": "2017.10.31", "title": "Добрич: Община Каварна ще отбележи Международния ден на Черно море със специално подготвена програма за ученици и пенсионери"}
{"url": "http://www.focus-news.net/news/2017/10/31/2452300/focus-v-germaniya-e-arestuvan-19-godishen-siriets-zapodozryan-v-planiraneto-na-teroristichen-atentat.html", "text": "В ранните часове на вторник, 31 октомври, германската полиция е арестувала 19-годишен гражданин на Сирия, заподозрян в планирането на „сериозно подривно насилие“ с ислямистки фон, съобщава изданието Focus. Операцията по залавянето му е проведена в Шверин, столица на провинция Мекленбург-Предна Померания, от спецчасти на полицията и Федералната криминална служба.\r\nСъгласно разпространената информация, сириецът е подготвял терористично нападение с експлозив. Разследването е показало, че през месец юли тази младият сириец с инициали Я.А. е започнал да се снабдява с материали за направата на взривно устройство, с което да извърши нападение, което да доведе до възможно по-голям брой жертви. Остава неясно дали сириецът е имал набелязана цел за извършването на атаката.\r\nКъм момента властите не представят данни дали сириецът е заподозрян в членство в терористична организация. Тереза Герова", "date": "2017.10.31", "title": "Focus: В Германия е арестуван 19-годишен сириец, заподозрян в планирането на терористичен атентат"}
{"url": "http://www.focus-news.net/news/2017/10/31/2452301/galya-vasileva-gerb-byudzhet-2018-e-otrazhenie-na-politikite-koito-pp-gerb-vodi.html", "text": "Бюджет 2018 е отражение на политиките, които ПП ГЕРБ води. Това коментира в сутрешния блок „Добро утро, България“ на Радио „Фокус“ народният представител от ГЕРБ - Бургас Галя Василева. Според нея основната рамка на бюджета ще бъде запазена и няма да има промени след гледането му на първо и второ четене в Народното събрание. \r\n„Бюджетът е приоритетен, защото ние сме заложили приоритетно увеличаване на парите в образованието, както и парите за здравеопазване и социалната сфера. Основната ни идея е да увеличим заплатите на преподавателите, считаме, че те са основен фактор в образованието. Предвиждаме увеличаване на парите в сектор „Сигурност“ и в сектор „Отбрана“, като освен за заплати, парите ще отидат и за техническо обновяване. Очакваме, че по този начин ще мотивираме както секторите по-качествено да вършат работата си, така и да се чувстват по-сигурни на работното място“, коментира Галя Василева. Тя допълни още, че се предвижда 4% ръст в икономиката, което ще допринесе за нейната стабилност.", "date": "2017.10.31", "title": "Галя Василева, ГЕРБ: Бюджет 2018 е отражение на политиките, които ПП ГЕРБ води"}
{"url": "http://www.focus-news.net/news/2017/10/31/2452302/pregled-na-osnovnite-temi-v-shumenskiya-pechat.html", "text": "Жители на съсипана от ИСПА улица канят еврокомисар“, е водещото заглавие във вестник „Шуменска заря“. Жителите на съсипаната от водния проект улица „Червена роза” ще поканят на среща в Шумен българския еврокомисар Мария Габриел. Това съобщиха Донка Белчева и Георги Попов по време на приемния ден на кмета Любомир Христов вчера. За пореден път те изразиха възмущението си от некачествената работа на строителните фирми по тяхната улица след водния проект, известен още като тайфуна ИСПА. Хората го наричат така, защото пътните платна приличат на лунен пейзаж. \r\n„Силният вятър откърши дървета в Шуменско, затвориха временно път“ , пише вестникът. По сигнали за паднали дървета на пътни платна работиха спасителните екипи в нощта срещу 30 октомври. Причината бе силният вятър, който ги откърши. \r\n„Започва полицейската акция „Зима“, информира изданието. Проверки за техническата изправност на автомобилите за движение при зимни условия, спазване на правилата за движение от пешеходци, велосипедисти и каруци започват от утре служителите на сектор „Пътна полиция“ в ОДМВР–Шумен. Традиционната акция за безопасност по пътищата ще се проведат в три етапа. „14 души са загинали при 499 катастрофи в Шуменско“, продължава темата изданието. За периода от 01.01.2017г. до 30.09.2017г. в резултат на пътнотранспортни произшествия на територията обслужвана от ОД МВР – Шумен са станали общо 499 произшествия, с 225 по-малко в сравнение със същия период на 2016г. Тежките катастрофи за периода са 59, с 28 по-малко в сравнение с предходната година. При тях са загинали 14 души, с 4 по-малко от 2016 г., и са били ранени 64 души, с 5 по-малко от 2016 г. \r\n„Тютюнопроизводители ще получат скоро парите си за реколта 2016 г.“, е акцент от стр.3. в броя. „Тютюнопроизводители, които още не са получили парите си за миналогодишната реколта, ще ги вземат в следващите месеци“, увери заместник-министърът на земеделието Цветан Димитров, който участва в годишнта среща на НАТ 2010 г. В Шумен. Той изтъкна, че тютюнопроизводството е стабилизиращ демографски фактор. \r\n„Община Никола Козлево е готова за снежните преспи“, пише ежедневникът. 10 трактора с гребла и една фадрома ще почистват общинските пътища през зимата. „Събират излязло от употреба електрическо и електронно оборудванe“, пише вестникът. На 4 ноември гражданите могат да предадат старите електрически уреди – електрически печки, перални, хладилници, телевизори, компютри, монитори и други в три мобилни пункта. \r\n„Инспекторите по труда установиха 225 нарушения през октомври“, информира ежедневникът. 63 проверки са извършили през октомври 2017 г. Служители на Инспекцията по труда в Шумен. Проверени са 63 предприятия, включително 60 малки и средни предприятия с нает персонал общо 3051 лица. Интервюто в броя е с Румен Димитров, заместник-министър на културата.", "date": "2017.10.31", "title": "Преглед на основните теми в шуменския печат"}
{"url": "http://www.focus-news.net/news/2017/10/31/2452303/sofiya-vavezhda-se-vremenna-organizatsiya-na-dvizhenieto-za-macha-mezhdu-natsionalnite-otbori-na-balgariya-i-shvetsiya-na-stadion-vasil-levski.html", "text": "Въвежда се временна организация на движението при провеждане на футболна среща между националните отбори на България и Швеция на 31 октомври на Национален стадион „Васил Левски”, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- до отпадане на необходимостта при алеите около Националния стадион „Васил Левски”. \r\n- до 24.00 часа: \r\n- на моста пред Национален стадион „Васил Левски”; \r\n- на ул. „Ген. Гурко” между бул. „Васил Левски” и бул. „Евлоги и Христо Георгиеви”, с изключение на местата в режим на платено паркиране „служебен абонамент”. \r\nОт 20.00 часа надо приключване на футболната среща, само при необходимост и по преценка на ръководството на СДВР ще се забрани влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „П.К. Яворов”. \r\nОт 18.00 часа до приключване на мача да промени частично маршрута на автобусна линия № 75, като се скъсява маршрута ѝ до Военна академия.", "date": "2017.10.31", "title": "София: Въвежда се временна организация на движението за мача между националните отбори на България и Швеция на стадион „Васил Левски”"}
{"url": "http://www.focus-news.net/news/2017/10/31/2452304/ministar-neno-dimov-podavaneto-na-ostavka-e-lichen-moralen-akt-napalno-podkrepyam-reshenieto-na-ministar-nikolay-petrov.html", "text": "Подаването на оставка е личен морален акт и напълно подкрепям решението, което е взел министър Петров. Това каза министърът на околната среда и водите Нено Димов по повод оставката на здравния министър проф. Николай Петров в предаването „Европа сутрин“ по Телевизия Европа. „Самият факт, че е решил да постъпи по този начин е нещо, което не мога да не подкрепя“, посочи той. „Вероятно историята има различни прочити. Трудно е да коментирам неща, с които съм запознат само от медиите и то частично“, коментира Нено Димов. „През всички тези години, когато е имало и най-дребно съмнение, виждаме и в Народното събрание се случи по подобен начин, има морал, който се отчита и тези хора си подават оставката, независимо, че няма нещо доказано“, каза още министърът.", "date": "2017.10.31", "title": "Министър Нено Димов: Подаването на оставка е личен морален акт - напълно подкрепям решението на министър Николай Петров"}
{"url": "http://www.focus-news.net/news/2017/10/31/2452305/dobrich-obshtinata-shte-otbelezhi-tarzhestveno-denya-na-narodnite-buditeli-1-noemvri.html", "text": "Община Добрич организира празнична програма със събития, посветени на Деня на народните будители – 1 ноември. Това съобщиха от пресцентъра Община град Добрич. Програмата ще започне в 9.30 в храм „Света Троица“, където ще бъде отслужен празничен тържествен водосвет от добрички духовници. След това по традиция в 10.00 часа ще бъдат положени цветя на Паметната плоча на Първото взаимно училище. През целия ден от 9.00 до 14.00 часа ще бъдат поднасяни цветя на паметниците и паметните плочи на народните будители – книжовници, учители, културни дейци и просветители. Кулминацията на програмата е 11.00 часа в Огледална зала „Нели Божкова“, където на официална церемония ще бъдат връчени годишните награди „Добрич“ в областта на културата и науката. Предвиден е и празничен поздрав в изпълнение на Мартин Зайранов – цигулка, Александър Зайранов – цигулка и Звезделина Тодорова - роял.", "date": "2017.10.31", "title": "Добрич: Общината ще отбележи тържествено Деня на народните будители – 1 ноември"}
{"url": "http://www.focus-news.net/news/2017/10/31/2452306/el-pais-karles-puchdemon-e-v-bryuksel-shte-poluchi-li-ubezhishte-ot-belgiyai.html", "text": "В деня, в който Прокуратурата на Испания предяви обвинения към отстранения от власт каталунски лидер, Карлес Пучдемон отпътува тайно за Брюксел. Само ден по-рано белгийският министър по въпросите на убежището и миграцията Тео Франкен направи спорни изявления, които оставиха впечатления, че е възможно предоставянето на убежище на Пучдемон, отбелязва испанският национален ежедневник El Pais.\r\nПо-късно белгийският министър-председател Шарл Мишел отхвърли тази възможност, но кутията на Пандора вече бе отворена. Последва коментар от друго белгийско официално лице, според което за предоставяне на убежище на европейски гражданин трябва да има „сериозни признаци на преследване“. Случаят с отстранения от власт каталунски лидер е точно такъв. В понеделник стана ясно, че той ще бъде разследван за инициирането на бунт, размирици и злоупотреба с власт. \r\nСъгласно разпространената информация, Пучдемон и още петима от бившите министри на Барселона са напуснали Испания с автомобил. Те са пътували до френския пристанищен град Марсилия, откъдето са се качили на полет за Брюксел. Очаква се по-късно във вторник Пучдемон да направи официално обръщение пред медиите в белгийската столица.Тереза Герова", "date": "2017.10.31", "title": "El Pais: Карлес Пучдемон е в Брюксел – ще получи ли убежище от Белгия?"}
{"url": "http://www.focus-news.net/news/2017/10/31/2452307/mitropolitska-katedrala-sv-nedelya-v-sofiya-otbelyazva-hramoviya-si-praznik.html", "text": "Митрополитска катедрала „Св. Неделя” в София празнува своя втори храмов празник на 30 октомври - деня, в който Църквата почита паметта на св. крал Стефан Милутин. Неговите свети мощи от векове се намират в София и се покоят в катедралния храм, в югоизточния ъгъл на наоса, предаде репортер на Агенция \"Фокус. Те са поставени в специален саркофаг и всики ден християни от столицата, страната и чужбина им се покланят. По този повод в празничния ден, с благословението и молитвеното участие на Негово Светейшество Софийския митрополит и Български патриарх Неофит бе отслужена архиерейска св. литургия. Тя бе оглавена от Негово Преосвещенство Мелнишки епископ Герасим, главен секретар на Св. Синод на Българската православна църква. Днес, след редовната св. Литургия в храма, от 10.00 часа ще бъде отслужен Акатист на св. крал Стефан Милутин. Вечернята е с начален час 16.00.\r\nНикола ПЕТКОВ.", "date": "2017.10.31", "title": "Митрополитска катедрала „Св. Неделя” в София отбелязва храмовия си празник"}
{"url": "http://www.focus-news.net/news/2017/10/31/2452308/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В деня, в който Прокуратурата на Испания предяви обвинения към отстранения от власт каталунски лидер, Карлес Пучдемон отпътува тайно за Брюксел. Само ден по-рано белгийският министър по въпросите на убежището и миграцията Тео Франкен направи спорни изявления, които оставиха впечатления, че е възможно предоставянето на убежище на Пучдемон, отбелязва испанският национален ежедневник El Pais.\r\nПо-късно белгийският министър-председател Шарл Мишел отхвърли тази възможност, но кутията на Пандора вече бе отворена. Последва коментар от друго белгийско официално лице, според което за предоставяне на убежище на европейски гражданин трябва да има „сериозни признаци на преследване“. Случаят с отстранения от власт каталунски лидер е точно такъв. В понеделник стана ясно, че той ще бъде разследван за инициирането на бунт, размирици и злоупотреба с власт. \r\nСъгласно разпространената информация, Пучдемон и още петима от бившите министри на Барселона са напуснали Испания с автомобил. Те са пътували до френския пристанищен град Марсилия, откъдето са се качили на полет за Брюксел. Очаква се по-късно във вторник Пучдемон да направи официално обръщение пред медиите в белгийската столица.\r\n*** В ранните часове на вторник, 31 октомври, германската полиция е арестувала 19-годишен гражданин на Сирия, заподозрян в планирането на „сериозно подривно насилие“ с ислямистки фон, съобщава изданието Focus. Операцията по залавянето му е проведена в Шверин, столица на провинция Мекленбург-Предна Померания, от спецчасти на полицията и Федералната криминална служба.\r\nСъгласно разпространената информация, сириецът е подготвял терористично нападение с експлозив. Разследването е показало, че през месец юли тази младият сириец с инициали Я.А. е започнал да се снабдява с материали за направата на взривно устройство, с което да извърши нападение, което да доведе до възможно по-голям брой жертви. Остава неясно дали сириецът е имал набелязана цел за извършването на атаката.\r\nКъм момента властите не представят данни дали сириецът е заподозрян в членство в терористична организация.\r\n*** За да бележи церемониално края на режима на извънредна ситуация, въведен след атентатите от 13 ноември 2015г., френският президент Еманюел Макрон подписа пред телевизионните камери новия закон за борба с тероризма. Той ще влезе в сила тъкмо навреме преди да изтече срокът на действие на извънредните мерки за сигурност в сряда, пише френският в. Le Point. „Този закон ще ни позволи да отменим извънредното положение от 1 ноември, като същевременно гарантираме пълната сигурност на нашите граждани\", каза президентът в присъствието на министъра на вътрешните работи Жерар Коломб и говорителя на правителството Кристоф Кастанер. Макрон посочи, че законът ще бъде оценяван в рамките на следващите две години и при необходимост ще бъде модифициран. \r\nПриет с преобладаващо мнозинство във френския парламент на 18 октомври, този закон разширява правомощията на изпълнителната власт да поставя под запрещение и да извършва обиски в домовете на заподозрени за връзки с терористи. Той дава правото на органите на реда да затворят места, където се събират представители на религиозни общности и се разпространява екстремистка идеология. Полицията ще може да проверява самоличността на подозрителни лица в граничните райони, както и по гарите и летищата. С изключение на претърсванията, всички останали дейности ще се извършват без съдебно разрешение.\r\n***Премиерът на Гърция Алексис Ципрас бе подложен на острите критики от страна на радикална фракция в СИРИЗА заради имигрантите, пише Ekathimerini. Критиките прозвучаха на заседание на партийния секретариат, на което Ципрас се надяваше да се похвали с успеха на своето правителство в изваждането на страната от финансовата криза. Вместо това обаче, правителството и министърът за миграцията Янис Музалас бяха подложени на кръстосан огън заради множеството случаи на нарушение на човешките права на мигрантите и бежанците. По-специално, те обвиняват лявото правителство и Музалас за това, че се забавя настаняването на мигрантите и бежанците на фона на приближаващата зима. Недоволство предизвиква също непълноценното усвояване на фондове от ЕС и други международни организации, които биха могли да помогнат на страната да се справи с мигрантския поток.\r\n*** Първият работен ден на администрацията на Каталуния – най-новата „независима“ страна в Европа - доби извънредно и драматично развитие, след като лидерът й избяга в Брюксел след повдигнатите от испанското правителство обвинения в бунт, организиране на размирици и злоупотреба, пише The Independent. Карлес Пучдемон отпътува за белгийската столица, след като главният прокурор на Испания обяви намеренията си да повдигне обвинения, които могат да навлекат до 30 години затвор на каталунския лидер и други членове на правителството в Барселона, което бе наскоро разпуснато от Мадрид. \r\nВестта идва ден след като белгийският министър по миграцията заяви, че Пучдемон може да поиска политическо убежище в неговата страна. „Каталунците, които се чувстват под политическа заплаха, могат да потърсят убежище в Белгия и това включва Пучдемон“, каза Тео Франкен. \r\nВ ден, изпълнен с обвинения, контраобвинения и объркване, Пучдемон публикува снимка на сградата на областната админстрация с каталунския флаг до този на Испания, придружен с думите „Добро утро“. Това доведе до предположението, че той, както обеща по-рано, се е явил в кабинета си както обикновено. Представители на испанското правителство обаче казват, че през това време той вече е кроил планове да избяга в Брюксел. Този ход простира към континента каталунската криза, която не показва признаци да приближава края си. ЕС отказва да признае декларацията за независимост на региона, но фламандската националистическа партия на Франкен има силни връзки с каталунските сепаратисти, а нейни представители са заявявали, че ще положат всички усилия да попречат на екстрадицията на Пучдемон в Испания, ако той поиска убежище в Белгия.\r\n***", "date": "2017.10.31", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/10/31/2452309/pregled-na-osnovnite-temi-v-dobrudzhanskiya-pechat.html", "text": "„Министър Нено Димов се срещна с кмета на Каварна по казуса Калиакра“, съобщава челото на вестник „Нова добруджанска трибуна“. В работната среща освен кмета на морския град и министърът са участвали архитектите Иван Димчев и Камен Жейнов, инж. Емил Тасков и представители на работни групи по казуса „Калиакра“. За момента разговорите напредват, има сближаване на позиции, които следващия месец министър Ненов ще защитава в Брюксел. За публично обсъждане за поемане на дългосрочен дълг от Община Тервел съобщава изданието. Обсъждането вече се е провело, темата – реализация на проект за рехабилитация на главна улица в село Безмер. Стойността на проекта с ДДС е над 890 000 лева. Това е и прогнозният размер на дълга, който ще бъде поет. Подобен дълг е бил поет през 2006 година. 800 000 лева са били нужни за финансиране на две улици в кв. „Изгрев“ и част от ул. „Хан Аспарух“. Изложба „Будителите на Добруджа“ представя Регионалната библиотека „Дора Габе“, съобщава всекидневникът. Посветена е на 160 години от рождението на Райко Цончев, родолюбец и дарител, и 150 години от рождението на свещеник Павел Атанасов, фолклорист от Добруджа. Експозицията, посветена на двамата добруджански народни будители съдържа книги, сборници, периодични издания, фотографии и архивни документи от фонда на сектор „Краезнание“ на библиотеката. \r\n„60 процента от бизнеса ни все още не е онлайн“, съобщава на първа страница другият регионален вестник - „Добруджанска трибуна“. Изпълнителната агенция за насърчаване на малки и средни предприятия в Североизточна България е провела обучение в Добрич за онлайн търговията и възможностите пред малките и средни предприятия. Обобщени данни показват, че в 75% от случаите клиентите преди да извършат покупка проверяват информацията по интернет. „Добруджанци вече са регистрирали над 23 500 касови бележки за лотарията на НАП“, съобщава всекидневникът. Точната цифра за областта от старта на лотарията е 23 587. Стойността на закупените стоки по тези касови бележки е 303 054 лева. Добричлия е регистрирал 2 802 такива бележки. От спортната страница – „Радосвета Симеонова е втора на крос кънтри у нас, чака потвърждение за Балканиадата“. Осем представители на Спортния клуб по лека атлетика „Добруджа 99“ са се включили в националния шампионат за всички възрасти. Той се е провел в Пирдоп. Очаквано с най-силни резултати от добричките състезатели е Радосвета Симеонова. Състезанието е било на 8 км, като добруджанката е допуснала пред себе си единствено Маринела Нинева от „Локомотив“ – Дряново.", "date": "2017.10.31", "title": "Преглед на основните теми в добруджанския печат"}
{"url": "http://www.focus-news.net/news/2017/10/31/2452310/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-1-noemvri.html", "text": "„Софийска вода” временно ще прекъсне водоснабдяването в някои части на столицата на 1 ноември 2017 г. (сряда), съобщиха от пресцентъра на водоснабдителното дружество.\r\nВъв връзка с монтаж на спирателни кранове на Рилски и Мало Бучински водопроводи се налага спиране на водоподаването на клиентите на „Софийска вода”, живеещи в района на:\r\n- с. Железница -  от 11:00 ч. до 23:00 часа;\r\n- с. Бистрица -  от 10:00 ч. до 22:00 часа;\r\n- с. Панчарево /висока зона/ и с. Кокаляне /висока зона/ - от 11:30 ч. до 23:30 часа;\r\n- в.з. „Косанин дол“ -  от 11:30 ч. до 23:30 часа;\r\n- в.з. „Ловджийска чешма“ – от 12:00 ч. до 24:00 часа;\r\n- в.з. „Бункера“ – горна част  – от 11:30 ч. до 23:30 часа;\r\n- в.з. „Градище“ – от 12:00 ч. до 24:00 часа;\r\n- кв. „Симеоново“, в.з. „Симеоново – Драгалевци“, кв. „Драгалевци“- от 11:00 ч. до 23:00 часа; \r\n- в.з. „Малинова долина“ – от 11:30 ч. до 23:30 часа;\r\n- кв. „Киноцентъра“ - от 12:00 ч. до 24:00 часа;\r\n- кв. „Бояна“ - от 13:00 ч. на 01.11.2017г. до 01:00 часа на 02.11.2017г.;  \r\n- в.з „Беловодски път“ - от 12:30 ч. на  01.11.2017г.  до 00:30 часа на 02.11.2017г.; \r\n- в.з. „Килиите“ - от 13:00 ч. на 01.11.2017г.  до 01:00 часа на 02.11.2017г.; \r\n- в.з. „Мала кория“ - от 13:00 ч. на 01.11.2017г.  до 01:00 часа на 02.11.2017г. \r\n- кв. „Княжево“ - района заключен между ул. “Къпина”, ул.“Витошки бор”, ул.“Горска теменуга”, ул.“Калинка”, ул.“713”,ул.“Явор”- от 13:00 ч. на 01.11.2017г. до 01:00 часа на 02.11.2017г.; \r\n- кв. „Княжево“ - района заключен между бул. “Цар Борис” III, ул. “Войводина могила”, ул.„Стойчо Бачийски“, ЖП линията „София  - Перник“, ул. „Стойчо Бачийски“, ул.“Бойница”, ул.„Войводина могила“ и ул.“711“-  от 13:00 ч. на 01.11.2017г. до 01:00 часа на 02.11.2017г.; \r\n- кв. „Горна баня“ и в.з. „Горна баня“ – от 13:30 ч. на 01.11.2017г. до 01:30 часа на 02.11.2017г. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: \r\n- с.  Бистрица - на площада  от 22:00 ч. на 01.11.2017г.; \r\n- кв. „Симеоново“ – на площада  от 23:00 ч. на 01.11.2017г.;\r\n- кв. „Драгалевци“ - на площада  от 23:00 ч. на 01.11.2017г.; \r\n- кв. „Княжево“ - ул. “Войводина могила” и ул. „Стойчо Бачийски“ от 01:00 ч. на 02.11.2017г.; \r\n- кв. „Горна баня“ на площада до хотел „Горна баня“ от 13:30 ч. на 02.11.2017г.\r\nВъв връзка с подмяна на уличен водопровод на ул. „Христо Ботев“ в с. Горни Богров се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- ул. „3-ти март“, ул. „Шабаница“, ул. „Воденицата“ и ул. „Ботунски път“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трайчо Костов“ № 1, пред ЦДГ №47.\r\nСлед възстановяване на водоснабдяването е възможно временно повишаване мътността на водата.\r\nВъв връзка с подмяна на сградно водопроводно отклонение пред бл. 28 в жк. „Дървеница“, се налага спиране на водоподаването от 9:00 до 21:00 часа на клиентите на „Софийска вода”, живеещи в:\r\n- бл. 28, бл. 34, бл. 33 вх. А и вх. Б.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 28.\r\nВъв връзка с подмяна на сградно водопроводно отклонение на ул. 515 в кв. „Христо Ботев“ се налага спиране на водоподаването от 9:30 до 17:00 часа на клиентите на „Софийска вода”, живеещи в района на:\r\n- ул. 515 от ул. 511 до ул. 518.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 515.\r\nВъв връзка с подмяна на сградно водопроводно отклонение на ул. 722 в кв. „Модерно предградие“ се налага спиране на водоподаването от 10:00 до 16:00 часа на клиентите на „Софийска вода”, живеещи в района между:\r\n- жп линията за Калотина, ул. „Панчо Владигеров“, ул. „Тончо Жечев“, ул. „Георги Караславов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Веселин Станчев“ на кръстовището с ул. „Ефрем Карамфилов“.\r\nВъв връзка с подмяна на сградно водопроводно отклонение на ул. 386 в кв. „Разсадника-Коньовица“ се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\n- ул. „Трънски майстор“ , бул. „Вардар“ , бул. „Възкресение“, ул. „Тома Никлев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: бул. „Вардар“ на кръстовището с ул. „Трънски майстор“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.10.31", "title": "\"Софийска вода\" временно ще прекъсне водоснабдяването в някои части на столицата на 1 ноември"}
{"url": "http://www.focus-news.net/news/2017/10/31/2452311/pss-neblagopriyatni-sa-usloviyata-za-turizam-v-planinite.html", "text": "Неблагоприятни са условията за туризъм в планините, заради ниските температури и силния вятър по билата. Това съобщиха за Агенция „Фокус“ от Планинската спасителна служба (ПСС) при БЧК. Температурите по най-високите части на планините са под минус 10 градуса. От ПСС прогнозират, че се очаква да се повишат, но едва ли много значително. Има и незначителна снежна покривка. По върховете се е образувала мъгла. Лифтовите съоръжения не работят, а причината за това е зимна профилактика. Няма регистрирани инциденти през изминалото денонощие. \r\nОт ПСС съветват туристите да не ходят по най-високите части на планините, тъй като не са подходящи условията там.    \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.10.31", "title": "ПСС: Неблагоприятни са условията за туризъм в планините"}
{"url": "http://www.focus-news.net/news/2017/10/31/2452312/blagoevgrad-do-1800-chasa-shofyorite-da-se-dvizhat-s-povisheno-vnimanie-i-saobrazena-skorost-po-pat-i-1-dolna-gradeshnitsa-sandanski-poradi-polagane-na-markirovka.html", "text": "До 18.00 часа шофьорите да се движат с повишено внимание и съобразена скорост, спазвайки указанията на сигналистите, по път I-1 Долна Градешница - Сандански, поради полагане на маркировка. Това съобщиха от пресцентъра на Агенция \"Пътна инфраструктура.", "date": "2017.10.31", "title": "Благоевград: До 18.00 часа шофьорите да се движат с повишено внимание и съобразена скорост по път I-1 Долна Градешница - Сандански, поради полагане на маркировка"}
{"url": "http://www.focus-news.net/news/2017/10/31/2452313/predrag-boshkovich-voenen-ministar-na-cherna-gora-nato-shte-kontrolira-vazdushnoto-prostranstvo-na-stranata.html", "text": "В качеството си на държави от НАТО, Гърция и Италия ще контролират въздушното пространство на Черна гора. Това заяви военният министър на Подгорица Предраг Бошкович, цитиран от македонската електронна медия „Плюс Инфо“.\r\nСъгласно думите на Бошкович, към момента се подготвя техническото споразумение за подпис. \r\n„Гърция и Италия ще контролират въздушното пространство вместо Черна гора – така, както го правят от много години. Няма значение за нас. Нашата задача е да защитим въздушното пространство с хеликоптери на по-малка височина“, обясни Бошкович.\r\nЧерногорският министър на отбраната отбеляза, че годишно Подгорица ще внася членска вноска в Алианса в размер на 475 хил. евро и това ще бъде единственото задължение на страната към военния съюз на Запада..Тереза Герова", "date": "2017.10.31", "title": "Предраг Бошкович, военен министър на Черна гора: НАТО ще контролира въздушното пространство на страната"}
{"url": "http://www.focus-news.net/news/2017/10/31/2452314/pazardzhik-administrativniyat-sad-zasedava-po-deloto-sreshtu-reshenieto-na-oik-septemvri-za-predsrochno-prekratyavane-palnomoshtiyata-na-kmeta-na-selo-semchinovo-plamen-temelkov.html", "text": "Административният съд в Пазарджик заседава по делото срещу решението на ОИК-Септември да прекрати предсрочно пълномощията на кмета на село Семчиново Пламен Темелков, предаде репортер на Радио „Фокус“ – Пазарджик. Със свое Разпореждане съдия Десислава Кривиралчева указа на жалбоподателите, да представят по делото екземпляр от жалбите, съдържащ оригинален подпис на подателите им и да потвърдят действията по подаването на същите. На жителите на село Семчиново, подали жалба срещу решението на ОИК-Септември, съдът указа да посочат доказателства за наличие на правен интерес от оспорването на решението.„Фокус“ припомня, че със свое решение от 13 октомври 2017 година ОИК-Септември прекрати предсрочно пълномощията на кмета на село Семчиново Пламен Темелков, тъй-като същият фактически от 29 юни 2017 г. не изпълнява функциите си на кмет на селото. Кметът на с. Семчиново Пламен Темелков, заедно с още 6 души бе задържан с Европейска заповед за арест на 26.06.2017 година. В заповедта са визирани обвинения за участие в организирана престъпна група, трафик на хора и склоняване към проституция. С решение на Окръжен съд – Пазарджик той е екстрадиран в Испания. На 3 август 2017 година с военен самолет общо 8 души, сред които и Темелков, заминаха за испанския град Марбея. Кметът на Семчиново се върна от Испания и от вчера е на работното си място.\r\nВаня НИКОЛОВА", "date": "2017.10.31", "title": "Пазарджик: Административният съд заседава по делото срещу решението на ОИК-Септември за предсрочно прекратяване пълномощията на кмета на село Семчиново Пламен Темелков"}
{"url": "http://www.focus-news.net/news/2017/10/31/2452315/die-zeit-ruskata-propaganda-vav-feysbuk-za-izborite-v-sasht-e-dostignala-do-126-mln-amerikanski-potrebiteli.html", "text": "Продължава разрастването на скандала с предполагаемата руска намеса в президентските избори в САЩ от ноември 2016 г. Съгласно разпространените данни, пропагандните материали на хакери на Москва са разгледани от 126 млн. американски потребители на социалната мрежа „Фейсбук“ – много повече, отколкото се смяташе до този момент, отбелязва германският национален ежедневник Die Zeit.\r\nСъответната информация бе предоставена от самата компания във връзка с разследването на „руската афера“. „Фейсбук“ обаче не е в състояние да уточни каква част от потребителите, до които са достигнали материалите, са им обърнали внимание или просто са ги игнорирали. \r\nПо-рано бе разпространена информация, съгласно която спорната руска реклама е била разгледана от 11,4 млн. потребители на социалната мрежа.Тереза Герова", "date": "2017.10.31", "title": "Die Zeit: Руската пропаганда във „Фейсбук“ за изборите в САЩ е достигнала до 126 млн. американски потребители"}
{"url": "http://www.focus-news.net/news/2017/10/31/2452316/rdpbzn-veliko-tarnovo-3-signala-za-padnali-ot-silniya-vyatar-darveta-sa-postapili-na-tel-112-za-izminaloto-denonoshtie.html", "text": "Три сигнала за паднали от силния вятър дървета са постъпили на тел. 112 за изминалото денонощие. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ (РДПБЗН)-Велико Търново.   \r\nПървото произшествие се е случило малко преди 10.00 часа сутринта на 30 октомври. Силният вятър е съборил дърво в горнооряховското село Козловец. Вторият сигнал е подаден в 11.40 часа за паднало дърво по общинския път между Свищов и село Ореш. Третият инцидент се е случил в къща в областния център, намираща се на ул. „Стефан Стамболов“. Собствеността на имота е общинска. И при трите произшествия няма пострадали граждани. Те са отстранени от огнеборци от региона.„Фокус“ припомня, че вчера във Великотърновска област беше обявен оранжев код за силен вятър. Поривите достигала до 25 – 28 м/с.\r\nЛуиза ТРАНЧЕВА", "date": "2017.10.31", "title": "РДПБЗН-Велико Търново: 3 сигнала за паднали от силния вятър дървета са постъпили на тел. 112 за изминалото денонощие"}
{"url": "http://www.focus-news.net/news/2017/10/31/2452317/prof-gencho-nachev-za-ostavkata-na-zdravniya-ministar-tsyalata-rabota-mi-se-struva-do-golyama-stepen-skroena.html", "text": "Цялата работа ми се струва до голяма степен скроена, цялата. Това каза директорът на болница „Св. Екатерина” проф. Генчо Начев в предаването „Здравей, България“ по Нова телевизия, коментирайки оставката на здравния министър проф. Николай Петров. По думите на проф. Начев ценните хора не са чак толкова много, а ние правим всичко възможно да ги очерним. „Мисля, че има органи, които са оторизирани и рано или късно ще излязат със заключение. Един търг да се организира, първо трябва да мине през борда на директорите, след това той отива в Агенцията за обществени поръчки, която го изпраща в европейската централа, едва след това, се публикува в регистъра на обществени поръчки“, обясни проф. Начев. Според него проф. Петров е достатъчно стойностен човек и с добро име, за да му бъде адвокат. „Че е очернян това е сигурно, но каква е неговата вина, аз не мога да кажа. Мирише ми на сценарий. 100 на 100 има нарушени интереси, което е много неприятно. Например във фармацевтичната индустрия би могло да бъде. Подготвяха се промени в договорното начало, промени в търговете за лекарства. Подготвяха се правила за контрол на качеството на медицинската дейност, каквото още няма в България. Това ще наруши много интереси“, каза още проф. Генчо Начев и посочи, че като страничен човек смята, че наследникът на проф. Петров трябва да е някой от екипа му.", "date": "2017.10.31", "title": "Проф. Генчо Начев за оставката на здравния министър: Цялата работа ми се струва до голяма степен скроена"}
{"url": "http://www.focus-news.net/news/2017/10/31/2452318/mvr-edin-chovek-e-s-opasnost-za-zhivota-a-23-ma-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е с опасност за живота, а 23-ма са ранени при катастрофи в страната през изминалото денонощие. Това съобщиха от пресцентъра на МВР. В столицата са регистрирани 80 леки пътнотранспортни произшествия  и 4 тежки, като при тях са ранени 4-ма души.", "date": "2017.10.31", "title": "МВР: Един човек е с опасност за живота, а 23-ма са ранени при катастрофи в страната през изминалото денонощие"}
{"url": "http://www.focus-news.net/news/2017/10/31/2452319/pregled-na-osnovnite-temi-vav-velikotarnovskiya-pechat.html", "text": "„Правят регистър със защитени професии“, е заглавие от първа страница на областния всекидневник „Янтра Днес”. Списък със защитени професии подготвя Министерството на образованието и науката. До края на седмицата ще бъде готов проектът за постановление за защитените професии, въз основа на който ще бъде изработен и специалният регистър. \r\n„Започва делото срещу шофьор, убил трима приятели на пътя“, е друга тема от днешното издание. В Окръжен съд започва делото срещу 33-годишния Бисер Арсов след жестока катастрофа край Лясковец, при която загинаха трима приятели, а други двама мъже бяха ранени. \r\n„Над 40 колоездачи превзеха по тъмно Велико Търново“, пише още вестникът. Над 40 ентусиасти – малки и големи, с колелета участваха в първата велообиколка по тъмно, която се проведе миналия петък във Велико Търново. Организатори са младежите от групата за здраве „TurnovoRuns“, а лидерът Калин Василев обясни, че това е масова колоездачна обиколка на града, която се провежда всеки последен петък от месеца. \r\n„Хулиган заплашвал и ругал полицаи. Ударил един, а друг замерил с лична карта“, е  новина от криминалната хроника. На страниците на вестника ще откриете материал, разказващ за Световният ден на веганството.  \r\n„Кметът на Арбанаси приготвя узо по рецепта на атонски монаси от XIV век“, е заглавие от другия областен ежедневник - „Борба“. Кметът на Арбанаси е единственият у нас, който приготвя домашно узо по автентични рецепти, използвани още от атонските монаси през XIV век. Тошо Кръстев е и изкусен майстор на месни мезета. \r\n„Министерството на образованието променя начина на финансиране на училищата“, е друга тема от вестника. По три разходни стандарта ще бъдат финансирани вече училищата и броят на учениците няма да е основният и единствен критерий при разпределянето на средствата. Това каза министърът на образованието Красимир Вълчев във Велико Търново. \r\n„Ритуал по именуване на дете се проведе в Община Свищов“, е друг акцент във всекидневника.  Ритуал по именуване на малката Никол Детелинова Стойчева се състоя в Свищов след десетилетия прекъсване. \r\n„Джигити зад волана на съд за кървави драми край Лясковец и Арбанаси“, пише още ежедневникът. Пиян шофьор отива на съд за трима убити и двама ранени край Лясковец. 33-годишният Бисер Арсов от Върбица причини кървавата драма между Лясковец и Долма Оряховица на 26 ноември 2016 година.  \r\nНа страниците на  днешното издание е поместена и статия, разказваща за предстоящото учредяване на Задруга на производителите на здравословни храни у нас.", "date": "2017.10.31", "title": "Преглед на основните теми във великотърновския печат"}
{"url": "http://www.focus-news.net/news/2017/10/31/2452320/valentin-lambev-byudzhetat-ne-e-schetovodna-smetka-a-pravene-na-politiki-s-predlozhenieto-na-bsp-se-osiguryava-sotsialna-spravedlivost.html", "text": "Бюджетът не трябва да се разглежда като сбор от приходи и разходи и счетоводни сметки. Чрез бюджета трябва да предлагаме конкретни политики и алтернативи, които да подобрят състоянието на страната ни, развитието на икономиката ни и отделните сектори, които трябва да бъдат реформирани. Това заяви в ефира на БНР народният представител от ПГ на „БСП за България Валентин Ламбев, съобщиха от пресцентъра на НС на БСП. Той подчерта, че управляващите предлагат 400 млн. лв. повече за здравеопазване. Социалистът обаче попита как ще се реши проблемът с натрупаните от началото на годината 500 млн. лв. дългове от държавните и общински заведения.\r\nВалентин Ламбев посочи като една от основните разлики между предлагания от управляващите бюджет за 2018 г. и алтернативния бюджет на БСП  предлаганата от левицата замяна на плоския данък с прогресивно подоходно облагане. „На фона на бедността в страната ни и неравенствата това ще доведе до повече социална справедливост и това повече от 1 млрд. лв., които ще останат в хората, които ще разполагат с тези пари и ще стимулират вътрешното потребление“, обясни той. Депутатът добави, че делът на хората, живеещи при тежки материални лишения е над 34%. По думите му това ясно показва, че с въвеждането на прогресивно подоходно облагане трябва да се цели намаляване на социалните диспропорции. Той определи като неверни твърденията, че въвеждането на прогресивен данък ще попречи на борбата със сивата икономика. Според него в момента тя е 30% при около 15 % за ЕС.\r\nЛамбев обясни, че предложенията на БСП за бюджет 2018г. в приходната част залагат на по-голяма събираемост, намаляване на контрабандата, за да се осигури допълнителният ресурс, който е заложен в здравеопазване, образование и регионално развитие. „В страната има огромни диспропорции и държавата има своите функции и роля да търси възможности за подпомагане на отделните региони“, заяви социалистът. Той подчерта, че левицата залага 10% увеличение на заплатите на служителите в сектор сигурност. Народният представител коментира, че БСП е категорично против ограничаването на плащанията до 5 хил. лв., защото това ще създаде огромни затруднения за българските граждани и бизнеса и прагът от 10 хил. лв. трябва да се запази.\r\n„Като опозиция предлагаме алтернатива за подобряване на предложеното от управляващите. Работата на опозицията не е само да критикува, но и да дава алтернативни предложения“, заключи Валентин Ламбев.", "date": "2017.10.31", "title": "Валентин Ламбев: Бюджетът не е счетоводна сметка, а правене на политики, с предложението на БСП се осигурява социална справедливост"}
{"url": "http://www.focus-news.net/news/2017/10/31/2452321/die-welt-turskata-opozitsionna-rnp-poiska-obyasnenie-za-lipsata-na-obvinitelen-akt-sreshtu-deniz-yudzhel.html", "text": "Председателят на най-голямата опозиционна партия в Турция – Републиканска народна партия (РНП) поиска обяснение от парламента в Анкара за липсата на обвинителен акт срещу държания в затвор в Силиври германски журналист Дениз Юджел, съобщава националният ежедневник Die Welt.\r\nСезгин Танръкулу отправи запитване към правосъдния министър, в което пише: „Защо няма обвинителен акт срещу журналиста Дениз Юджел, въпреки че е задържан от полицията преди около девет месеца? Защо той е държан в изолация и не му се позволява да общува с други затворници?“\r\nКореспондентът на германския вестник бе задържан в Турция на 14 февруари тази година. Юджел отиде сам в полицията, след като разбра от местните медии, че е в процес на разследване от властите на Анкара. В заповедта му за задържане се поясняваше, че е заподозрян в разпространяване на терористична пропаганда. Арестът му изостри дипломатическата криза между Берлин и Анкара, припомнят от редакцията.Тереза Герова", "date": "2017.10.31", "title": "Die Welt: Турската опозиционна РНП поиска обяснение за липсата на обвинителен акт срещу Дениз Юджел"}
{"url": "http://www.focus-news.net/news/2017/10/31/2452322/pernik-okrazhnata-prokuratura-vnese-v-sada-obvinitelen-akt-sreshtu-26-godishen-mazh-za-ubiystvo-v-radomir.html", "text": "Окръжна прокуратура – Перник предаде на съд Хр. Кочев (на 26 години), обвинен в извършено от него умишлено убийство – престъпление по чл. 116, ал. 1, т. 6, пр. 3, вр. чл. 115 от НК. Това съобщиха от пресцентъра на Апелативна прокуратура-София .\r\nОбвиняемият Кочев нямал близки и преживявал като клошар. Свидетелят Р. Филипов се занимавал с дърводобив. Той съжалил обвиняемия и го включил към бригадата дървосекачи. Задължението му било да се грижи предимно за конете, които се използвали при прекарването на трупите. Работел без трудов договор, тъй като нямал лична карта и бил напълно неграмотен. Мъжете от бригадата живеели в къща под наем в гр. Радомир. \r\nВ края на м. декември 2016 г., поради влошени метеорологични условия, работата била преустановена. В къщата останали само обвиняемият Кочев и Ф. Балкански, които нямало къде да отидат. Всеки ден при тях идвало момче, което им оставяло по 10 лева за храна. \r\nПазарувал предимно Балкански, тъй като Кочев трудно се справял с този ангажимент. Между двамата често възниквали конфликти по повод покупките, а на 13.01.2017 г. обвиняемият му нанесъл побой. \r\nСедмица по-късно след този инцидент, на 20.01.2017 г., Балкански отново отишъл да купува храна, като се забавил повече от обичайното – върнал се около 1 ч. през нощта, като носел две пластмасови бутилки вино и един кроасан. Това ядосало Кочев, след което последвало сбиване между двамата. След кратко прекъсване и подхвърлени от страна на Балкански обидни реплики, Кочев отново се разсърдил. Обвиняемият взел едно дърво и започнал да удря Балкански по цялото тяло, докато не му потекла кръв от главата и лицето. След това оставил го да лежи на леглото и излязъл навън, за да вземе вода, с която напръскал лицето на пострадалия и измил кръвта. Завил го с одеяло и го оставил да спи. На сутринта, след като се събудил, Кочев установил, че Балкански починал. Той веднага напуснал къщата и отишъл до склада, където от телефона на свой познат се обадил на Филипов и съобщил за инцидента. Двамата отишли в полицията, където обвиняемият първоначално укрил факта, че той причинил смъртта на Балкански, но по-късно направил самопризнания. От изготвената съдебно-медицинска експертиза е видно, че по тялото на пострадалия имало фрактури, травми и кръвонасядания, в това число черепно-мозъчна травма, кръвоизлив на главния мозък, отоци, счупване на носовите кости и ребра, разкъсно-контузни рани по устните и цялото лице, шийна травма с данни за притискане, контузия на ляв бял дроб. Предстои насрочване на делото от съда.", "date": "2017.10.31", "title": "Перник: Окръжната прокуратура внесе в съда обвинителен акт срещу 26-годишен мъж за убийство в Радомир"}
{"url": "http://www.focus-news.net/news/2017/10/31/2452323/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Продължава разрастването на скандала с предполагаемата руска намеса в президентските избори в САЩ от ноември 2016 г. Съгласно разпространените данни, пропагандните материали на хакери на Москва са разгледани от 126 млн. американски потребители на социалната мрежа „Фейсбук“ – много повече, отколкото се смяташе до този момент, отбелязва германският национален ежедневник Die Zeit.\r\nСъответната информация бе предоставена от самата компания във връзка с разследването на „руската афера“. „Фейсбук“ обаче не е в състояние да уточни каква част от потребителите, до които са достигнали материалите, са им обърнали внимание или просто са ги игнорирали. \r\nПо-рано бе разпространена информация, съгласно която спорната руска реклама е била разгледана от 11,4 млн. потребители на социалната мрежа.\r\n*** Председателят на Свободната демократическа партия (СвДП) Кристиан Линднер сподели, че партиите от потенциалната „ямайска“ коалиция в Берлин (Съюза (ХДС/ХСС), „Зелени“ и СвДП) са доближили позициите си по въпроса за по-тясно сътрудничество в областта на отбраната в Европа, съобщава националният ежедневник Die Frankfurter Allgemeine Zeitung.\r\n„Трябва да намерим европейско решение за въоръжените сили“, подчерта младият лидер на германските свободни демократи, допълвайки, че в тази връзка избирането на френския президент Еманюел Макрон е възможност, която не бива да бъде пропускана. Излизането на Великобритания от структурите на Общността също ще има положителен ефект върху преговорите за европейската отбрана, припомни Линднер.\r\n*** В ранните часове на вторник, 31 октомври, германската полиция е арестувала 19-годишен гражданин на Сирия, заподозрян в планирането на „сериозно подривно насилие“ с ислямистки фон, съобщава изданието Focus. Операцията по залавянето му е проведена в Шверин, столица на провинция Мекленбург-Предна Померания, от спецчасти на полицията и Федералната криминална служба.\r\nСъгласно разпространената информация, сириецът е подготвял терористично нападение с експлозив. Разследването е показало, че през месец юли тази младият сириец с инициали Я.А. е започнал да се снабдява с материали за направата на взривно устройство, с което да извърши нападение, което да доведе до възможно по-голям брой жертви. Остава неясно дали сириецът е имал набелязана цел за извършването на атаката.\r\nКъм момента властите не представят данни дали сириецът е заподозрян в членство в терористична организация.\r\n*** Председателят на най-голямата опозиционна партия в Турция – Републиканска народна партия (РНП) поиска обяснение от парламента в Анкара за липсата на обвинителен акт срещу държания в затвор в Силиври германски журналист Дениз Юджел, съобщава националният ежедневник Die Welt.\r\nСезгин Танръкулу отправи запитване към правосъдния министър, в което пише: „Защо няма обвинителен акт срещу журналиста Дениз Юджел, въпреки че е задържан от полицията преди около девет месеца? Защо той е държан в изолация и не му се позволява да общува с други затворници?“\r\nКореспондентът на германския вестник бе задържан в Турция на 14 февруари тази година. Юджел отиде сам в полицията, след като разбра от местните медии, че е в процес на разследване от властите на Анкара. В заповедта му за задържане се поясняваше, че е заподозрян в разпространяване на терористична пропаганда. Арестът му изостри дипломатическата криза между Берлин и Анкара, припомнят от редакцията.\r\n***", "date": "2017.10.31", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/10/31/2452324/sofiya-sadat-postanovi-3-godini-zatvor-za-izvarshitel-na-otvlichane-i-poboy.html", "text": "По обвинителен акт на Окръжна прокуратура – София съдът е признал за виновен Цв. Цветанов за извършено от него престъпление по чл. 142, ал. 1 и по чл. 129, ал. 2, пр. 5, вр. ал. 1 от НК. Това съобщиха от пресцентъра на Апелативна прокуратура-София .\r\nНаказателното производство по делото срещу подсъдимия е водено за това, че около 03.30 ч. на 14.02.2015 г., в гр. Етрополе, отвлякъл Кр. К., като за целта е използвал лек автомобил. Час по-късно, в с. Трудовец, подсъдимият нанесъл побой на друго пострадало от действията му лице – Кр. Г. С юмручен удар Цветанов умишлено му причинил средна телесна повреда, изразяваща се в счупване на носните кости. \r\nНа 13.02.2015 г. подсъдимият Цветанов бил на рожден ден в ресторант в гр. Етрополе, като празненството продължило до ранните часове на следващия ден. Около 03:30 ч. той предложил на Кр. К., с която се запознал същата вечер, да я закара вкъщи. След като се качили в колата, вместо да потегли в посоката, която му казала жената, той тръгнал в друго направление, като заявил, че ще я закара на вилата си в с. Трудовец. К. не се съгласила, започнала да плаче и се опитала да позвъни от мобилния си телефон, за да помоли за помощ. Цветанов не й дал възможност да проведе разговор и започнал да я заплашва. \r\nПритеснена от развилата се ситуация пострадалата предложила на подсъдимия да отидат на хотел, с идеята, че на обществено място може да разчита на помощ. Стигайки до с. Трудовец Цветанов спрял автомобила до комплекс „Кредо“ и на рецепцията поискал да наеме стая. Използвайки заетостта му, К. успяла да напусне комплекса и започнала да тича в посока центъра на селото с викове за помощ. Цветанов я последвал, като настоявал тя да се върне. \r\nСвидетели на случващото се станали Кр. Г. и В. В., които в този момент слизали от такси. Единият от тях разпознал Цветанов, известен с прякорите „Цункара“ и „Биг брадър“. На въпроса защо гони жената, подсъдимият не отговорил, а нанесъл юмручен удар в областта на лицето на Г., който загубил равновесие и паднал на земята. Това станало повод за сбиване, продължило в комплекс „Кредо“ с нови участници от двете страни, чупене на стъкла, идване на служители на охранителна фирма и подаване на сигнал на телефон за спешни случаи 112. Пристигналите полицаи от РУ – Ботевград успели да разтърват двете групи лица, които се биели. Било образувано досъдебно производство. \r\nЗа извършените от него престъпления Цв. Цветанов е осъден на три години „лишаване от свобода“ при първоначален „строг“ режим. Наред с това съдът частично е уважил гражданските искове на пострадалите лица срещу него, съответно – 2000 лева и 3500 лева. Присъдата подлежи на обжалване пред Софийския апелативен съд.", "date": "2017.10.31", "title": "София: Съдът постанови 3 години затвор за извършител на отвличане и побой"}
{"url": "http://www.focus-news.net/news/2017/10/31/2452325/veselin-kostov-nd-han-kubrat-dovechera-pred-natsionalnata-biblioteka-sv-sv-kiril-i-metodiy-shte-dadem-alternativa-na-vnesenite-u-nas-praznitsi.html", "text": "Довечера пред Националната библиотека „Св. св. Кирил и Методий“ ще дадем алтернатива на внесените у нас празници. Това каза за Агенция „Фокус“ Веселин Костов, председател на Национално движение „Хан Кубрат“. Събитието ще се проведе от 19.00 часа и ще бъде под надслов „България има български празници“, като за него организаторите са поканили кукери от Перник. Съгласно програмата в 19.30 часа участниците в мероприятието ще направят шествие с призива да се запази българското. Веселин Костов подчерта, че инициативата ще се превърне в традиция и занапред всяка година ще има отговор на Хелоуин с българския еквивалент на празника. „Идеята ни е да обединим обществото и да покажем, че има български еквивалент на тези внесени празници. Ние не сме чуждопоклонници, а преди всичко българи. Нека да зачитаме нашите празници и традиции. Те са твърде силни“, каза той и даде пример с лазаруването, коледуването и Кукерските празници. „Защо да не акцентираме на тях? Защо децата да не се вглеждат в тях? Това е нашият дух, това е нашата вяра, това е нещото, което ни е запазило през годините“, заяви Веселин Костов. Той обърна внимание, че младите масово предпочитат Хелоуин и че утре е 1 ноември - Ден на народните будители. „Лошо впечатление прави, че децата не са информирани. Единственото, което знаят за 1 ноември е, че го ползват като един свободен ден“, каза Костов. По думите му на хората им е болно, защото нашите традиции и обичаи дори история са забравени в последните години. Костов допълни, че Национално движение „Хан Кубрат“  са подели инициативата „Да развеем знамената“ в няколко града. Той обясни, че тя се базира на историята и родолюбието. Председателят на движението допълни, че сега се борят Столична община да им разреши да влязат  в няколко училища под надслов „Заедно в  час по история“ . \r\nДеница КИТАНОВА", "date": "2017.10.31", "title": "Веселин Костов, НД „Хан Кубрат“: Довечера пред Националната библиотека „Св. св. Кирил и Методий“ ще дадем алтернатива на внесените у нас празници"}
{"url": "http://www.focus-news.net/news/2017/10/31/2452326/sport-zhulien-beneto-se-klasira-za-vtoriya-krag-na-turnira-v-parizh.html", "text": "Жулиен Бенето постигна победа с 6:4, 6:4 над Денис Шаповалов и се класира за втория кръг на турнира от сериите „Мастърс“ в Париж.\r\nВ следващия кръг французинът, който участва с „уайлд кард“, ще играе срещу сънародника си Жо-Вилфрид Цонга.", "date": "2017.10.31", "title": "Спорт: Жулиен Бенето се класира за втория кръг на турнира в Париж"}
{"url": "http://www.focus-news.net/news/2017/10/31/2452327/narodniyat-predstavitel-ot-gerb-svetlana-angelova-uchastva-v-interparlamentarnata-sreshta-za-stabilnost-ikonomicheska-koordinatsiya-i-upravlenie-v-estoniya.html", "text": "Народният представител от ГЕРБ-Русе Светлана Ангелова участва в интерпарламентарната среща за стабилност, икономическа координация и управление в качеството си на заместник-председател на Комисията по труда, социалната и демографска политика. Това съобщиха от пресцентъра на ПП ГЕРБ. Форумът се провежда от 29 до 31 октомври в естонската столица Талин. Срещата беше открита от председателя на естонския парламент Ейки Нестор, а на нея ще бъдат представени целите, резултатите и перспективите на националните реформи, финансовата подкрепа и перспективи. \r\nСред основни теми, поставени за обсъждане, са бъдещето на Икономическия и Паричен съюз. Заместник-председателят на Европейската комисия за еврото и социалния диалог Валдис Домбровскис се спря в експозето си на четирите приоритета на Икономическия и Паричен съюз. Чрез икономическата интеграция икономиката на ЕС се облагодетелства от своя по-голям мащаб и вътрешната си ефективност, като става по-устойчива, също както и икономиките на отделните държави членки. Това от своя страна дава възможности за икономическа стабилност, по-висок растеж и повече работни места – фактори от пряка полза за гражданите на Съюза. Акцент бе поставен върху икономическата и фискална политика и особено върху стабилните публични финанси.", "date": "2017.10.31", "title": "Народният представител от ГЕРБ Светлана Ангелова участва в интерпарламентарната среща за стабилност, икономическа координация и управление в Естония"}
{"url": "http://www.focus-news.net/news/2017/10/31/2452328/vas-potvardi-zapovedi-na-kzp-za-zabrana-na-neloyalni-praktiki-pri-smyana-na-tarifniya-plan-za-telekomunikatsionni-uslugi-i-prodazhba-na-mobilni-ustroystva.html", "text": "Върховният административен съд (ВАС) потвърди заповеди на Комисията за защита на потребителите (КЗП) за забрана на нелоялни практики при смяна на тарифния план за телекомуникационни услуги и продажба на мобилни устройства. Това съобщиха от пресцентъра ма КЗП. Предоставянето на частична информация за условията, при които даден мобилен телефон може да издържи на потапяне във вода или на удар, е нелоялна търговска практика, подчертават от Комисията за защита на потребителите (КЗП). Издадената от контролния орган заповед за забрана на цитираната практика е потвърдена от Върховния административен съд. \r\nПроверка на КЗП установи, че БТК ЕАД не е информирала при продажба клиентите си своевременно за това, че представяният като водоустойчив и удароустойчив апарат остава невредим при потапяне на дълбочина до един метър за не повече от тридесет минути и издържа на удар при изпускане от височина до един метър и двадесет сантиметра. Тази съществени характеристики на са били посочени върху етикета на телефона, в същото време обаче могат да бъдат от значение при решението на потребителя за покупка. Освен това, по такъв начин се създават предпоставки впоследствие търговецът да откаже рекламация в случай на проблем с мобилното устройство, възникнал при обстоятелства, които гаранцията не покрива, без потребителят предварително да е бил наясно с условията.   \r\nДруга наскоро потвърдена от ВАС заповед на КЗП е за забрана на нелоялна практика на „Мобилтел” ЕАД. Телекомът не е съобщавал предварително на клиентите си за съществуването на такса при извършването на пожелана от абоната смяна на тарифния план за предоставяне на мобилни услуги.   \r\nПри преминаване към по-висок тарифен план, без да е информирал предварително, търговецът изисква заплащане на такса от 19,90 лв., установи извършената по повод постъпила жалба на гражданин проверка на контролния орган. Заблудата следва от това, че в договора се предвижда възможността абонатът да преминава към друг тарифен план само с по-висока или равна месечна абонаментна такса и никъде не се посочва, че потребителят дължи пари за тази промяна. Таксата за въпросната услуга е обявена единствено на интернет страницата на оператора. Също така, всички съществени клаузи на договора следва да бъдат изрично и изчерпателно уредени преди сключването му, гласи още становището на експертите, потвърдено от магистратите.\r\nОт КЗП отправят следните съвети към потребителите: \r\n-\tПреди покупка на мобилно устройство с анонсирани предимства или специфични характеристики, проверете детайлно всички условия. Поинтересувайте се допълнително, ако нещо не Ви е ясно. \r\n-\tПри подписването на договор за телекомуникационни услуги проверете за евентуални такси в случай промяна на параметрите по Ваше желание. \r\n-\tПри сключен в условията на нелоялна търговска практика договор потребителят има право да претендира за неговото разтрогване и за обезщетение по общия ред. \r\nКомисията за запита на потребителите отправя и препоръки към търговците: \r\n-\tПредоставяйте своевременно на клиентите цялата съществена информация за основните характеристики на стоките. \r\n-\tУведомявайте потребителите за всички важни условия на сделката преди сключването на договора. \r\n-\tЗатаяването на информация за основни характеристики на стоките или съществени условия при сключването на договори представлява нелоялна търговска практика.", "date": "2017.10.31", "title": "ВАС потвърди заповеди на КЗП за забрана на нелоялни практики при смяна на тарифния план за телекомуникационни услуги и продажба на мобилни устройства"}
{"url": "http://www.focus-news.net/news/2017/10/31/2452329/reuters-irakskite-vlasti-poeha-kontrol-nad-glavniya-gkpp-s-turtsiya.html", "text": "Иракските власти поеха контрол над главния граничен контролно-пропускателен пункт с Турция – „Фиш Хабур“, предава Reuters, като се позовава на източник от митническите служби на близкоизточната страна.\r\nПо-рано преминаването през граничния пункт бе управлявано от регионалното правителство на Кюрдистан (КРД), тъй като се намира в провинция Дохук, разположена в официалните граници на автономния кюрдски регион в северната част на Ирак.Тереза Герова", "date": "2017.10.31", "title": "Reuters: Иракските власти поеха контрол над главния ГКПП с Турция"}
{"url": "http://www.focus-news.net/news/2017/10/31/2452330/predsedatelyat-na-zheni-gerb-irena-sokolova-v-pazardzhik-nie-uchastvame-aktivno-v-politikata-za-vazrazhdane-na-stranata-ni-chrez-kauzata-gerb-i-chrez-postizheniyata-na-pravitelstvoto.html", "text": "Отчетът, който ще представите днес, ще е списък от изброени събития, данни, дати и ще е доклад на свършеното, но истински същественото, което не може да се опише, ще са емоциите с които сте били изпълнени и ония чувства през което сте минали със сърцата си през последните две години. Те са довели до успехите на ГЕРБ. Това е линията на живота на всяка една от вас. Убедена съм, че свързващото ни е желанието да сме мултиплициращи, създаващи, хора които искат да се представят по още един социален начин и той е да работят за каузата ГЕРБ, каза на областното отчетно събрание на ЖГЕРБ в Пазарджик председателят на структурата Ирена Соколова и допълни: „Гордеем се с управлението на ГЕРБ и с постигнатите национални и международни успехи. Бойко Борисов е безспорният лидер на Западните Балкани и развива по още по-пълноценен начин идеята за обединена Европа. Правителството генерира приходи, с които финансираме образование, социални програми, предприемачество\". Това съобщиха от пресцентъра на ПП ГЕРБ. Сред официалните гости бяха народните представители от ГЕРБ-Пазарджик Десислава Костадинова и Десислава Тодорова.\r\nПреди старта на събранието делегатите от всички общински организации, заедно с Ирена Соколова, областния координатор на ЖГЕРБ Лидия Панайотова и общинския ръководител на ГЕРБ Пазарджик Гинче Караминова, посетиха Художествената галерия „Станислав Доспевски“, където бяха посрещнати от художника Леон Бабачев и разгледаха две изложби. Първата е на графики от 54 български и чужди художници. Между произведенията бяха и забележителни графични портрети на жени. Втората изложба е постоянната експозиция на портрети, която е и най-голямата в България и включва в себе си портрети от Освобождението до 90-те години на XX век. ЖГЕРБ Пазарджик хвърлиха своеобразен мост през времето като разгледаха оригиналните портрети на Станислав Доспевски, Константин Величков и Елена Консулова-първата жена художник дръзнала да излага заедно с мъжете, продължиха през новината за откриването на паметна плоча на Мариола Доспевска,патрон на първото женско дружество в Пазарджик и завършиха с изпълнението на виртуозната млада пианистка Дафинка Методиева. Младото дарование бе представено от общински председател на ГЕРБ Пазарджик и първи учител по пиано на Дафинка, Гинче Караминова. Сред гостите бе и Венета Бабчева, чийто портрет е във фонда на музея и намира място в постоянната експозиция.\r\n“ЖГЕРБ се доказахме като активни участници в социално-икономическия и политически живот кметствата, общините и в национален план, като ръководители на държавни институции, училища, неправителствени организации, фирми. Те са народни представители, министри, ръководители на институции, преподаватели, лекари, социални работници и утвърдени професионалисти в други сфери, добри майки, съпруги и домакини. Нашият регион избра 4 жени народни представители в 44 НС – Екатерина Захариева, Десислава Костадинова, Десислава Тодорова и Даниела Малешкова , 18 жени общински съветници, 4 жени кметове на населени места – Димитрийка Миховска – 2 мандата кмет на с. Фотиново,  1 секретар на общински съвет – Нина Вардина, която е е и общински ръководител на ЖГЕРБ Септември“, каза в отчетния си доклад пред форума Лидия Панайотова. \r\n„Гордост за нас е госпожа Екатерина Захариева – вицепремиер и външен министър, Лозана Василева – зам.-министър на земеделието, Гинче Караминова – областен управител и депутат в 41и 42 НС, дългогодишен общински ръководител на ГЕРБ , както и всички жени заемащи отговорни позиции. Със своя професионализъм, активна работа те имат принос в реализиране на редица законодателни инициативи в областта на културата, медиите, политиките в областта на земеделието,  екологията , социалната сфера, образованието и доброволчеството.“, допълни Панайотова. В своето обръщение към делегатите на областното събрание Ирена Соколова ги призова да провеждат форуми, на които да говорят за политиките на ГЕРБ, на които да получават огледален образ на своята собствена дейност, своя напредък. „Важно е да можете да подавате ръка и на други НПО, струва си да провеждате общи инициативи , каза Соколова и посочи като пример в тази посока разкриването на два центъра в Пазарджик със съдействието на ГЕРБ през първото правителство на Бойко Борисов. Това са „Центърът за работа с лишени от свобода“ съвместно с Регионален фонд ИГА и „Център за подкрепа на онкоболни“ съвместно със сдружение „Онкоболни и приятели“. Като запомнящо се събитие от последните две години, Соколова определи инициативата на ЖГЕРБ „100 успели жени в Пазарджик“.  Поздравителни адреси към участниците във областното отчетно събрание изпратиха Екатерина Захариева и областният координатор на ГЕРБ Пазарджик Найден Шопов.", "date": "2017.10.31", "title": "Председателят на Жени ГЕРБ Ирена Соколова в Пазарджик: Ние участваме активно в политиката за възраждане на страната ни чрез каузата ГЕРБ и чрез постиженията на правителството"}
{"url": "http://www.focus-news.net/news/2017/10/31/2452331/dobrich-maksimalni-i-minimalni-tseni-na-taksimetrovite-uslugi-v-grada-odobriha-obshtinskite-savetnitsi.html", "text": "Максимални и минимални цени на таксиметровите услуги в града одобриха общинските съветници, предаде кореспондентът на Радио „Фокус” – Варна. Минималните цени за таксиметров  превоз  на пътници на територията на Община град Добрич за един километър пробег са за дневна тарифа - 0,75 лв., нощна тарифа  – 0,85 лв. Максималните цени за таксиметров превоз на пътници на територията на Община град Добрич за един километър са дневна тарифа - 1,20 лв., нощна тарифа  – 1,30 лв. Към 19 октомври тази година има издадени 328 броя разрешителни за таксиметров превоз на пътници. Законът за автомобилните превози вменява на Общинските съвети по места всяка година да определят минимални и максимални цени за таксиметров превоз на пътници за един километър пробег, което е наложило внасянето на докладната записка с предложените тарифи. При формирането на предложението за тях са взети предвид становището на превозвачите и досегашната цена на услугата, формирана на база разходи за гориво,  амортизация, заплати, както  и други преки и административни разходи.\r\nЖулиета НИКОЛОВА", "date": "2017.10.31", "title": "Добрич: Максимални и минимални цени на таксиметровите услуги в града одобриха общинските съветници"}
{"url": "http://www.focus-news.net/news/2017/10/31/2452332/mladezhite-ot-gerb-stara-zagora-izpisaha-azbukata-varhu-parkova-aleya.html", "text": "В навечерието на Деня на народните будители, младежите от ГЕРБ изписаха буквите от азбуката върху алея в парк „Зеленият клин“ в Стара Загора. Това съобщиха от пресцентъра на ПП ГЕРБ. Идеята на младите хора е не само да отбележат празника, който съхранява стремежа към знания, но и да направят атрактивна една от източните алеи.\r\n„Още докато боядисвахме контурите, въпреки че бе на смрачаване, имаше родители, които се разхождаха с децата си – малчуганите се втурнаха да си разпознават и показват буквите от името, което за нас означава, че инициативата ни е и любознателна, и забавна за най-малките старозагорчета“, споделиха от МГЕРБ – Стара Загора. Младите хора са категорични, че с изрисуването на азбуката допринася както за съхраняване на родолюбието, така и за засвидетелстване на уважение към всички български просветители.\r\nСвоебразната алея с букви бе изработена от над 20 младежи от старозагорската структура на партията. Боята е специална, за да издържи по-дълго на атмосферните влияния.", "date": "2017.10.31", "title": "Mладежите от ГЕРБ – Стара Загора изписаха азбуката върху паркова алея"}
{"url": "http://www.focus-news.net/news/2017/10/31/2452333/yens-stoltenberg-v-tokio-neobhodim-e-mezhdunaroden-natisk-za-spravyane-sas-severnokoreyskata-zaplaha.html", "text": "Международната общност трябва да отговори на заплахата, произтичаща от Северна Корея. Това заяви генералният секретар на НАТО Йенс Столтенберг в рамките на среща с японския министър-председател Шиндзо Абе, в която двамата достигнаха до съгласие за необходимостта от оказване на международен натиск върху Пхенян за мирно разрешаване на кризата, предава Deutsche Welle.\r\nНорвежкият политик подчерта категорично, че севернокорейският режим трябва да се откаже от амбициите си за ядрена програма. Същевременно Столтенберг припомни, че всички страни са длъжни да изпълняват ангажимента си към налагането на санкции на Северна Корея.\r\nНа свой ред Абе отбеляза, че Европа също влиза в обсега на севернокорейските ракети. В този ред на мисли режимът на Ким-чен Ун представлява заплаха за целия свят, припомни японският премиер.\r\nВ сряда, 1 ноември, генералният секретар на НАТО пристига на посещение в Южна Корея, припомнят от редакцията..Тереза Герова", "date": "2017.10.31", "title": "Йенс Столтенберг в Токио: Необходим е международен натиск за справяне със севернокорейската заплаха"}
{"url": "http://www.focus-news.net/news/2017/10/31/2452334/v-tsentralata-na-bsp-shte-se-provede-preskonferentsiya.html", "text": "От 14:00 часа в централата на БСП на ул. „Позитано” № 20 в столицата ще се проведе пресконференция. Това съобщиха от пресцентъра на партията.", "date": "2017.10.31", "title": "В централата на БСП ще се проведе пресконференция"}
{"url": "http://www.focus-news.net/news/2017/10/31/2452335/dobrich-obshtinskiyat-savet-prie-informatsiya-za-izvarsheni-promeni-na-prihodite-i-razhodite-po-byudzheta-na-obshtina-grad-dobrich-prez-treto-trimesechie-na-godinata.html", "text": "Общинският съвет (ОбС) прие информация за извършени промени на приходите и разходите по бюджета на Община град Добрич през трето тримесечие на годината и актуализираното разпределение на променените бюджети на разпоредителите с бюджет при Община град Добрич  към  30 септември, предаде кореспондентът на Радио „Фокус” – Варна. През отчетния период са извършени промени на приходите и разходите по бюджета. За делегираните от държавата дейности има увеличение от 1 604 065 лева. Средствата са за субсидии за вътрешноградски пътнически превози, компенсации за безплатни и по намалени цени на превози на определени категории пътници, присъдени издръжки, пътни разходи на правоимащи болни, за изплащане на стипендии по Програмата за мерките за закрила на деца с изявени дарби от държавни и общински училища през 2017 г., за финансово осигуряване на дейностите по национална програма „Оптимизация на училищната мрежа”, за дейностите по национална програма „Без свободен час”, за стипендии за образователни резултати на общинските училища, целеви средства за ремонт на Параклис – костница „Св.Архангел Михаил” във Военно гробище – музей и други дейности, свързани с образование и култура. За местните дейности се отчита намаление с 14 801  лева. Уточненият план по приходите и разходите към 30 септември 2017 г. е в размер на 51 029 537 лева - за държавни дейности - 32 597 205 лева и за местните дейности -18 432 332 лева.\r\nЖулиета НИКОЛОВА", "date": "2017.10.31", "title": "Добрич: Общинският съвет прие информация за извършени промени на приходите и разходите по бюджета на Община град Добрич през трето тримесечие на годината"}
{"url": "http://www.focus-news.net/news/2017/10/31/2452336/sergey-lavrov-nyama-nito-edno-dokazatelstvo-za-namesata-na-rusiya-v-izborite-v-sasht.html", "text": "Министърът на външните работи на Руската федерация Сергей Лавров заяви във вторник, че няма нито едно доказателство за намесата на Москва в президентските избори в САЩ от ноември 2016 г., предава AFP.\r\n„Обвинени сме в намеса не само в изборите в САЩ, но и в тези на други страни, при това без доказателства\", подчерта Сергей Лавров пред репортери в Москва.\r\nВ понеделник в САЩ бяха повдигнати първи обвинения в разследването за т.нар. руска афера. Бившият мениджър на предизборния щаб на Доналд Тръмп Пол Манафорт бе уличен в заговор срещу страната си и извършване на редица финансови престъпления. Обвинения бяха предявени и към още двама души, свързани с президентската кампания на Тръмп.Тереза Герова", "date": "2017.10.31", "title": "Сергей Лавров: Няма нито едно доказателство за намесата на Русия в изборите в САЩ"}
{"url": "http://www.focus-news.net/news/2017/10/31/2452337/stara-zagora-sto-platna-na-ivan-milev-shte-badat-izlozheni-po-povod-120-ta-godishnina-ot-rozhdenieto-mu.html", "text": "На 1 ноември 2017 г. от 18.00 ч. в голямата зала на Художествена галерия Стара Загора ще бъде открита изложбата „Посоки”, посветена на 120 годишнината от рождението на Иван Милев /1897-1927/ и 90 години от ранния край на неговия житейски и творчески път. Това съобщиха от пресцентъра на Община Стара Загора. Изложбата идва в Стара Загора след представянето ѝ при голям интерес в Софийска градска художествена галерия и Художествена галерия Казанлък.\r\nНа 18 февруари 2017 г. се навършиха 120 години от рождението на големия български художник Иван Милев. Живял едва 30 години, творецът оставя зад себе си стотици шедьоври и е признат за един от емблематичните български творци на 20-ти век.\r\nЕкспозицията е наречена \"Посоки\", защото прави опит, ако не да илюстрира, то поне да очертае с конкретни творби някои от жанровите (кавалетна и стенна живопис, рисунка, илюстрация, сценография) или тематични зони на артистичен интерес в известната или оцелялата част от пластическата продукция на Иван Милев. Тук могат да се видят произведения, чрез които се проследява връзката с народностния или приказния елемент в творчеството му, с религиозната тема, с мистицизма и фатализма.\r\nВ изложбата са включени редица негови произведения, които днес се съхраняват в частни домове и колекции. Публиката може да се срещне с творчеството на автора, както и с редица непознати до сега или непоказвани повече от десетилетия произведения.\r\nВ експозицията са включени 100 произведения, създадени от художника между 1915 и 1926 г. Колекцията е подбрана от фондовете на Национална галерия, Софийска градска художествена галерия, Национална художествена академия, Национален литературен музей, Художествена галерия – Казанлък, Художествена галерия – Стара Загора, Художествена галерия „Димитър Добрович” – Сливен, Художествена галерия – Русе, Художествена галерия „Кирил Петров” – Монтана и Художествена галерия „Христо Цокев” – Габрово.\r\nВ Художествената галерия в Казанлък, родният град на Иван Милев, днес се съхранява най-голямата част от творческото му наследство.\r\nИзложбата ще бъде отворена за посещения до 29 ноември т.г.\r\nИван Милев е силно повлиян от европейското изкуство и най-вече от сецесиона. Характерните за този стил декоративност и ритмика имат определени сходства с художествения език на българското народно изкуство. Навярно затова художникът с такава лекота припознава естетиката на сецесиона и намира начин да я съчетае с добре познатите му мотиви от традиционните български носии, черги, шевици и др. Именно те са в основата на изградения от худижника специфичен, разпознаваем авторски стил.\r\nТой е известен най-вече със своите живописни произведения, в които независимо под формата архитектура в пейзажите, декорация в интериора или дори само ритмика, изградена посредством редуването на стилизирани човешки фигури, неизменно присъстват споменатите мотиви, свързани с родното българско изкуство. Художникът черпи вдъхновение за изграждането им не само от традицонната култура, но и от християнската традиция и образност, от декоративността и колорита, характерни за стенописната декорация и иконописта.\r\nМакар да не доживява 30 години, Иван Милев успява да създаде богато и многообразно творчество, с което се превръща в един от най-емблематичните български художници.", "date": "2017.10.31", "title": "Стара Загора: Сто платна на Иван Милев ще бъдат изложени по повод  120-та годишнина от рождението му"}
{"url": "http://www.focus-news.net/news/2017/10/31/2452338/vratsa-3000-kasa-tsigari-bez-balgarski-aktsizen-banderol-sa-izzeti-ot-sklad-na-targovski-obekt-v-mezdra.html", "text": "На 30 октомври 2017 г., след оперативно-следствени действия служители на Районно управление на МВР-Мездра са извършили претърсване в склад на търговски обект в Мездра, в който са намерени  и иззети 3000 къса цигари от различни марки, без български акцизен бандерол. Това съобщиха от ОДМВР-Враца. Образувано е досъдебно производство.", "date": "2017.10.31", "title": "Враца: 3000 къса цигари без български акцизен бандерол са иззети от склад на търговски обект в Мездра"}
{"url": "http://www.focus-news.net/news/2017/10/31/2452339/yambol-vazstanoveno-e-dvizhenieto-v-aktivnata-i-v-avariynata-lenta-v-posoka-burgas-na-am-trakiya-v-uchastaka-km-295-km-297.html", "text": "Възстановено е движението в активната и в аварийната лента в посока Бургас на АМ \"Тракия\" в участъка км 295 - км 297. Това съобщиха от пресцентъра на Агенция \"Пътна инфраструктура\" (АПИ).  Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.10.31", "title": "Ямбол: Възстановено е движението в активната и в аварийната лента в посока Бургас на АМ \"Тракия\" в участъка км 295 - км 297"}
{"url": "http://www.focus-news.net/news/2017/10/31/2452340/dobri-belivanov-kmet-na-haskovo-4-mln-leva-sa-predvideni-za-blagoustroyavane-na-mezhdublokovite-prostranstva-v-obshtinata.html", "text": "4 млн. лева са предвидени за благоустрояване на междублоковите пространства в Община Хасково. Това коментира пред Радио „Фокус“ кметът на Хасково Добри Беливанов. „Министерството на отбраната ни предостави терен, който е близо 57 декара. Там вече е подготвен докладът за обявения конкурс за изграждане на един голям градски парк, който е на около 500-600 метра от центъра, за да се оформи втори зелен център на града. До края на следващата година се надяваме да го реализираме“, уточни Беливанов. „Предстои доизграждането на моста за с. Любеново. Строежът му е започнал преди 25 години, но беше замразен. Осигурени са от Комисията по бедствия и аварии около 700 хил. лева, като е избран изпълнител вече. След  няколко дни започва изграждането му, което ще реши един много сериозен проблем за това село“, допълни още той. Кметът на Хасково коментира още, че целта на проектите, които изпълнява Община Хасково, е изграждане на благоприятна зона за живеене.", "date": "2017.10.31", "title": "Добри Беливанов, кмет на Хасково: 4 млн. лева са предвидени за благоустрояване на междублоковите пространства в Общината"}
{"url": "http://www.focus-news.net/news/2017/10/31/2452341/ministar-ivaylo-moskovski-razporedi-speshna-proverka-po-povod-patniya-intsident-s-avtobus-izvarshvasht-prevoz-na-patnitsi-po-liniyata-sofiya-slanchev-bryag.html", "text": "Министърът на транспорта, информационните технологии и съобщенията Ивайло Московски разпореди незабавна комплексна проверка на фирма Юнион Ивкони. Това съобщиха от пресцентъра на министерството. Повод за спешните действия е възникналият късно снощи пътен инцидент с автобус на компанията, извършващ превоз на пътници по линията София – Слънчев бряг. \r\nВ рамките на няколко дни инспекторите на ИА „Автомобилна администрация“ ще проверят цялостната дейност на превозвача, като ще обърнат специално внимание на организацията на превозите, графиците и спазването на изискванията за почивките на водачите, както и всички необходими документи за осъществяването на транспортната услуга. Проверка се извършва и за конкретния случай, като констатациите и материалите от инспекцията ще бъдат предоставени на разследващите органи. \r\nПредвид предстоящия зимния сезон, екипите на ИА „Автомобилна администрация“ ще се фокусират върху подготовката на транспортните средства за извършването на обществен превоз на пътници и товари. Ще се обръща специално внимание на състоянието на гумите, спирачните системи, светлините и общото техническо състояние. Инспекторите ще следят за спазването на времената за управление и почивка на водачите, както и за наличието на всички необходими документи.", "date": "2017.10.31", "title": "Министър Ивайло Московски разпореди спешна проверка по повод пътния инцидент с автобус, извършващ превоз на пътници по линията София – Слънчев бряг"}
{"url": "http://www.focus-news.net/news/2017/10/31/2452342/politika-sarbiya-v-sarbiya-zapochva-vatreshniyat-dialog-za-kosovo.html", "text": "Във вторник, 31 октовмри, в Сърбия ще бъде даден старт на вътрешния диалог за Косово, отбелязва електронното издание „Политика“ .\r\nЧленовете на създадената работна група се съгласиха, че вътрешният диалог за бившата сръбска провинция ще се води под формата на кръгли маси, конференции и семинари. Първата среща започва в 11 часа българско време и в нея ще участват присъстват министърът на правосъдието Нела Кубурович и директорът на Службата за Косово и Метохия Марко Джурич. Така ще бъде даден официален старт на дискусията за Косово, инициирана от президента Александър Вучич.Тереза Герова", "date": "2017.10.31", "title": "„Политика“ (Сърбия): В Сърбия започва вътрешният диалог за Косово"}
{"url": "http://www.focus-news.net/news/2017/10/31/2452343/sliven-31-godishen-mazh-e-v-bolnitsa-s-izgaryaniya-sled-trudov-intsident.html", "text": "На 30 октомври, в 17,45 часа в дежурната част на Районно управление на МВР-Сливен е получен сигнал от Центъра за спешна медицинска помощ в града за приет 31-годишен мъж с изгаряния. Това съобщиха от ОДМВР-Сливен. На място е изпратен полицейски екип, който установява, че мъжът е пострадал след възникнал трудов инцидент. За случая е уведомена Дирекция „Инспекция по труда –Сливен“. Образувано е досъдбено производство за неспазване безопасните условия на труд.", "date": "2017.10.31", "title": "Сливен: 31-годишен мъж е в болница с изгаряния след трудов инцидент"}
{"url": "http://www.focus-news.net/news/2017/10/31/2452344/georgi-atanasov-upravitel-na-yunion-ivkoni-obarnaliyat-se-avtobus-e-preminal-zadalzhitelen-tehnicheski-pregled-predi-10-dni.html", "text": "Шофьорът на автобуса е преминал през медицински преглед, който е показал, че всичко е нормално. Това каза за Агенция „Фокус“ собственикът на транспортно-туристическата компания “Юнион Ивкони” Георги Атанасов във връзка с инцидента с преобърналия се автобус на автомагистрала „Тракия“ късно снощи, при който пострадаха 17 души.\r\nТой уточни, че все още няма официална информация за причините катастрофата. „Разговарях с шофьора на автобуса много за кратко снощи, но все още беше прекалено изплашен и объркан, за да може да каже каквото и да било. Той в момента се намира в полицията и дава обяснения“, каза още Атанасов.\r\nПо думите му автобусът е преминал задължителен технически преглед преди 10 дни. „А освен това преди тръгване на всеки курс се прави проверка на техническата изправност на автобусите“, обясни той.\r\nЦветилена СИМЕОНОВА", "date": "2017.10.31", "title": "Георги Атанасов, управител на „Юнион Ивкони“: Обърналият се автобус е преминал задължителен технически преглед преди 10 дни"}
{"url": "http://www.focus-news.net/news/2017/10/31/2452345/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Първата част на днешното издание на предаването „Добре дошли в Свищов“ на Радио „Фокус“ – Велико Търново ще е посветена на 1-ви ноември – Деня на народните будители. Свищов е град, жителите, на който от край време ценят българското образование и дават много от средствата и времето си за развитието му. За това работят не само образователните, но и всички културни институции в града. По този повод днес предстои откриването на документалната изложба „Будителската мисия на театъра“ от фондовете на Исторически музей и библиотеката при ПБНЧ „Еленка и Кирил Д. Аврамови 1856“. Повече за нея ще научим от Ивелина Иванова, директор РИМ. Освен това в Деня на народните будители в града ще се проведе и кръгла маса на тема „Търговската гимназия, град Свищов и възрожденските ценности”. Какво ще бъде обсъдено по време на срещата ще попитаме директорката на ДТГ Румяна Иванова. И още през миналия уикенд най-малкото село на територията на Свищовска община чества своя празник, както 150 – годишнината от създаването на църквата си. Село Деляновци наброява по-малко от 100 постоянни жители, но в последните години е магнит за граждани от различни области, които си строят вили там. Какво ги привлича ще попитаме кметският наместник Валентина Тодорова.Водещ на предаването е Луиза Транчева. Номерът за връзка със студиото е 0885 303 375.", "date": "2017.10.31", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2017/10/31/2452346/pregled-na-osnovnite-temi-v-pazardzhshkiya-pechat.html", "text": "Вестник „Пазарджишка Марица“ излиза с водещо заглавие днес: „350 роми окупираха Спешното“. 350 роми, близки и познати  на  жертвите  в  жестока  катастрофа  между  Братаница  и  Ветрен  дол  са окупирали Спешното отделение  на  Областната  болница  в  нощта  срещу  понеделник.  Не  се  е  стигнало до сблъсъци само благодарение  на  грандиозната  акция на полицията. Две минути  след  подаването  на сигнала  на  място  са  пристигнали 5 патрулки с общо 25  униформени  и  обучени кучета.  В  определен  момент, когато напрежението е ескалирало, е дошла подкрепа и от жандармерията. Така  на  медиците  е  осигурено  спокойствие,  за  да могат  пълноценно  да  вършат работата си.\r\n„Темелков се върна на бял кон в Семчиново“, ни информира изданието. Кметът  на  Семчиново Пламен  Темелков  се  е  завърнал в България и от вчера  сутринта  отново  упражнява в пълен обем задълженията си. Той беше освободен  от  испанските  съдебни власти  още  през  миналата седмица,  но  заради  процесуални  формалности  завръщането  му  се  забави  с няколко  дни.  Вчера  кметът влезе  отново  в  кабинета  си за първи път от юни, когато беше задържан и впоследствие поставен под арест. „Добре  съм.  Всичко  е нормално. Много скоро ще се   разбере   истината   за всичко   и   кои   лица   бяха заинтересовани и положиха неистови  усилия  този  цирк да се случи. Аз нямам притеснения,  защото  не  съм вършил нищо незаконно, да не  говорим  за  престъпление“, обяснява той.\r\n„Автомобили  задръстват района около болница Здраве“, научаваме от втора страница на вестника. В Пазарджик  вече е  почти  невъзможно  да се паркира  в  района    на    МБАЛ „Здраве“. Въпреки че паркингът, който бе даден на концесия с решение на общинските  съветници,  все още е безплатен за персонал и пациенти на болничното  заведение,  безразборното    и    неправилно паркиране,   пречещо   на преминаването  в  района, е ежедневие. Задръстени с автомобили  почти  непрекъснато  са  всички  съседни улици, на места колите спират  и  на  тротоара  в разрез с всички правила за престой. На   практика   детска градина  „Снежанка“,  която се намира в непосредствена  близост,  е  обградена  отвсякъде  от  паркирани  автомобили.  Сутрин  и следобед,  когато  родителите  вземат  децата  си,  в района е почти невъзможно  да  се  мине.  Често  се образуват задръствания, а на  моменти  движението по  улица  „Цар  Калоян“, на която е входът на детското  заведение,  спира  изцяло.", "date": "2017.10.31", "title": "Преглед на основните тeми в пазарджшкия печат"}
{"url": "http://www.focus-news.net/news/2017/10/31/2452347/sport-predstoyat-machovete-ot-chetvarti-krag-na-grupovata-faza-na-shampionska-liga.html", "text": "Тази вечер ще бъдат изиграни осем от мачовете от четвърти кръг на груповата фаза на Шампионска лига в групите „А“, „B“, „C“ и „D“.\r\nНяколко отбора имат реален шанс да си гарантират класиране за 1/8-финалната фаза на турнира. Сред тях са Манчестър Юнайтед, Базел, Челси и Барселона.\r\nВсички двубои от четвъртия кръг на груповата фаза на най-важния европейски клубен футболен турнир ще се играят от 21:45 часа.", "date": "2017.10.31", "title": "Спорт: Предстоят мачовете от четвърти кръг на груповата фаза на Шампионска лига"}
{"url": "http://www.focus-news.net/news/2017/10/31/2452348/blagoevgrad-knigata-na-prof-ognyan-gerdzhikov-az-ne-byah-politik-shte-bade-predstavena-v-gotse-delchev.html", "text": "Книгата на проф. Огнян Герджиков „Аз не бях политик“ ще бъде представена в Гоце Делчев. Това каза за Радио „Фокус“-Пирин Даниела Крантева, главен експерт „Връзки с обществеността“ към Община Гоце Делчев. Събитието се организира от Община Гоце Делчев и ще се проведе от 18.00 часа в сградата на НТС, град Гоце Делчев. „Книгата ще бъде представена от Ана Боянова, която е носител на литературната награда „Блага Димитрова“ за роман през– 2014 година“, каза още Крантева. Тя добави, че специално участие в събитието ще вземат Недялко Йорданов и актьорите Ивана Джеджева и Емил Калев. „Проф. Огнян Герджиков е автор на десетки учебници, монографии, студии, статии и доклади на български, английски, руски и немски език в областта на гражданското, търговското, дружественото право и арбитраж. Той е автор на научна литература и поезия. Проф. Герджиков бе председател на 39-то Народно събрание и министър – председател на последното служебно правителство на Република България“,допълни Крантева.\r\nЛора КАЛЧЕВА", "date": "2017.10.31", "title": "Благоевград: Книгата на проф. Огнян Герджиков „Аз не бях политик“ ще бъде представена в Гоце Делчев"}
{"url": "http://www.focus-news.net/news/2017/10/31/2452349/pregled-na-osnovnite-temi-vav-varnenskiya-pechat.html", "text": "„Изкараха 4000 тона боклук от деретата“, е заглавие от първа страница в днешния брой на варненския вестник „Черно море“. Приключва почистването на отводнителните канали и на деретата във Варна и селата Константиново, Тополи, Звездица и Каменар, съобщиха от сектор „Екологичен контрол“ към дирекция УСКОР в община Варна. Извършените дейности включват почистване на битови отпадъци и наноси, резитба на дървета и храсти, премахване на паразитна растителност. \r\n„Вятърът събори дървета и клони във Варна“, е друго заглавие в броя. За периода от полунощ до 12.00 часа в понеделник във връзка със силния вятър от пресцентъра на МВР съобщават за регистрирани 15 проблемни случая. Основна част от тях – за паднали клони и дървета, както и ламарини. При два от случаите има нанесени материални щети по автомобили “Сузуки” и “Мерцедес”. \r\n„Отпускат над 30 400 лв. за еднократни социални помощи“, информира изданието. На своето заседание постоянната комисия по социални дейности и жилищна политика към Общинския съвет във Варна одобри отпускането на еднократни помощи на 107 души. Общата сума е в размер на 30 450 лв. Повечето помощи са в размер от 100 до 300 лв. за покриване на инцидентно възникнали жизнени, образователни и комунално- битови потребности, съобщи председателят на комисията д-р Лидия Маринова. Най-голямата – 1000 лв., се отпуска на наша параолимпийка по тенис на корт, която е на инвалидна количка. Момичето, живяло доскоро на общежитие, е получило малко жилище и парите са за елементарното му обзавеждане. \r\n„МОСВ отбеляза Деня на Черно море“, допълва вестникът. Конференция, организирана по повод Международния ден на Черно море – 31 октомври, се проведе вчера във Варна. Форумът бе ориентиран към перспективите за стратегическо развитие на Черноморския регион, инструментите за провеждането им и международното сътрудничество. \r\n„Водата от 2 местни чешми в „Аспарухово“ е замърсена“, четем още в броя. Водата от 2 местни обществени чешми в район „Аспарухово“ е с отклонения по микроби- ологичните показатели. Това сочат изследванията на Регионалната здравна инспекция (РЗИ) във Варна, извършени в периода 1 – 15 октомври т.г. Става дума за местните чешми до Морската гимназия и тази на ул. „Студена“. \r\n„Започнаха проверки за готовността на автомобилите за зимата“, информира изданието. Подгответе добре автомобила си, съветват на старта на акция „Зима“ от Пътна полиция и Съюза на автомобилистите във Варна. Активната кампания ще продължи до 30 ноември. Екипите на полицията няма да са повече, но ще са на възлови места, каза стар- ши инспектор Драгомир Ганчев. По време на акцията ще бъде проследявано състоянието на гумите и на осветителната система на автомобилите, както и това дали течността за чистачки е подменена с подходяща за зимата. \r\nНа стр. 5 в рубриката „Непознатата история“ вестникът разказва за едно ненадминато увеселение за варненските летовници. „Бал на цветята“, „Феерична нощ“, „Царица на плажа“ са само част от събитията, разнообразяващи курортния сезон и привличащи туристи в града през 20-те и 30-те години на ХХ век.", "date": "2017.10.31", "title": "Преглед на основните теми във варненския печат"}
{"url": "http://www.focus-news.net/news/2017/10/31/2452350/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера - „Здравей, Пещера“ днес ще чуете повече за реализацията на екологичния проект „Две минути и половина до полунощ – Иновативен образователен подход за справяне с проблемите на изменението на климата в община Пещера  по програма Еразъм+. За него ще разговоряме с Весела Хамамджиева,      главен експерт “Европейски фондове, стратегическо планиране” в родопската община. Общинският съвет в Пещера определи концесионер за плажа в града. Повече за неговото стопаносване, за новите работни места,  за ремонтните дейности и за планираните дейности в него ще научим от Зехра Алиш, зам.-кмет на община Пещера. В предаването ще ви разкажем и за празничните чествания, посветени на Деня на народните будители в Пещера. По инициатива на Исторически музей-Пещера и НЧ “Развитие“ по повод 1 ноемвир ученици от всички училища бяха запознати с Пещерските будители. Как премина проявата ще ни разкажат Георги Шопов, директор на Историческия музей в града и Люба Шопова, библиотекар в НЧ “Развитие“. Телефоните за връзка със студиото са 0885 606692 и 034 420020.", "date": "2017.10.31", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2017/10/31/2452351/kyustendil-mikrobus-e-katastrofiral-na-avtomagistrala-struma-pri-paten-vazel-kocherinovo.html", "text": "Микробус е катастрофирал на автомагистрала „Струма”, при пътен възел „Кочериново”. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. При пътния инцидент няма пострадали, произшествието е леко. Микробусът е превозвал хляб, пътувал е от Благоевград към София. Той се е блъснал в пътен знак, след което е пропаднал в крайпътната канавка. Не са въвеждани ограничения за движението на моторни превозни средства в района на произшествието.\r\nВенцеслав ИЛЧЕВ", "date": "2017.10.31", "title": "Кюстендил: Микробус е катастрофирал на автомагистрала „Струма”, при пътен възел „Кочериново”"}
{"url": "http://www.focus-news.net/news/2017/10/31/2452352/veliko-tarnovo-obviniha-72-godishna-zhena-za-palezh-v-selo-obedinenie.html", "text": "72-годишна жена от село Обединение е обвинена в опожаряването на жилищна сграда в селото. Това съобщиха от пресцентъра на Областна дирекция на МВР – Велико Търново. От проведените действия по разследването е установено, че тя е извършител на деянието. След доклад на материалите в прокуратурата жената е привлечена като обвиняема за това, че на 10 април тази година е запалила двуетажна къща с пристройка в селото. Наложена й е мярка за неотклонение „подписка“.", "date": "2017.10.31", "title": "Велико Търново: Обвиниха 72-годишна жена за палеж в село Обединение"}
{"url": "http://www.focus-news.net/news/2017/10/31/2452353/kmetat-na-sofiya-yordanka-fandakova-do-20-noemvri-shte-bade-pusnato-dvizhenieto-po-bulevardite-todor-kableshkov-i-knyaz-aleksandar-dondkukov.html", "text": "Ремонтът на бул. „Тодор Каблешков“ се изпълнява в срок. Очаквам да се приключи по-рано, имам уверението на изпълнителите, че към 20 ноември ще може да се пусне движението в участъка от бул. „Бъкстон“ до Кауфланд. Това каза кметът на София Йорданка Фандъкова на проверка на ремонтните дейности по бул. „Тодор Каблешков“, предаде репортер на Агенция „Фокус“. „Изграждаме нов участък от бул. „Тодор Каблешков“, четири лентов, с тротоари и осветление. Срокът беше до края на годината, до Коледа. Изпълнителите ще се справят по-рано“, посочи тя. „За следващото лято ще остане следващият участък от Кауфланд до бул. „Цар Борис III“, с цялостна реконструкция на самото кръстовище. Няма как да работим през зимата и да асфалтираме“, обясни кметът. „Довършва се и последният участък от бул. „Княз Александър Дондуков“, който изостана докато се вземат подходящите решения. Очаквам и там до 20 ноември да бъде пуснато движението. Ако има детайли ще се доработват, но е важно движението да бъде пуснато“, заяви Йорданка Фандъкова. „За изграждането на бул. „Монтевидео“ получих информация, че сроковете се спазват. До края на другата седмица очаквам да бъде пуснат участъкът до Нов Български университет, а последният участък до края на ноември“, каза още кметът. \r\nБиляна ИВАНОВА", "date": "2017.10.31", "title": "Кметът на София Йорданка Фандъкова: До 20 ноември ще бъде пуснато движението по булевардите „Тодор Каблешков“ и „Княз Александър Дондкуков“"}
{"url": "http://www.focus-news.net/news/2017/10/31/2452354/afp-izraelski-voynitsi-sa-otkrili-strelba-po-podozritelno-prevozno-sredstvo-likvidiran-e-palestinets.html", "text": "Израелските сили за сигурност са открили стрелба по „подозрително“ превозно средство на Западния бряг, в резултат на което е ликвидиран палестинец, а друг е ранен, предава AFP, като се позовава на данни от здравното министерство в Рамала.\r\nВ изявление на армията се пояснява, че превозно средство се е приближило до израелски войници по „подозрителен“ начин.\r\n„Войниците са възприели превозното средство като заплаха и следователно са стреляли срещу него, за да го спрат\", става ясно от изявлението. \r\nПалестинското министерство на здравеопазването заяви, че в резултат на инцидента е загинал 26-годишен мъж..Тереза Герова", "date": "2017.10.31", "title": "AFP: Израелски войници са открили стрелба по „подозрително“ превозно средство, ликвидиран е палестинец"}
{"url": "http://www.focus-news.net/news/2017/10/31/2452355/bozhin-bozhinov-kmet-na-topolovgrad-ministar-krasimir-valchev-shte-bade-udostoen-sas-zvanieto-pocheten-grazhdanin-za-podkrepa-na-usiliyata-na-obshtinata-v-obrazovanieto-i-naukata.html", "text": "Министърът на образованието и науката Красимир Вълчев ще бъде удостоен със званието почетен гражданин на Тополовград заради работата си в подкрепа на усилията на Общината в областта на образованието и науката. Това каза в сутрешния блок „Добро утро, България“ Радио „Фокус“ кметът на Тополовград Божин Божинов. „В Общината по традиция се обуславят с почетен знак личности, изявени със значителни постижения, които са довели до съществен принос в развитието на града и Република  България. В чест на 1 ноември със званието почетен гражданин на Община Тополовград ще бъдат удостоени министърът на образованието Красимир Вълчев и актьорът Васил Михайлов. Министър Вълчев ще бъде удостоен за изключителен принос в развитието на образованието, защото със своите решения той запазва училищата в селата Синапово, Хлябово и Радовец, като в последното се отказаха, защото не могат да покриват норматива. С тази си дейност той подкрепи нашите усилия в посока ограничаване на обезлюдяване на общината. В многото срещи с министър Вълчев ние открихме, че е изключително ангажиран човек и взима присърце образованието и науката. В чест на празника също така ще удостоим с почетен и много изявени дейци на образованието и науката и дарители“, обясни той.   \r\nБожин Божинов добави, че Денят на народните будители ще бъде отбелязан с богата програма с песни и танци в града.", "date": "2017.10.31", "title": "Божин Божинов, кмет на Тополовград: Mинистър Красимир Вълчев ще бъде удостоен със званието почетен гражданин за подкрепа на усилията на Общината в образованието и науката"}
{"url": "http://www.focus-news.net/news/2017/10/31/2452356/burgas-obshtinata-shte-podpomogne-sas-168-000-leva-postradalite-rayoni-ot-navodnenieto-prez-minalata-sedmitsa.html", "text": "Община Бургас ще подпомогне със 168 000 лева пострадалите райони от наводнението през миналата седмица. Това съобщиха от пресцентъра на Общината. Днес по предложение на кмета на Бургас Димитър Николов Общинският съвет гласува да бъдат отпуснати 100 000 лева в подкрепа на пострадалите селища от наводнението, причинено от проливните дъждове.\r\nПредложението на кмета Димитър Николов беше внесено като извънредна докладна записка и получи подкрепата на всички общински съветници в залата.\r\nОстаналите 68 000 лева от общата сума се осигуряват от наличните средства в общинския фонд за преодоляване на последици от бедствия и аварии за тази година.\r\nСредствата ще бъдат използвани за спешни възстановителни дейности в най-засегнатите райони Равнец, Братово и \"Горно Езерово\".\r\nФинансовата помощ ще се използва целево за осигуряването на строителни материали и възстановяването на засегнатите домове.\r\nОще в първия ден след природното бедствие експерти от Община Бургас извършват непрестанно огледи на наводнените райони и описват нанесените щети. Утре Община Бургас ще внесе предложение до Междуведомствената комисия за възстановяване и подпомагане към Министерския съвет за отпускането на допълнителна финансова помощ за преодоляването на щетите от бедствието.", "date": "2017.10.31", "title": "Бургас: Общината ще подпомогне със 168 000 лева пострадалите райони от наводнението през миналата седмица"}
{"url": "http://www.focus-news.net/news/2017/10/31/2452357/dobrich-85-godishna-zhena-ot-grada-e-stanala-zhertva-na-telefonna-izmama-s-2-200-leva.html", "text": "На 30 октомври, около 14:10 часа се тъжи 85-годишна жена от град Добрич. По данни на тъжителя, около 13:00 часа е получено обаждане на домашния телефон от непознат мъж представящ се за служител на МВР. Това съобщиха от ОДМВР-Добрич. Чрез въвеждане в заблуждение, мнимия полицай заявява на потърпевшата, че е необходимо нейното съдействие за залавяне на група извършваща телефонни измами. Малко по-късно жената изхвърля през балкона на жилището си сумата от 2 200 лева. По случая е образувано досъдебно производство.", "date": "2017.10.31", "title": "Добрич: 85-годишна жена от града е станала жертва на телефонна измама с 2 200 лева"}
{"url": "http://www.focus-news.net/news/2017/10/31/2452358/kmetat-yordanka-fandakova-firmi-s-prekrateni-dogovori-za-nekachestvena-rabota-nyama-da-se-dopuskat-do-uchastie-v-targove-za-golemite-infrastrukturni-proekti.html", "text": "Възложила съм да се възползваме от възможност в новия Закон за обществените поръчки - да не се допускат до участие в търгове за големите инфраструктурни проекти фирми, чиито договор е бил прекратяван заради некачествена работа, които влизат в списъка в Агенцията за обществените поръчки. Това каза кметът на София Йорданка Фандъкова на проверка на ремонтните дейности по бул. „Тодор Каблешков“, предаде репортер на Агенция „Фокус“. „Възложила съм да не се допускат фирми, които са в този списък да участват в обществени поръчки“, заяви тя. „Възползваме се от всяка възможност, налагаме най-строгите санкции и залагаме най-строгите условия в договорите“, посочи кметът. „Контролът върху качеството на ремонтните дейности е изключително сериозен. Всички законови механизми са заложени в договорите“, обясни Йорданка Фандъкова и допълни, че само за последните 2-3 години са наложени санкции на стойност над 2 млн. лева. „Мога да гарантирам категорично, че не плащаме за лошо и некачествено свършена дейност“, каза още кметът. \r\nБиляна ИВАНОВА", "date": "2017.10.31", "title": "Кметът Йорданка Фандъкова: Фирми с прекратени договори за некачествена работа няма да се допускат до участие в търгове за големите инфраструктурни проекти"}
{"url": "http://www.focus-news.net/news/2017/10/31/2452359/s-tarzhestvena-tseremoniya-v-stopanska-akademiya-se-diplomiraha-magistrite-zashtitili-oks-prez-april-2017-godina.html", "text": "Диплом за завършена образователно-квалификационна степен „магистър” в Стопанска академия „Димитър А. Ценов” получиха на тържествена церемония защитилите дипломна работа през м. април 2017 г. икономисти, неикономисти и професионални бакалаври, обучавали се в редовна и в дистанционна форми по различни магистърски програми. Сред гостите на церемонията бяха декани на факултети, ръководители на водещи катедри и магистърски програми, преподаватели, докторанти, родители, приятели и близки на дипломантите. Това съобщиха от Стопанската академия.\r\nПриветствие към абсолвентите-магистри от името на ректора и академичното ръководство поднесе зам.-ректорът по учебна дейност проф. д-р Марияна Божинова. Тя ги увери, че дипломата, която получават, им открива много възможности за успешна кариера в сферата на икономиката и управлението на фирмено, общинско и държавно ниво. „Дипломата на Стопанска академия е международно призната и е с висока стойност”, заяви проф. Божинова. В подкрепа на своите думи тя подчерта, че в настоящото правителство на Р България, трима от министрите са възпитаници на свищовското висше училище. „Нашата Алма матер е устояла във времето, съчетавайки традициите с иновациите. Висшето ни училище се утвърди през годините като безспорен лидер в дистанционната форма на магистърско обучение в България, но ние се стремим непрекъснато да усъвършенстваме това обучение”, каза зам.-ректорът, като поясни, че от настоящата учебна година е внедрена нова платформа за дистанционно обучение, която предоставя по-богати възможности за онлайн комуникация между обучавани и обучаващи. Сред новите моменти са и оптимизираните срокове на обучение в магистърската степен. Като резултат от нововъведенията, проф. Божинова отчете увеличен прием за учебната 2017-2018 спрямо предходната година, като двукратно е увеличението на приетите неикономисти. „Вярвайте в себе си, следвайте мечтите си, защото Вие завършвате Академията за можещи. Бъдете достойни и горди възпитаници на едно от най-старите и елитни висши училища в България – Стопанска академия „Димитър А. Ценов” – с тези думи проф. Божинова честити дипломирането на успешно защитилите ОКС „магистър” през април 2017 г. След приветствието на зам.-ректора, в чест на дипломантите прозвуча студентския химн Gaudeamus igitur. \r\nВ рамките на церемонията по дипломиране на магистрите бе представена Алумни асоциацията при Стопанска академия от доц. д-р Николай Нинов – зам.-ректор по студентска политика и институционални комуникации. Той поясни, че всеки възпитаник на Академията получава индивидуално членство в Асоциацията, но има възможност и за учредяване на отделни алумни клубове или присъединяване към вече съществуващи. Доц. Нинов представи пред дипломантите и различни форми на сътрудничество, което се осъществява между родната Алма матер и нейните възпитаници. Той пожела на дипломираните магистри успешна професионална кариера и апелира да запазят и поддържат връзката, която са изградили със Стопанска академия, със своите преподаватели и колеги.\r\nПриветствия към дипломантите отправиха и ръководителите на катедри и магистърски програми, които връчиха официално дипломите на магистрите. В поздравителните слова те изказаха и благодарност към родители, съпрузи и близки на абсолвентите за оказваната помощ и подкрепа. Емоциите от това, че вече държат в ръцете си заслужената диплома за придобита ОКС „магистър”, облечените в академични тоги дипломанти запечатаха в множество снимки в аулата на висшето училище, пред паметника на Дарителя, пред надписа „Аз обичам Стопанска академия” и при изпълняване на ритуала по хвърляне на магистърските барети пред емблематичната за Свищов сграда на Ректората.", "date": "2017.10.31", "title": "С тържествена церемония в Стопанска академия се дипломираха магистрите, защитили ОКС през април 2017 година"}
{"url": "http://www.focus-news.net/news/2017/10/31/2452360/the-sarajevo-times-ochakva-se-rabotata-po-ustanovyavane-na-granitsata-sas-sarbiya-da-priklyuchi-do-kraya-na-godinata.html", "text": "Министърът на външните работи на Босна и Херцеговина Игор Чърнадак очаква работата по установяването на границата със Сърбия да приключи до края на годината, включително т.нар. размяна на територии в общините Рудо и Щръпци, съобщава вестник The Sarajevo Times.\r\n„За разлика от границата с Хърватия, където има много проблеми, със Сърбия всичко трябва да бъде решено тази година. Очакваме граничното споразумение да бъде завършено на 6 или 7 декември“, поясни първият дипломат на Сараево.\r\nСъгласно думите му, сключването на споразумение за границите е техническа операция, която ще има силно политическо послание и за двете страни.Тереза Герова", "date": "2017.10.31", "title": "The Sarajevo Times: Очаква се работата по установяване на границата със Сърбия да приключи до края на годината"}
{"url": "http://www.focus-news.net/news/2017/10/31/2452361/bsp-sofiya-chestva-denya-na-narodnite-buditeli-s-shestvie-s-kniga-v-raka.html", "text": "На 1 ноември Градският съвет на Софийската организация на БСП и Обединението на жените социалистки в БСП - София организират шествие с книга в ръка и честване на Деня на народните будители. Това съобщиха от пресцентъра на партията.\r\nШествието с книга в ръка ще започне в 16.30 ч. с поднасяне на цветя на паметника на Иван Вазов (на ъгъла на ул. \"Г. С. Раковски\" и ул. \"Московска\", зад спирката на ТБ №9), ще премине покрай храм-паметника \"Александър Невски\", Народната библиотека \"Св. Св. Кирил и Методий\" до статуите на Евлоги и Христо Георгиеви на централния вход на СУ \"Св. Климент Охридски\" и ще завърши в градината \"Св. Климент Охридски\" (между Народното събрание и Софийския университет).\r\nВ 17.00 часа, пред паметника на Св. Климент Охридски ще има кратко тържество с участието на културни и просветни дейци.\r\nСлед това, от 18.00 часа, в салона на ул. \"Позитано\" №20 ще бъде показан филма \"Борис I – Слово за буквите\" по сценарий на Анжел Вагенщайн. С участието на Стефан Данаилов в главната роля.\r\nКнигите, които ще носят участниците в шествието, ще бъдат дарени на социален дом в София.", "date": "2017.10.31", "title": "БСП - София чества Деня на народните будители с шествие с книга в ръка"}
{"url": "http://www.focus-news.net/news/2017/10/31/2452362/gerb-izpalnitelnata-komisiya-na-partiyata-shte-prodalzhi-da-oprovergava-lazhite-na-bsp-za-vazmozhno-koalitsionno-upravlenie.html", "text": "Изпълнителната комисия (ИК) на ГЕРБ ще продължи да опровергава лъжите на БСП за възможно коалиционно управление между двете партии. Повод за реакцията на ИК на ГЕРБ са думите на заместник-председателя на Националния съвет на БСП Кирил Добрев за възможно съвместно управление. Това се съобщиха от пресцентъра на ГЕРБ. От партията уточняват, че неколкократно в интервюто на Кирил Добрев по Би Ти Ви на 30 октомври 2017 г., той е заявил: „Нормално е, ако БСП бъде първа политическа сила да покани ГЕРБ. Нормално е, ако ГЕРБ се съгласи, да търсиме начини за решаване.“; „Днес се разминаваме, пак казвам – днес се разминаваме, след три години може да се съберем.“.\r\n\"За пореден път заявяваме категорично, че за ГЕРБ е невъзможно и неприемливо да управлява заедно с БСП. Никога и под никаква форма подобна коалиция не е била обсъждана нито вътре в ГЕРБ, нито с представители на БСП. Припомняме, че ИК на ГЕРБ реши да предложи на Националното събрание на 26 ноември 2017 г. да приеме изрична декларация, в която се казва, че партията няма да управлява заедно с БСП\", подчертваат от пресцентъра на ГЕРБ.", "date": "2017.10.31", "title": "ГЕРБ: Изпълнителната комисия на партията ще продължи да опровергава лъжите на БСП за възможно коалиционно управление"}
{"url": "http://www.focus-news.net/news/2017/10/31/2452363/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Министърът на външните работи на Босна и Херцеговина Игор Чърнадак очаква работата по установяването на границата със Сърбия да приключи до края на годината, включително т.нар. размяна на територии в общините Рудо и Щръпци, съобщава вестник The Sarajevo Times.\r\n„За разлика от границата с Хърватия, където има много проблеми, със Сърбия всичко трябва да бъде решено тази година. Очакваме граничното споразумение да бъде завършено на 6 или 7 декември“, поясни първият дипломат на Сараево.\r\nСъгласно думите му, сключването на споразумение за границите е техническа операция, която ще има силно политическо послание и за двете страни.\r\n*** Във вторник, 31 октовмри, в Сърбия ще бъде даден старт на вътрешния диалог за Косово, отбелязва електронното издание „Политика“ .\r\nЧленовете на създадената работна група се съгласиха, че вътрешният диалог за бившата сръбска провинция ще се води под формата на кръгли маси, конференции и семинари. Първата среща започва в 11 часа българско време и в нея ще участват присъстват министърът на правосъдието Нела Кубурович и директорът на Службата за Косово и Метохия Марко Джурич. Така ще бъде даден официален старт на дискусията за Косово, инициирана от президента Александър Вучич.\r\n***Премиерът на Гърция Алексис Ципрас бе подложен на острите критики от страна на радикална фракция в СИРИЗА заради имигрантите, пише Ekathimerini. Критиките прозвучаха на заседание на партийния секретариат, на което Ципрас се надяваше да се похвали с успеха на своето правителство в изваждането на страната от финансовата криза. Вместо това обаче, правителството и министърът за миграцията Янис Музалас бяха подложени на кръстосан огън заради множеството случаи на нарушение на човешките права на мигрантите и бежанците. По-специално, те обвиняват лявото правителство и Музалас за това, че се забавя настаняването на мигрантите и бежанците на фона на приближаващата зима. Недоволство предизвиква също непълноценното усвояване на фондове от ЕС и други международни организации, които биха могли да помогнат на страната да се справи с мигрантския поток.\r\n***", "date": "2017.10.31", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/10/31/2452364/vitsepremierat-ekaterina-zaharieva-veche-sme-darzhava-koyato-ne-tarsi-samo-privlichaneto-na-novi-investitsii-no-i-novi-pazari-za-balgarskiya-biznes.html", "text": "Вече сме държава, която не търси само привличането на нови инвестиции, но и нови пазари за българския бизнес. Това каза вицепремиерът и министър на външните работи Екатерина Захариева по време на среща с представители на местната власт на район Тараклия, Молдова, предаде репортер на Агенция „Фокус“. „Искам да започна с благодарности към молдовското правителство и лично към моя колега за това, че съдейства за откриването и предоставянето на цялата необходима подкрепа за откриването на консулството, което ще направим днес заедно. На първо място, наистина вчера говорихме с моя колега, че нашата цел с посланика е да мотивираме нашия бизнес, който да инвестира тук. Има български бизнес, който търси райони за инвестиране. Откакто сме членове на ЕС българският бизнес се развива изключително добре и търси нови пазари. Ние вече сме държава, която не търси да привлича нови инвестиции, но и търси нови пазари за нашия бизнес“, коментира Захариева. По думите й това е дало само 10 години членство в ЕС. „От това да искаме инвестиции, всъщност една от основните задачи на външната политика е да търси нови места за реализация за българския бизнес. Какво по-чудесно място от най-старата традиционна българска общност зад граница. Има много сфери и фондове, които инвестират в млади хора. Имам доста идеи, които можем да реализираме. Най-важното е да доведем бизнеса тук, за да могат да разберат за облекченията на тези индустриални зони, за какви квалифицирани служители има, за да могат да се ориентират по-добре. Знам какви усилия коства да се запази българският дух, традиция и култура. Знам, че е имало години, в които дори и да е имало желание на българската държава е било трудно да помага. Слава Богу тези години са в миналото“, допълни вицепремиерът. Тя уточни, че един от основните приоритети на страната е подпомагане на българската общност зад граница. „Не само проектите по програмите в МОН, но проблемите за развитие, които са в МВнР. Всяка година успяваме да имаме повече ресурс. Молбата ми към вас е да бъдете активни, кандидатствайте по-интензивно и повече за такива проекти. Това са проекти, с които можем да финансираме училища, градини, неправителствени организации, институции, водопровод, малки пътища, мостове и всякакви проекти. 380 000 евро са тези, които сме финансирали за този район. Гордеем се, че единственият български университет зад граница е тук. Надявам се подписването на споразумението с двата български университета – Великотърновския и Русенския да даде нов тласък за създаване на програми, които го правят привлекателен за това младите хора да кандидатстват и да остават тук“, каза още Екатерина Захариева.", "date": "2017.10.31", "title": "Вицепремиерът Екатерина Захариева: Вече сме държава, която не търси само привличането на нови инвестиции, но и нови пазари за българския бизнес"}
{"url": "http://www.focus-news.net/news/2017/10/31/2452365/dobrich-73-godishna-zhena-ot-grada-e-stanala-zhertva-na-telefonna-izmama-s-3-500-leva.html", "text": "На 30 октомври, около 17:45 часа се тъжи 73-годишна жена от град Добрич. Това съобщиха от ОДМВР-Добрич. По данни на тъжителката, около 16:35 часа е получено обаждане на домашния телефон от непознат мъж представящ се за служител на МВР. Чрез въвеждане в заблуждение, мнимия полицай заявява на потърпевшата, че е необходимо нейното съдействие за залавяне на група извършваща телефонни измами. Малко по-късно жената изхвърля през балкона на жилището си сумата от 3 500 лева. По случая е образувано досъдебно производство.", "date": "2017.10.31", "title": "Добрич: 73-годишна жена от града е станала жертва на телефонна измама с 3 500 лева"}
{"url": "http://www.focus-news.net/news/2017/10/31/2452366/kmetat-na-sofiya-yordanka-fandakova-prez-sledvashtata-godina-shte-rabotim-po-bulevardite-graf-ignatiev-i-gen-mihail-skobelev.html", "text": "По отношение на пътната инфраструктура през следващата година един от най-големите обекти ще бъде бул. „Граф Игнатиев“. Това каза кметът на София Йорданка Фандъкова, която извърши проверка на ремонтните дейности по бул. „Тодор Каблешков“, предаде репортер на Агенция „Фокус“. „Подготвяме проекта за бул. „Скобелев“, в участъка от новия съд до НДК, с преместване на трамвайната линия. Нещо, което сме обещали отдавна на живеещите там“, посочи тя. „Това са двата обекта, по които задължително ще работим“, коментира Йорданка Фандъкова. „Започваме с реконструкциите на трамвайните линии по бул. „Цар Борис Трети“ и по ул. „Каменоделска“. В момента текат обществените поръчки за това“, обясни тя. „Наша задача е да продължим да правим всичко възможно да изпълняваме втората програма за осигуряване на по-чист въздух в София. През последните години сме изградили над 20 км мрежа и сме осигурили спестяване на около 70 хил. тона годишно вредни емисии“, заяви кметът. „Подготвяме и допълнителните мерки в програмата, свързани с информираност на гражданите и осигуряване на повече пешеходни пространства, велоалеи“, посочи Йорданка Фандъкова. „Не всички мерки се приемат добре, има съпротива, за това е важно да информираме гражданите. В тази битка трябва да сме обединени“, каза още тя. \r\nБиляна ИВАНОВА", "date": "2017.10.31", "title": "Кметът на София Йорданка Фандъкова: През следващата година ще работим по булевардите „Граф Игнатиев“ и „ Ген. Михаил Скобелев“"}
{"url": "http://www.focus-news.net/news/2017/10/31/2452367/faz-sled-aresta-na-19-godishniya-siriets-v-hamburg-e-zadeystvana-politseyska-operatsiya.html", "text": "Във връзка с ареста на 19-годишен сириец, заподозрян в подготовката на терористичен атентат в Германия, полицията в северния ханзейски град Хамбург е задействала операция, съобщава националният ежедневник Die Frankfurter Allgemeine Zeitung.\r\n„Точно така, извършват се претърсвания в Хамбург. Оказваме съдействие на Федералната криминална служба“, уточниха местните власти. Към момента обаче не се разкриват подробности за причините, довели до задействане на спецакцията. \r\nВ ранните часове на вторник, 31 октомври, германската полиция е арестувала 19-годишен гражданин на Сирия, заподозрян в планирането на „сериозно подривно насилие“ с ислямистки фон. Операцията по залавянето му бе проведена в Шверин, столица на провинция Мекленбург-Предна Померания, от спецчасти на полицията и Федералната криминална служба.\r\nСъгласно разпространената информация, сириецът е подготвял терористично нападение с експлозив. Разследването е показало, че през месец юли тази младият сириец с инициали Я.А. е започнал да се снабдява с материали за направата на взривно устройство, с което да извърши нападение, което да доведе до възможно по-голям брой жертви. Остава неясно дали сириецът е имал набелязана цел за извършването на атаката.\r\nКъм няма данни за това дали сириецът е заподозрян в членство в терористична организация. Тереза Герова", "date": "2017.10.31", "title": "FAZ: След ареста на 19-годишния сириец – в Хамбург е задействана полицейска операция"}
{"url": "http://www.focus-news.net/news/2017/10/31/2452368/burgas-v-denya-na-narodnite-buditeli-arhitekti-ot-grada-shte-predstavyat-pred-shirokata-obshtestvenost-svoi-proekti.html", "text": "В Деня на народните будители бургаските архитекти ще представят пред широката общественост свои проекти. Инициативата се нарича \"АрхиМория 2017 и обединява разработки от последните две години. Това съобщиха от Община Бургас.\r\nИзложбата съдържа повече от 40 табла с разнообразни творби, разделени в различни категории. Те са дело на над 70 архитекти от града. Експозицията ще бъде разположена на 1-ви ноември на площад \"Тройката\" и ще остане там до 15-ти декември.\r\nКато част от програмата на АрхиМория 2017 на 10-ти ноември от 19:00 часа в Експозиционен център \"Флора\" ще се състои публична лекция на доц. д-р. арх. Орлин Давчев и доц. д-р арх. Мария Давчева - журиращи проектите в изложбата, както и награждаване на отличените разработки. \r\nИзложбата включва еднофамилни и многофамилни жилищни сгради, обекти от националната програма по саниране, обществени и промишлени сгради, интериори, градски и продуктов дизайн.", "date": "2017.10.31", "title": "Бургас: В Деня на народните будители архитекти от града ще представят пред широката общественост свои проекти"}
{"url": "http://www.focus-news.net/news/2017/10/31/2452369/ministar-nikolay-nankov-imame-absolyutna-gotovnost-za-zimniya-sezon.html", "text": "Имаме абсолютна готовност за зимния сезон. Това каза министърът на регионалното развитие и благоустройството Николай Нанков по време на пресконференция след среща с председателя на Управителния съвет на Агенция „Пътна инфраструктура“ инж. Дончо Атанасов и директорите на областните пътни управления в страната, на която е обсъдена създадената организация за зимно поддържане на пътищата, което се въвежда от 1 ноември, предаде репортер на Агенция „Фокус“.  По думите на министър Нанков наличността на материали - сол и инертни материали, в по-голямата част от областните пътни управления са над 100%, но като цяло средната наличност в страната е 60%.  По думите му в някои областни пътни управления техниката е налична на 100%. „Следим прогнозата на времето да имаме готовност в рамките на тези 24 часа да осигурим необходимата техника. Тя е налична по места, просто в момента се използва по текущи ремонти по републиканските пътища“, посочи министърът. „Провеждат се срещи за добра координация както на местно, така и на национално ниво с „Пътна полиция“ , ПБЗН и Държавна агенция „Автомобилна администрация““, каза Нанков. \r\nДеница КИТАНОВА", "date": "2017.10.31", "title": "Министър Николай Нанков: Имаме абсолютна готовност за зимния сезон"}
{"url": "http://www.focus-news.net/news/2017/10/31/2452370/bigorskiyat-manastir-sv-yoan-krastitel-i-negoviyat-metoh-sv-georgi-v-raychitsa-poluchiha-moshti-na-petima-svetii-kato-dar-ot-balgariya.html", "text": "Бигорският манастир „Св. Йоан Кръстител\" и неговият метох „Св. Георги” в Райчица получиха драгоценен дар от България – мощи на св. Димитрий, св. ап. Андрей Първозвани, св. Пантелеймон, св. Варвара и св. Екатерина. Това съобщиха от пресцентъра на Св. Синод на БПЦ. Двете мощехранителници със светините бяха донесени в светата обител в навечерието на деня, в който Македонската православна църква чества паметта на св. Параскева Търновска (по стар стил), когато представители на двете обители, които са под духовното ръководство на архим. Партений, се завърнаха от Силистренска епархия, където бяха по повод тържествата за 170-годишнината на храм «Св. Димитрий» в с. Калипетрово. Мощите на едни от най-почитаните светии в Православната църква са дар за братята и сестрите от двете обители и македонския православен народ от предстоятеля на празнуващия храм ставрофорен свещеноиконом Добри Чаков, протосингел на Доростолска епархия, в израз на братска любов, който дари и изящно изработените и богато украсени мощехранителници. \r\nПротосингелът отец Добри Чаков ще дари на братята и сестрите от Македония частици от мощите на още видни светии, след като бъдат събрани средства за изработването на специална мощехранителница.", "date": "2017.10.31", "title": "Бигорският манастир „Св. Йоан Кръстител\" и неговият метох „Св. Георги” в Райчица получиха мощи на петима светии като дар от България"}
{"url": "http://www.focus-news.net/news/2017/10/31/2452371/sofiya-turskiyat-grazhdanin-faruk-bektash-otiva-na-sad-za-tezhko-patnotransportno-proizshestvie-v-rayona-na-dragoman-pri-koeto-zaginaha-dvama-dushi.html", "text": "Турският гражданин Фарук Бекташ отива на съд за тежко пътнотранспортно произшествие, настъпило на 24 юли 2016 г., на първокласен път № І-8 в района на град Драгоман, при което загинаха двама души. Това съобщиха от пресцентъра на Апелативна прокуратура-София. Софийската окръжна прокуратура внесе за разглеждане в съда обвинителен акт срещу турския гражданин Фарук Бекташ, за извършено от него престъпление по чл. 343, ал. 3, б.“б“, вр. ал. 1 б.”в”, вр. чл. 342 ал.1 пр.3 от НК. \r\nПри управление на моторно превозно средство - лек автомобил марка “Мерцедес”, модел “E 220 CDI”, с регистрационен номер на Федерална Република Германия, обвиняемият e нарушил правилата за движение по пътищата, визирани в Закона за движение по пътищата /чл.21, ал.2, чл.42, ал.1, т.2 и чл.42, ал.2, т.2 от ЗДвП/ и Правилника за прилагане на Закона за движение по пътищата /чл.50, ал.1 и чл.63, ал.2, т.1 от ППЗДвП/. В резултат на действията си Фарук Бекташ по непредпазливост е причинил смъртта на две лица от гр.София, а именно - на Б. В. Б. и Т. И. Б., придвижващи се с мотоциклет марка „Триумф Рокет“. \r\nПредстои разглеждане на делото от Софийски окръжен съд.", "date": "2017.10.31", "title": "София: Турският гражданин Фарук Бекташ отива на съд за тежко пътнотранспортно произшествие в района на Драгоман, при което загинаха двама души"}
{"url": "http://www.focus-news.net/news/2017/10/31/2452372/ministar-nikolay-nankov-za-snegopochistvane-sa-nalichni-malko-pod-3000-mashini-predvideniyat-resurs-e-v-ramkite-na-80-mln-leva.html", "text": "Предвиденият ресурс за зимно поддържане на пътищата е в рамките на 80 млн. лв. Това каза министърът на регионалното развитие и благоустройството Николай Нанков по време на пресконференция след среща с председателя на Управителния съвет на Агенция „Пътна инфраструктура“ инж. Дончо Атанасов и директорите на областните пътни управления в страната, на която е обсъдена създадената организация за зимно поддържане на пътищата, което се въвежда от 1 ноември, предаде репортер на Агенция „Фокус“. Министър Нанков уточни, че ресурсът се разплаща след извършване на определените дейности, след протоколите, които от областните пътни управления предоставят. „Ресурсът е в рамките на  80 млн. лв. Убеден съм, че ще има икономия от него\", каза той и посочи, че ако има спестяване от този ресурс, той ще се използва за ремонти на републикански пътища. По думите му на годишна база за зимно поддържане се харчат от 60 до 80 млн. лв.  „Надявам се на по-добри метеорологични условия“, каза Нанков.  Той уточни, че  за снегопочистване са налични малко под 3000 машини. По отношение на снегопочистващите фирми, Николай Нанков  поясни, че се готви нова методика и нов принцип  относно ценообразуването и санкциите спрямо тях.  „Това ще бъде подложено на дебат. Ще преценим кой е най-удачният подход. Ще бъде променен подходът най-вече по отношение на цените и санкциите. Можем да променим подходът с рамковоо споразумение“, каза министър Нанков.  Той поясни, че рамковото споразумение означава, че в  дадена област могат да участват 25 снегопочистващи фирми, но ще се класират 5, които впоследствие ще се конкурират на база цена.  \r\nДеница КИТАНОВА", "date": "2017.10.31", "title": "Министър Николай Нанков: За снегопочистване са налични малко под 3000 машини, предвиденият ресурс е в рамките на 80 млн. лева"}
{"url": "http://www.focus-news.net/news/2017/10/31/2452373/targovishte-mazh-prichinil-smartta-na-shofyor-i-sredni-telesni-povredi-na-patnitsi-v-tezhak-paten-intsident-poluchi-uslovna-prisada.html", "text": "Окръжният съд в Търговище призна за виновен Пламен Ж., причинил по непредпазливост на пътя смъртта на друг шофьор и две средни телесни повреди на пътници. Това съобщиха от пресцентъра на Апелативна прокуратура – Варна. За престъплението по член 343, ал. 3, буква „б“, във връзка с ал. 4, буква „б“, във връзка с член 342, ал. 1 от НК  50-годишният Пламен Ж. е осъден на 2 години лишаване от свобода, чието изтърпяване било отложено с 3-годишен изпитателен срок. С присъдата на Търговищкия окръжен съд, произнесена при условията на съкратено съдебно следствие,  подсъдимият бил лишен и от право да управлява МПС за срок 3 години. \r\nТежкият пътен инцидент станал на 12 август 2016 г. в близост до разклона за село Панайот Хитово, община Омуртаг. Видимостта била намалена, настилката – мокра и хлъзгава от дъжда, а движението в пътния участък - изключително интензивно. Подсъдимият предприел изпреварване след друга кола, чийто водач впоследствие се отказал да изпревари товарен автомобил. \r\nВ насрещното движение се движел с автомобила си Е.Ш. В управляваната от него лада пътували петима души, сред които и малко дете. Въпреки намалената видимост, Е.Ш. шофирал без включени светлини, с което допринесъл за последвалия челен сблъсък. \r\nПри удара водачът на ладата загинал. Двама от пътниците в неговата кола получили средни телесни повреди. Нито един от участниците в тежкото ПТП не бил употребил алкохол и управлявал автомобила си с разрешената скорост. Причина за инцидента според обвинителния акт са нарушение на правилата за движение по пътищата от страна на Пламен Ж. \r\nПрисъдата на Търговищкия окръжен съд подлежи на обжалване пред Апелативния съд във Варна.", "date": "2017.10.31", "title": "Търговище: Мъж, причинил смъртта на шофьор и средни телесни повреди на пътници в тежък пътен инцидент, получи условна присъда"}
{"url": "http://www.focus-news.net/news/2017/10/31/2452374/sport-grigor-dimitrov-shte-zashtitava-titlata-si-v-sofiya.html", "text": "Григор Димитров потвърди официално участието си в третото издание на турнира „София Оупън“. Открито първенство по тенис на корт за мъже ще започне на 5 февруари - непосредствено след края на турнира „Аустрелиън Оупън\". Билетите влизат в продажба от 1 ноември.\r\nВ настоящия сезон първата ракета на България спечели титлата в София, след като на финала се наложи над белгиеца Давид Гофен.", "date": "2017.10.31", "title": "Спорт: Григор Димитров ще защитава титлата си в София"}
{"url": "http://www.focus-news.net/news/2017/10/31/2452375/vitsepremierat-ekaterina-zaharieva-balgarskoto-konsulstvo-v-tarakliya-veche-e-fakt-to-shte-motivira-balgarskiya-biznes-da-investira-v-moldova.html", "text": "Много се надявам след няколко години до тези два химна да прозвучи и този на ЕС. Много се радвам, че само два месеца, след като се срещнахме в Австрия и се разбрахме заедно да открием това консулство, то вече е факт. Това каза вицепремиерът и министър на външните работи Екатерина Захариева по време на официалната церемония по откриването на българско консулство в град Тараклия в Молдова, предаде репортер на Агенция „Фокус“. „Искам да благодаря на всички, които помагаха това да се случи. Това консулство ще улесни и ще предоставя не само консулските услуги, но считаме, че това ще бъде и предпоставка и връзка за това да мотивираме българския бизнес да дойде и да инвестира тук, да създава работни места, да укрепим още повече и да запазим българския дух, език, култура и традиции, да направим вашата първа родина още по-близо до вас. Вие сте щастливи хора, защото имате две прекрасни родини – България и Молдова“, заяви Захариева. Тя уточни, че страната ни е правила немалко през годините за Тараклия, но има още много повече какво да направи и това вицепремиерът го осъзнава. „Всяка година отпускаме около 300 000 евро за единствения български университет зад граница, който се намира тук. Но трябва да работим още повече, така че да го направим привлекателен за вас младите хора. Българското правителство ще подпомага по всякакъв начин молдовското по пътя на реформите, които осъществява, защото по-голяма част от вас имат роднини в България, идват и могат да видят разликата за последните 10 години преди и след членството ни в ЕС“, каза още Екатерина Захариева.", "date": "2017.10.31", "title": "Вицепремиерът Екатерина Захариева: Българското консулство в Тараклия вече е факт, то ще мотивира българския бизнес да инвестира в Молдова"}
{"url": "http://www.focus-news.net/news/2017/10/31/2452376/ruse-nad-2000-kontrabandno-vneseni-drehi-i-nad-100-parfyuma-zadarzhaha-mitnicheski-sluzhiteli-na-dunav-most-1.html", "text": "Близо 2000 различни по вид текстилни изделия и над 100 парфюма, носещи логото на известни търговски марки, задържаха инспектори от Митница Русе при проверка на украински микробус. Това съобщиха от пресцентъра на Агенция \"Митници\". \r\nНа 27 октомври 2017 г. сутринта микробусът с украински регистрационен номер, пътуващ от Турция за Украйна, се явил на трасе изход на ГКПП-Дунав мост 1. По метода „анализ на риска\" превозното средство и багажът на пътниците са селектирани за щателна митническа проверка. В хода на проверката в товарния отсек  под  третия ред седалки и в естествени кухини на тавана на микробуса са намерени текстилни изделия и парфюми.  Сред извадените от укритията текстилни изделия са стотици дънкови панталони от марките Zeo Basic,  Ricoss  и Red Man.  Освен това контрабандните пакети съдържат дамски поли, рокли и пуловери. \r\nНамерените парфюми носят лого на марките   „Therre D'Hermes\" , „Dolce & Gabbana\" , „Gucci\", „Chanel №5\",  „Giorgiio Armani\" и др. Открити са и фактури, че стоката е закупена от Турция и внесена контрабандно на територията на страната.  По случая е образувано досъдебно производство по описа на Митница Русе.  Двамата шофьори са задържани с прокурорска мярка за 72 часа. Работата по случая продължава.", "date": "2017.10.31", "title": "Русе: Над 2000 контрабандно внесени дрехи и над 100 парфюма задържаха митнически служители на Дунав мост 1"}
{"url": "http://www.focus-news.net/news/2017/10/31/2452377/afp-preskonferentsiyata-na-karles-puchdemon-ot-bryuksel-shte-zapochne-v-1330-chasa.html", "text": "В 13.30 часа българско време отстраненият от власт каталунски лидер Карлес Пучдемон ще даде пресконференция от Брюксел, където пристигна в понеделник, предава AFP.\r\nВ деня, в който Прокуратурата на Испания предяви обвинения към отстранения от власт каталунски лидер, Карлес Пучдемон отпътува тайно за Брюксел. Съглансно разпространената информация, Пучдемон и още петима от бившите министри на Барселона са напуснали Испания с автомобил. Те са пътували до френския пристанищен град Марсилия, откъдето са се качили на полет за Брюксел.\r\nСамо ден по-рано белгийският министър по въпросите на убежището и миграцията Тео Франкен направи спорни изявления, които оставиха впечатления, че е възможно предоставянето на убежище на Пучдемон.Тереза Герова", "date": "2017.10.31", "title": "AFP: Пресконференцията на Карлес Пучдемон от Брюксел ще започне в 13.30 часа"}
{"url": "http://www.focus-news.net/news/2017/10/31/2452378/ministar-nikolay-nankov-neka-ne-dopuskame-krizisni-situatsii-zaradi-avarirali-avtomobili-s-letni-gumi.html", "text": "Шофьорите да сменят летните си гуми със зимни, нека не допускаме кризисни ситуации заради аварирали автомобили  с летни гуми. Това каза министърът на регионалното развитие и благоустройството Николай Нанков по време на пресконференция след среща с председателя на Управителния съвет на Агенция „Пътна инфраструктура“ инж. Дончо Атанасов и директорите на областните пътни управления в страната за създадената организация за зимно поддържане на пътищата, което се въвежда от 1 ноември, предаде репортер на Агенция „Фокус“.  „Вчера имаше среща със Съюза на българските автомобилисти, след която призовахме шофьорите отново тези, които не са си сменили летните със зимни гуми, да го направят. Знам каква е чувствителността на обществото по тази тема. Осъзнаваме го всички и на местно ниво, и ние в АПИ и МРРБ. Наистина нека да не допускаме кризисни ситуации, заради аварирали автомобили с летни гуми и тежкотоварни такива“, каза министър Нанков. Той поясни, че е изпратил указания, където има предпоставки да настъпят кризисни ситуации, да се затварят пътни участници до нормалното осигуряване на  преминаването на автомобили в тези участници, за да няма бедстващи, родилки и болни хора, а и български граждани. По отношение на зимното поддържане в столицата и във връзка с Българското европредседателство, министър Нанков поясни, че е подписан е разпоредителен протокол със Столична община за осигуряване на необходимата ѝ техника и финансов ресурс за поддържане на републиканските пътища на територията на столицата. „Общинските са отговорност на общинските администрация. Създадена е необходимата организация и от двете страни\", каза още министър Нанков.\r\nДеница КИТАНОВА", "date": "2017.10.31", "title": "Министър Николай Нанков: Нека не допускаме кризисни ситуации заради аварирали автомобили с летни гуми"}
{"url": "http://www.focus-news.net/news/2017/10/31/2452379/nad-312-hil-litra-alkoholni-produkta-v-narushenie-na-zads-ustanoviha-mitnicheski-sluzhiteli-pri-poreditsa-proverki.html", "text": "1217 л. ракия, 6350 л. спирт и общо 304 950 л. вино и суровина за производството му в нарушение на Закона за акцизите и данъчните складове (ЗАДС) установиха митнически служители при поредица проверки на данъчни складове и нерегистрирани обекти за производство и складиране на алкохол. Това съобщиха от пресцентъра на Агенция \"Митници\".\r\nВ периода 23-24.10.2017 г., митническа мобилна група е извършила проверка на производител на алкохолни продукти в района в Софийска област. Проверени са и двата данъчни склада, собственост на едно и също юридическо лице. Установено е некоректно водене на дневниците за складови наличности, като са открити 304 950 л. вино и суровина, които не са отговаряли на наличностите, и представляват съответно липса или излишък. \r\nВ склада, притежаващ лиценз за производство и складиране на етилов алкохол, междинни продукти и вино, е констатирана липса на 1258 л. бяло вино, което е фигурирало в дневника за складовата наличност, но физически не е открито в склада. Във втория склад - за производство и складиране на вина, митническите служители са констатирали липси на други 125 451 л. червено вино, както и са открити 159 615 л. бяло вино и 18 626 л. гроздова мъст, които не са били заведени в дневника, но са се намирали в обекта. От всички от всички съдове, работата по случая продължава, за да се установи на какво се дължат констатираните липси и излишъци.\r\nРазминаването между дневника за складовата наличност и физическите обеми на суровини, като гроздовата мъст и алкохолни продукти, дори такива с нулева акцизна ставка каквото е виното, крият риск от нерегламентираната им преработка до междинни продукти или етилов алкохол, за които вече се дължи акциз.\r\nПродължават и проверките на Агенция „Митници\" по линия на нелегалното производство и разпространение на алкохол. Задържани са над 6000 литра спирт. И в двата случая не са представени документи, удостоверяващи плащането, начисляването или обезпечаването на дължимия акциз по Закона за акцизите и данъчните складове /ЗАДС/.\r\nНа 25.09.2017 г. митнически служители на Митница Пловдив, със съдействието на служители на ОД на МВР Пловдив, извършват проверка в частен имот в село Катуница. В товарното помещение на микробус, паркиран в двора на имота, е открит еднотонен пластмасов съд, пълен с безцветна течност с мирис на етилов алкохол. При измерване на течността с денситометър е установено алкохолно съдържание - 96,4 % vol. Общото количество задържан алкохол е 1000 литра. Алкохолът е иззет и са взети проби за лабораторен анализ. Задържан е и товарния микробус, послужил като средство за извършване на нарушението. По случая ще бъде образувано административнонаказателно производство. \r\n5350 литра са задържани при проверка на митница Столична, също на 25.10.2017 г., в района на Радомир. 1175 литра от общото количество са открити в депо в частен имот, а останалите 4150 литра в товарен автомобил. При проверката, осъществена със съдействието на органите на МВР, са открити и 84 240 къса /4212 кутии/ цигари, без бандерол за платен акциз в Република България.\r\n1217 л. ракия са задържани от митническите служители, в периода 24-27.10.2017 г., при поредица от проверки из цялата страна, включително такива свързани с регистрирани, дерегистрирани и нелегални „казани\". \r\nНа 27.10.2017 г., две митнически мобилни групи, с участието на ОД на МВР - сектор „Икономическа полиция\", извършват проверка в град Бяла Черква, общ. Павликени. В мазето на частен имот митническите и полицейските служители са установили, че се съхраняват общо 311 литра течност с мирис на етилов алкохол и с алкохолно съдържание 47 % vol, разпределени в ПВЦ туби с вместимост от 5 до 19 литра. \r\nНа 25.10.2017 г., при проверка в частен имот в град Септември митнически служители от митническа мобилна група откриват под навес на къща 444 литра течност с мирис на етилов алкохол. Алкохолът е разпределен в съдове с различна вместимост - 16 туби от по 11 литра и 2 бидона. \r\nПри друга проверка на митническа мобилна група, на 24.10.2017 г., в гараж под жилищен блок в град Димитровград, е установено, че лицето, ползващо помещението, съхранява там три броя ПВЦ бидони, всеки с вместимост 120 л. Общо количество на открития алкохол е 259 литра течност с мирис на ракия. Установен е и един ПВЦ съд с вместимост от 25 литра, съдържащ спирт. В хода на контролните действия е установено, че същото лице е собственик и управител на регистриран специализиран малък обект за дестилация, разположен в близко до града село.\r\nНа 26.10.2017 г., митническа мобилна група извършва проверка на имот, разположен на територията на бившето ТКЗС, в село в община Гоце Делчев. На територията на имота се намирал и специализиран малък обект за дестилация, с прекратена през миналата година регистрация. Към момента на проверката митическите служители установили, че в обекта се изварява етилов алкохол, в резултат на което са произведен 120 литра, налети в два бидона от по 60 литра. В хода на контролните действия служителите открили още ПВЦ съдове с етилов алкохол, с общо количество около 80 литра, вероятно произведени при предишни изварявания в съоръжението. Общото количество на задържания алкохол е 200 литра.\r\nПри друг случай, на 25.10.2017 г., служители на Митница Пловдив извършват проверка в двуетажна къща с двор, намираща се в град Пловдив. Установено е, че в едно от помещенията е изградено съоръжение за дестилиране и по време на проверката е в работен режим. Митническите инспектори са иззели изварените, в момента, около 3 литра етилов алкохол, с алкохолно съдържание 50% vol, както и съоръжението за дестилиране.\r\nПри всички случаи на задържана ракия, в рамките на проверките не са представени документи по Закона за акцизите и данъчните складове. Взети са проби и са образувани административнонаказателни производства.", "date": "2017.10.31", "title": "Над 312 хил. литра алкохолни продукта в нарушение на ЗАДС установиха митнически служители при поредица проверки"}
{"url": "http://www.focus-news.net/news/2017/10/31/2452380/ria-novosti-emanyuel-makron-e-priel-pokana-za-poseshtenie-v-ruskata-federatsiya.html", "text": "Държавният глава на Франция Еманюел Макрон е приел покана за посещение в Руската федерация в рамките на Петербургския международен икономически форум. Това съобщи първият дипломат на Москва Сергей Лавров, предава РИА Новости.\r\n„Президентът Макрон прие поканата да посети Руската федерация, включително в контекста на участието си в Петербургския международен икономически форум през май следващата година“, обяви Лавров в рамките на брифинг с Асоциацията на европейския бизнес. Тереза Герова", "date": "2017.10.31", "title": "РИА Новости: Еманюел Макрон е приел покана за посещение в Руската федерация"}
{"url": "http://www.focus-news.net/news/2017/10/31/2452381/veliko-tarnovo-kragla-masa-za-myastoto-i-rolyata-na-darzhavnata-targovska-gimnaziya-v-obshtestveniya-zhivot-shte-se-provede-v-svishtov.html", "text": "Кръгла маса за мястото и ролята на Държавната търговска гимназия в обществения и икономически живот в Свищов ще се проведе в града. Тя се организира в учебното заведение в навечерието на Деня на народните будители – 1-ви ноември. Това съобщи в предаването „Добре дошли в Свищов“ на Радио „Фокус“ – Велико Търново Румяна Иванова, директор на училището. Събитието и е повод за пореден път да се изразят почитта и благодарността към патрона на училището Димитър Хадживасилев. \r\n„Тази година в навечерието на Деня на народните будители, решихме в партньорство с Фондация „Димитър Хадживасилев” и Община Свищов да организираме кръгла маса на тема „Търговската гимназия, град Свищов и възрожденските ценности”. Темите, които ще се обсъждат ще засегнат мястото и ролята на Търговската гимназия за утвърждаване на възрожденските ценности, възможностите за успешен старт в кариерата и маркетинговото позициониране на училището в града“, обясни директорката. В кръглата маса ще се включат представители на Регионалното управление по образованието, народни представители, общински съветници, ученици, учители, работодатели и социални работници, и др. „Целта на кръглата маса е да покажем как през своята 132 годишна история Търговската гимназия е утвърждавала възрожденските ценности, реализирайки родолюбивите идеи на Дарителя – Димитър Хадживасилев, чрез образователния процес и възпитанието на позитивни ценности в учениците и е създавала на най-ценното за една нация – нейната интелигенция“, обобщи Румяна Иванова. Събитието ще се проведе в Аулата на гимназията от 17.00 часа днес.\r\nЛуиза ТРАНЧЕВА", "date": "2017.10.31", "title": "Велико Търново: Кръгла маса за мястото и ролята на Държавната търговска гимназия в обществения живот ще се проведе в Свищов"}
{"url": "http://www.focus-news.net/news/2017/10/31/2452382/inzh-mihail-rashkov-api-v-podgotovkata-za-zimnoto-poddarzhane-na-patishtata-aktsentat-e-varhu-vzaimodeystvieto-s-meteorolozite-iskame-da-izprevarim-snega.html", "text": "В подготовката за зимното поддържане на пътищата един от големите ни акценти е взаимодействието с метеоролозите - искаме да изпреварим снега. Това каза инж. Михаил Рашков, директор на дирекция \"Поддържане на пътната инфраструктура\" и ръководещ ведомственият щаб, който ще отговаря за зимното поддържане по републиканската пътна мрежа по време на пресконференция за създадената организация за зимно поддържане на пътищата, което се въвежда от 1 ноември, предаде репортер на Агенция „Фокус“. „Заради това действията ни заедно с метеоролозите искаме да бъдат много бързи, за да можем да извадим техниката преди да е започнал снеговалежът. Ние наричаме това подлагане на материал, преди да е започнал снегът“, поясни инж. Рашков. По отношение на санкциите за снегопочистващите фирми през изминалия сезон, инж. Рашков поясни, че най-голямата глоба е била за неприемливо затваряне на определен участък от път и е в размер на 40 хил. лв. Инж. Рашков  поясни, че през юни е санкционирана и фирма, която е поддържала пътищата в Смолян, защото не се и е почистила пясъка за зимно поддържане.\r\nДеница КИТАНОВА", "date": "2017.10.31", "title": "Инж. Михаил Рашков, АПИ: В подготовката за зимното поддържане на пътищата акцентът е върху взаимодействието с метеоролозите - искаме да изпреварим снега"}
{"url": "http://www.focus-news.net/news/2017/10/31/2452383/chez-razpredelenie-balgariya-startira-proekt-po-razkrivane-na-rabotni-mesta-za-bezrabotni-hora-bez-kvalifikatsiya-ili-hora-ot-uyazvimi-sotsialni-grupi.html", "text": "ЧЕЗ Разпределение България стартира проект по разкриване на работни места за безработни хора без квалификация или хора от уязвими социални групи. Компанията  ще предостави необходимите обучения. Това съобщиха от ЧЕЗ България. Длъжностите, които се разкриват, и още подробности по проекта ще бъдат представени на 1 ноември (сряда) от 10:30 часа, в хотел Best Western Expo на ул. „Цариградско шосе“ 148 в София, зала Еспланада II, ет. 1. От страна на ЧЕЗ Груп България ще присъстват Евгения Накова, директор на дирекция „Човешки ресурси“ в „ЧЕЗ България“ ЕАД, и Ваня Траянова, ръководител на проекта.", "date": "2017.10.31", "title": "ЧЕЗ Разпределение България стартира проект по разкриване на работни места за безработни хора без квалификация или хора от уязвими социални групи"}
{"url": "http://www.focus-news.net/news/2017/10/31/2452384/afp-grazhdanskata-gvardiya-na-ispaniya-pretarsi-tsentralni-upravleniya-na-katalunskata-politsiya.html", "text": "Във вторник Гражданската гвардия на Испания претърси сгради на централни управления на полицията в Каталуния, предава AFP, като се позовава на говорител на Мадрид.\r\n„Провеждаме проверка, свързана с комуникациите на каталунската полиция в деня на референдума – 1 октомври“, заяви за агенцията говорителят на Гражданската гвардия, добавяйки, че наред с други, сред претърсените полицейски управления е това в град Сабадел.Тереза Герова", "date": "2017.10.31", "title": "AFP: Гражданската гвардия на Испания претърси централни управления на каталунската полиция"}
{"url": "http://www.focus-news.net/news/2017/10/31/2452385/plovdiv-18-mesetsa-lishavane-ot-svoboda-uslovno-poluchi-bivshiyat-voenen-koyto-skri-pistolet-ot-mestoproizshestvie-v-park-lauta.html", "text": "Пловдивският Районен съд постанови 18 месеца лишаване от свобода условно, с три години изпитателен срок, за бившия военен Симеон Стоев, който взе и скри пистолет от местопроизшествие в парк „Лаута”, предаде репортер на Радио „Фокус”-Пловдив. Със същия пистолет се самоуби бизнесменът Данаил Божилов преди три месеца. Решението на съда е окончателно и не подлежи на обжалване и  протест. Пловдивският Районен съд постанови тази присъда след споразумение между 74-годишния мъж и прокуратурата, с което  той  се признава за виновен по всички обвинения. По думите на Стоев, той е взел пистолета, за да не го намерят наркоманите в парк Лаута. От три месеца той е в домашен арест.\r\nСпоред обвинението сутринта на 26 юли Симеон Стоев се разхождал с кучето си из Лаута. Там имало и други хора и когато видели простреляния мъж, той ги помолил да държат каишката на неговото куче, за да провери дали лежащият на земята има пулс. Така видял пистолета, който бил до тялото на вече мъртвия Божилов,  взел го и го пъхнал между панталона и тениската си отзад на кръста си. След това го занесъл в дома си и го скрил в тайник между печката и подовата настилка. Когато след няколко дни разследващите стигнали до него, той им показал с почукване къде е скрито оръжието. Разследващите стигнаха до него благодарение на взетите от ръцете му проби, които са показали наличие на микрочастици, които по състав съответстват на тези по гилзата от пистолета на Данаил Божилов. През цялото време до обиска бившият военен е отричал да е взел пистолета.\r\nЦветана ТОНЧЕВА", "date": "2017.10.31", "title": "Пловдив: 18 месеца лишаване от свобода условно получи бившият военен, който скри пистолет от местопроизшествие в парк „Лаута”"}
{"url": "http://www.focus-news.net/news/2017/10/31/2452386/pazardzhik-gradskiyat-plazh-v-peshtera-be-otdaden-na-kontsesiya-za-35-godini-shte-badat-razkriti-9-novi-rabotni-mesta.html", "text": "Градският плаж в Пещера бе отдаден на концесия за 35 години с решение на Общинския съвет, съобщи за Радио „Фокус“ – Пазарджик Зехра Алиш, зам.-кмет на Пещера. Фирмата, която е и единствената участвала в процедурата, е получила комплексна оценка 1,08 т. за концесионер на обект – публична общинска собственост – градския плаж в Пещера. \r\n“Градският плаж се отдава на концесия за период от 35 години, общата сума на инвестицията е 250 000 лв. За този период ще бъдат разкрити 9 нови работни места, които ще са целогодишни, като ще функционират и 3 обществени заведения“, уточни Алиш. Тя каза също, че дейности и услугите  ще са свързани със стопанисването на плувен басейн за възрастни, детски плувен басейн, плаж, детски център и заведения за обществено хранене. Предвидени са и развлекателни услуги. Сумата за концесията се заплаща на чрез годишни концесионни вноски, всяка под формата на годишно концесионно възнаграждение, платимо по сметка на Община Пещера. Годишното концесионно възнаграждение се определя на  6 000 лева годишно без ДДС. \r\n„Концесионерът ще има 5 години гратисен период от влизането в сила на договора за концесия, през който концесионерът няма да заплаща годишно концесионно възнаграждение, като през този период се задължава да направи 100% от предвидените инвестиции“, каза също зам.-кметът на община Пещера.\r\nАлбена ЖИЛЕКОВА", "date": "2017.10.31", "title": "Пазарджик: Градският плаж в Пещера бе отдаден на концесия за 35 години, ще бъдат разкрити 9 нови работни места"}
{"url": "http://www.focus-news.net/news/2017/10/31/2452387/veliko-tarnovo-dokumentalna-izlozhba-razkazva-istoriyata-na-teatara-v-svishtov.html", "text": "Документална изложба разказва историята на театъра в Свищов. Експозицията, под надслов „Будителската мисия на театъра“ ще бъде подредена в изложбената зала на Къщата – музей „Алеко Константинов“. Това съобщи в предаването „Добре дошли в Свищов“ на Радио „Фокус“ – Велико Търново Ивелина Иванова, директор на Регионалния исторически музей в крайдунавския град. Тя е съвместно дело между библиотеката при  Първо българско народно читалище „Еленка и Кирил Д. Аврамови – 1856 година“ и Музея. „Посетителите ще могат да видят снимки, документи, афиши, програми на театрални постановки. Най-ранните са от 1945 година. Колегата е извадил и от фонда на Отдел „Археология“ много интересни културни ценности, свързани с появата на театъра. Те са маски, имаме много интересни документи от 40-те години, има снимки на представления, които са изнасяни на нашата театрална сцена. Хубаво е хората да дойдат на място и да се запознаят“, каза още Ивелина Иванова.\r\nТеатралното дело в Свищов стартира с построяването на Първото читалище у нас през 1856 година. Историята му се представя за пръв път в такъв мащаб пред широката общественост. Експозицията ще бъде открита в 16.30 часа днес и ще остане до Игнажден.\r\nЛуиза ТРАНЧЕВА", "date": "2017.10.31", "title": "Велико Търново: Документална изложба разказва историята на театъра в Свищов"}
{"url": "http://www.focus-news.net/news/2017/10/31/2452388/vitsepremierat-ekaterina-zaharieva-vazhno-e-da-stimulirame-mladite-hora-ot-moldova-da-idvat-da-uchat-v-balgariya-ima-poveche-stipendii-otkolkoto-kandidati.html", "text": "Много е важно да стимулираме българския бизнес да инвестира в Молдова. Младите хора да остават и да учат в университета, но да идват и да учат в България. Това каза вицепремиерът и външен министър Екатерина Захариева по време на официалната церемония по откриването на българско консулство в град Тараклия в Молдова, предаде репортер на Агенция „Фокус“. „Има повече стипендии за годината, които можем да отпускаме, отколкото кандидати. Тази година са около 80 млади хора, а имаме възможност да отпускаме до 100 стипендии на година“, посочи тя. „Образованието в България е качествено и дава европейска перспектива. Призовавам младите хора да остават да учат тук, но да идват и в България“, заяви външният министър. „Идеята е сградата да бъде не само консулство, което да дава възможност за подаване на молби за гражданство, визи и други консулски услуги, а да бъде и център на културата“, обясни Екатерина Захариева. „Ако някой иска да инвестира или да си търси работа в България, оттук да може да получи помощ“, коментира тя. „Много благодаря на външния министър на Молдова, на правителството, на двамата посланици и месните власти. Ремонтът е чудесен, това е едно от най-хубавите консулства, които България има. Много хора имат заслуга за откриването на консулството и благодаря на всички тях“, каза още министърът.", "date": "2017.10.31", "title": "Вицепремиерът Екатерина Захариева: Важно е да стимулираме младите хора от Молдова да идват да учат в България, има повече стипендии отколкото кандидати"}
{"url": "http://www.focus-news.net/news/2017/10/31/2452389/afp-chetirima-uchenitsi-sa-zaginali-pri-obstrel-ot-pravitelstvenite-sili-na-damask.html", "text": "Четирима ученици и един мъж са загинали при обстрел на сирийските правителствени войски, предава AFP.\r\nПо данни на базираната в Лондон Сирийска обсерватория за човешките права, „снарядът, изстрелян от правителствени войски, удари входа на училище в момент, в който децата го напускаха, убивайки петима души, включително четирима ученици“.\r\nИнцидентът се е случил в обсаден град, разположен източно от столицата Дамаск..Тереза Герова", "date": "2017.10.31", "title": "AFP: Четирима ученици са загинали при обстрел от правителствените сили на Дамаск"}
{"url": "http://www.focus-news.net/news/2017/10/31/2452390/za-poredna-godina-obshtina-dupnitsa-organizira-tseremoniya-po-vrachvane-na-nagradite-buditel-na-godinata.html", "text": "За поредна година Община Дупница организира церемония по връчване на наградите „Будител на годината”. Това съобщи за Радио „Фокус” – Кюстендил Таня Камбурова, експерт в отдел „Култура” към Община Дупница. По думите й церемонията по награждаване на отличените с наградата „Будител на годината” ще се проведе на 1 ноември от 18.00 часа в изложбена зала „Околийска къща“ в Дупница. „Имената на избраните ще бъдат обявени на самата церемония. Както всяка година Община Дупница организира церемонията, в която се обръща внимание на хората с постижения в областта на културата”, каза Таня Камбурова. По думите й наградени ще бъдат трима души.\r\nВенцеслав ИЛЧЕВ", "date": "2017.10.31", "title": "За поредна година Община Дупница организира церемония по връчване на наградите „Будител на годината”"}
{"url": "http://www.focus-news.net/news/2017/10/31/2452391/blagoevgrad-7-semeystva-ot-kresna-i-simitli-sa-poluchili-ednokratna-pomosht-za-vazstanovyavane-na-nanesenite-shteti-ot-pozhara-v-kresnenskoto-defile.html", "text": "7 семейства от Кресна и Симитли са получили еднократна помощ за възстановяване на нанесените щети от пожара в Кресненското дефиле, който през август, тръгна от района на село Мечкул и опожари хиляди декари  до Кресна. Това каза пред Радио „Фокус“ – Пирин Станка Михова, главен експерт в Регионална дирекция „Социално подпомагане – Благоевград“. „От тези 7 семейства, 6 са от Кресна, а 1 е от Симитли. Отпуснатата помощ е максималната, тоест 325 лева“, каза още Михова.\r\nЛивия НИНОВА", "date": "2017.10.31", "title": "Благоевград: 7 семейства от Кресна и Симитли са получили еднократна помощ за възстановяване на нанесените щети от пожара в Кресненското дефиле"}
{"url": "http://www.focus-news.net/news/2017/10/31/2452392/prezidentat-rumen-radev-e-v-oblast-burgas-za-da-se-sreshtne-s-postradalite-hora-ot-navodnenite-naseleni-mesta.html", "text": "Президентът Румен Радев е в област Бургас, за да се срещне с пострадалите хора от наводнените населени места. Това потвърдиха за Агенция „Фокус“ от прессекретариата на държавния глава. \r\nНа 25 октомври след проливни дъждове бе обявено бедствено положение в общините Камено и Бургас. Тогава села и квартали бяха залети, а трима души загинаха.", "date": "2017.10.31", "title": "Президентът Румен Радев е в област Бургас, за да се срещне с пострадалите хора от наводнените населени места"}
{"url": "http://www.focus-news.net/news/2017/10/31/2452393/moldpress-rumanskiyat-ezik-shte-bade-priznat-za-ofitsialen-ezik-v-moldova.html", "text": "Конституционният съд на Молдова одобри изменението на чл. 13 от Основния закон на страната, което ще позволи румънският да бъде признат за официален език, предава  информационната агенция Moldpress.\r\nМолбата за изменение бе отправена от 35 депутати, които разработиха проект за замяната на „молдовски“ с „румънски“ език в Конституцията на страната. \r\nСлед решението на КС законопроектът ще бъде внесен за гласуване в парламента. Становището на органа не подлежи на обжалване.Тереза Герова", "date": "2017.10.31", "title": "Moldpress: Румънският език ще бъде признат за официален език в Молдова"}
{"url": "http://www.focus-news.net/news/2017/10/31/2452394/gabrovo-dve-padnali-ot-silniya-vyatar-darveta-otstraniha-ekipi-na-rdpbzn.html", "text": "Две паднали от силния вятър дървета отстраниха габровски пожарникари. Инцидентите са станали през изминалото денонощие, когато в областта беше обявен оранжев код за бурен вятър, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ (РДПБЗН)–Габрово. Първият сигнал е подаден в 11.40 часа за паднало дърво на пътя за село Шумата в община Севлиево.  Произшествието е ликвидирано от служители на пожарната в Севлиево. Вторият инцидент е станал малко след 21.00 часа, когато движението по пътя за село Лоза, Габровско е било затруднено отново заради изкоренено дърво. То също е премахнато от огнеборци, но от Габровската пожарна. И при двата случая няма пострадали граждани.\r\nЛуиза ТРАНЧЕВА", "date": "2017.10.31", "title": "Габрово: Две паднали от силния вятър дървета отстраниха екипи на РДПБЗН"}
{"url": "http://www.focus-news.net/news/2017/10/31/2452395/damtn-nyama-sashtestveni-narusheniya-koito-da-zastrashavat-yazovirnite-steni-v-oblast-burgas.html", "text": "Не са констатирани съществени конструктивни нарушения,  които  застрашават сигурността на язовирните стени и съоръженията към тях в област Бургас, следствие на валежите. Това е общата констатация в доклада за състоянието на водоемите в региона, след обилните валежи, изготвен от инспекторите на Главна дирекция „Контрол на язовирните стени и съоръженията към тях“ към Държавната агенция за метрологичен и технически надзор (ДАМТН), съобщиха от пресцентъра на ДАМТН. \r\nВ периода 27-29 октомври служителите на агенцията извършиха комплексна проверка на 46 язовира на територията на бургаска област. Инспекциите обхванаха засегнатите обекти в резултат на влошената метеорологична обстановка на 24-25 октомври, както и язовирите с висок рисков потенциал за областта. Констатацията към този момент е, че те не създават предпоставки за аварийни ситуации и риск от наводнения на  населените места и елементите на техническата инфраструктура в област Бургас. Следва собтсвениците да предприемат действия по отремонтиране на засегнатите водоеми и да спазват направените предписания от държавната агенция. \r\nКъм момента първоначалната хипотеза на инспекторите на ДАМТН се потвърждава – има преливане и бавно и частично разрушаване на сегменти на язовирни стени на няколко каскадни водоема в община Камено. Четирите микроводоема Чанаджик 1,2,3 и 4 са прелели следствие на обилните валежи (някои от тях дори са били празни преди започване на дъждовете) като водата от тях се е оттекла към яз. „Чотората“. Той е разполагал с постоянно видеонаблюдение, от което се вижда как около 2:00 часа през нощта на 24 срещу 25 октомври започва да приижда вода, която носи наноси – пръст, храсти и дървета. Следствие на прииждащата вода и обилния валеж започва рязко повишаване на нивото на язовира като се стига до преливане през короната на стената и водата се разлива в земеделски земи. Въпреки това съоръжението задържа основната водна маса и не се стига до пълно разрушаване на стената. Данни показват, че водният отток от тях не е причина за човешките жертви и разливът на водата е в земеделски земи.\r\nДерето, на което е разположена каскадата се зауства в р. Русокастренска след 5.5 км надолу по течението. От мястото на заустването до с. Ливада, което е най-близкото населено място, са около 11 км, а самото село е отдалечено от р. Русокастренска на още около 1 км., обясни ген. Кирил Войнов, директор на Главна дирекция „Контрол на язовирните стени и съоръженията към тях“ към ДАМТН, тази сутрин в ефира на БТВ. Той даде пример с населени места, до които няма разположени язовири, както и с депото за битови отпадъци в района, което е разположено над водоемите, но въпреки това са силно пострадали от придошла вода. Затова и към този момент язовирите не се разглеждат като причина за наводненията от ДАМТН, обясни ген. Войнов.  \r\nТой още веднъж се обърна към собствениците на язовири и ги призова да изпълняват направените предписания и да приведат съоръженията си в изправност, където има проблеми. Експертът подчерта, че проверките са постоянни – над 3630 от началото на годината, но са и много случаите, които въпреки контрола липсват предприети действия. Затова са и наложени близо 400 акта.", "date": "2017.10.31", "title": "ДАМТН: Няма съществени нарушения, които да застрашават язовирните стени в област Бургас"}
{"url": "http://www.focus-news.net/news/2017/10/31/2452396/kyustendil-shofyorite-tryabva-da-se-dvizhat-s-povisheno-vnimanie-i-saobrazena-skorost-po-pat--107-pastra-rilski-manastir-poradi-padnala-skal.html", "text": "Шофьорите трябва да се движат с повишено внимание и съобразена скорост, спазвайки пътната сигнаризация, по път ІІІ-107 Пастра - Рилски манастир поради паднала скала. Това съобщиха от пресцентъра на Агенция \"Пътна инфраструктура\".", "date": "2017.10.31", "title": "Кюстендил: Шофьорите трябва да се движат с повишено внимание и съобразена скорост по път ІІІ-107 Пастра - Рилски манастир поради паднала скала"}
{"url": "http://www.focus-news.net/news/2017/10/31/2452397/pregled-na-mezhdunarodnite-novini-do-13-chasa-agentsiya-fokus.html", "text": "Във вторник Гражданската гвардия на Испания претърси сгради на централни управления на полицията в Каталуния.\r\n„Провеждаме проверка, свързана с комуникациите на каталунската полиция в деня на референдума – 1 октомври“, заяви за агенцията говорителят на Гражданската гвардия, добавяйки, че наред с други, сред претърсените полицейски управления е това в град Сабадел.\r\n*** Във връзка с ареста на 19-годишен сириец, заподозрян в подготовката на терористичен атентат в Германия, полицията в северния ханзейски град Хамбург е задействала операция.\r\n„Точно така, извършват се претърсвания в Хамбург. Оказваме съдействие на Федералната криминална служба“, уточниха местните власти. Към момента обаче не се разкриват подробности за причините, довели до задействане на спецакцията. \r\nВ ранните часове на вторник, 31 октомври, германската полиция е арестувала 19-годишен гражданин на Сирия, заподозрян в планирането на „сериозно подривно насилие“ с ислямистки фон. Операцията по залавянето му бе проведена в Шверин, столица на провинция Мекленбург-Предна Померания, от спецчасти на полицията и Федералната криминална служба.\r\nСъгласно разпространената информация, сириецът е подготвял терористично нападение с експлозив. Разследването е показало, че през месец юли тази младият сириец с инициали Я.А. е започнал да се снабдява с материали за направата на взривно устройство, с което да извърши нападение, което да доведе до възможно по-голям брой жертви. Остава неясно дали сириецът е имал набелязана цел за извършването на атаката.\r\nКъм няма данни за това дали сириецът е заподозрян в членство в терористична организация.\r\n*** Четирима ученици и един мъж са загинали при обстрел на сирийските правителствени войски.\r\nПо данни на базираната в Лондон Сирийска обсерватория за човешките права, „снарядът, изстрелян от правителствени войски, удари входа на училище в момент, в който децата го напускаха, убивайки петима души, включително четирима ученици“.\r\nИнцидентът се е случил в обсаден град, разположен източно от столицата Дамаск.\r\n*** Във вторник, 31 октовмри, в Сърбия ще бъде даден старт на вътрешния диалог за Косово.\r\nЧленовете на създадената работна група се съгласиха, че вътрешният диалог за бившата сръбска провинция ще се води под формата на кръгли маси, конференции и семинари. Първата среща започва в 11 часа българско време и в нея ще участват присъстват министърът на правосъдието Нела Кубурович и директорът на Службата за Косово и Метохия Марко Джурич. Така ще бъде даден официален старт на дискусията за Косово, инициирана от президента Александър Вучич.\r\n*** Международната общност трябва да отговори на заплахата, произтичаща от Северна Корея. Това заяви генералният секретар на НАТО Йенс Столтенберг в рамките на среща с японския министър-председател Шиндзо Абе, в която двамата достигнаха до съгласие за необходимостта от оказване на международен натиск върху Пхенян за мирно разрешаване на кризата.\r\nНорвежкият политик подчерта категорично, че севернокорейският режим трябва да се откаже от амбициите си за ядрена програма. Същевременно Столтенберг припомни, че всички страни са длъжни да изпълняват ангажимента си към налагането на санкции на Северна Корея.\r\nНа свой ред Абе отбеляза, че Европа също влиза в обсега на севернокорейските ракети. В този ред на мисли режимът на Ким-чен Ун представлява заплаха за целия свят, припомни японският премиер.\r\nВ сряда, 1 ноември, генералният секретар на НАТО пристига на посещение в Южна Корея.\r\n*** Продължава разрастването на скандала с предполагаемата руска намеса в президентските избори в САЩ от ноември 2016 г. Съгласно разпространените данни, пропагандните материали на хакери на Москва са разгледани от 126 млн. американски потребители на социалната мрежа „Фейсбук“ – много повече, отколкото се смяташе до този момент.\r\nСъответната информация бе предоставена от самата компания във връзка с разследването на „руската афера“. „Фейсбук“ обаче не е в състояние да уточни каква част от потребителите, до които са достигнали материалите, са им обърнали внимание или просто са ги игнорирали. \r\nПо-рано бе разпространена информация, съгласно която спорната руска реклама е била разгледана от 11,4 млн. потребители на социалната мрежа.\r\n*** Председателят на Свободната демократическа партия (СвДП) Кристиан Линднер сподели, че партиите от потенциалната „ямайска“ коалиция в Берлин (Съюза (ХДС/ХСС), „Зелени“ и СвДП) са доближили позициите си по въпроса за по-тясно сътрудничество в областта на отбраната в Европа.\r\n„Трябва да намерим европейско решение за въоръжените сили“, подчерта младият лидер на германските свободни демократи, допълвайки, че в тази връзка избирането на френския президент Еманюел Макрон е възможност, която не бива да бъде пропускана. Излизането на Великобритания от структурите на Общността също ще има положителен ефект върху преговорите за европейската отбрана, припомни Линднер.\r\n***", "date": "2017.10.31", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/10/31/2452398/predsedatelyat-na-narodnoto-sabranie-dimitar-glavchev-zapozna-prezidenta-na-sarbiya-aleksandar-vuchich-s-iskaneto-na-zhitelite-na-dimitrovgrad-tehniyat-grad-da-si-varne-staroto-ime-tsaribrod.html", "text": "Председателят на Народното събрание Димитър Главчев запозна днес президента на Сърбия Александър Вучич с искането на жителите на Димитровград техният град да си върне старото име Цариброд. Това съобщиха от пресцентъра на Народното събрание.\r\nПредседателят на парламента информира президента, че при разговорите си с представителите на българското национално малцинство са били поставени от тяхна страна няколко въпроса. По отношение на името на Димитровград са отбелязали, че има две решения на общинския съвет в тази посока, но те няма как автоматично да бъдат приведени в действие без законодателна промяна. Президентът Александър Вучич заяви, че няма проблем това да стане факт, ако хората го желаят. \r\nДимитър Главчев запозна президента и с желанието на жителите на Босилеград да бъдат създадени условия за привличане и задържане на инвеститори в общината. Наскоро според тях български инвеститор, който е осигурявал 100 работни места с потенциал за 250 такива, е напуснал града. Президентът Вучич се ангажира да продължи търсенето на възможности за привличане на инвестиции в този район на страната. \r\nТема на разговора беше и изграждането на пътна инфраструктура. Александър Вучич посочи, че остават още 12 км. от магистралата София-Димитровград - Ниш от сръбския участък и до май той ще бъде готов. Отбелязано беше, че магистралата ще облекчи развитието на бизнеса и туризма в региона. \r\nОбсъдена беше идеята за изграждане на съоръжение, което да осигури достъп на  туристи до Нешков връх, където има обща костница на загиналите в Сръбско-българската война сръбски и български воини. \r\nПо време на срещата бяха дискутирани и възможностите за трансгранично сътрудничество между Северозападния район на България и Югоизточния район на Сърбия, които са сред най-изостаналите в двете държави.  Общо беше мнението, че със съвместни усилия това трябва да се промени, като  се използват в пълен обем съществуващите финансови възможности и инструменти. Материалната свързаност ще бъде естествено продължение на духовната свързаност между двата народа, бе посочено на разговора. \r\nПредседателят на Народното събрание потвърди подкрепата на България за европейската перспектива на Сърбия и то не само по време на предстоящото българско председателство на Съвета на ЕС, но и постоянно - до приемането на страната в Съюза, при изпълнение на всички критерии.", "date": "2017.10.31", "title": "Председателят на Народното събрание Димитър Главчев запозна президента на Сърбия Александър Вучич с искането на жителите на Димитровград техният град да си върне старото име Цариброд"}
{"url": "http://www.focus-news.net/news/2017/10/31/2452399/dobrich-obshtinskiyat-savet-prie-deklaratsiya-s-koyato-kategorichno-ne-se-podkrepya-investitsionnoto-namerenie-kasaeshto-gazovoto-nahodishte-spasovo-blok-dobrich.html", "text": "Общинският съвет (ОбС) на Добрич прие декларация, с която категорично не се подкрепя инвестиционното намерение, касаещо газовото находище Спасово, блок Добрич в Община Генерал Тошево, предаде кореспондентът на Радио „Фокус” – Варна. Декларацията бе внесена от общинския съветник от ПП АБВ Милко Пенчев. В нея се посочва: „Ние, общинските съветници от град Добрич, категорично не подкрепяме реализацията на инвестиционното предложение на фирма „РУСГЕОКОМ БГ” АД, касаещи находище Спасово, блок Добрич и считаме, че ще повлияе изключително негативно на земеделието в региона. Това ще доведе до постепенно спадане на добивите от най-плодородните почви в цяла България, ще замърси източниците на питейна вода и ще доведе до много други непредвидими последици“. Отчитат се огромният риск, който крие реализацията на инвестиционното предложение, и оскъдната информация за неговата реализация. Като допълнение се подчертава задължението пред бъдещите поколения Добруджа да бъде запазена като плодородна и изключително уникална със своите природни дадености земя. \r\nЖулиета НИКОЛОВА", "date": "2017.10.31", "title": "Добрич: Общинският съвет прие декларация, с която категорично не се подкрепя инвестиционното намерение, касаещо газовото находище Спасово, блок Добрич"}
{"url": "http://www.focus-news.net/news/2017/10/31/2452400/oon-nalitse-e-katastrofalna-propast-mezhdu-zalozhenite-tseli-i-neobhodimi-deystviya-v-oblastta-na-klimata.html", "text": "Налице е „катастрофална\" разлика между направените от държавите обещания за намаляване на емисиите на парникови газове и предприетите действията, необходими за ограничаване на глобалното затопляне до под два градуса по Целзий, предупреди изпълнителният директор на Програмата на ООН по околната среда Ерик Солхайм във вторник, дни преди началото преговорите в Бон, предава AFP.\r\nДори и да са изпълнени, тези доброволни обещания, вписани в Парижкото споразумение за климата, ще доведат до глобално затопляне, в резултат на което ще се появят смъртоносни горещи вълни, мощни бури и нивата на водите в океаните ще се повиши, се казва в годишния отчет за емисиите.\r\n„Правителствата, частният сектор и гражданското общество трябва да преодолеят тази катастрофална разлика\", призова Ерик Солхайм.Тереза Герова", "date": "2017.10.31", "title": "ООН: Налице е катастрофална пропаст между заложените цели и необходими действия в областта на климата"}
{"url": "http://www.focus-news.net/news/2017/10/31/2452401/voennosluzheshti-ot-balgarskata-armiya-prodalzhavat-da-okazvat-pomosht-na-postradali-ot-navodneniyata-v-oblast-burgas.html", "text": "Военнослужещи от Българската армия продължават и днес, 31 октомври, да участват в дейностите за ликвидиране на последствията от наводненията в област Бургас. Това съобщиха от пресцентъра на Министерството на отбраната. 69 военнослужещи от Военноморските и Военновъздушните сили, както и от Съвместното командване на силите оказват помощ при отводняването и почистването на домовете на пострадалите. Модулните формирования от състава на Българската армия действат на територията на селата Полски извор, Ливада и Равнец в област Бургас. \r\nСъщо днес екипаж на вертолет „Кугар“ от състава на 24-та авиационна база „Крумово“ ще извърши облитане над Област Пловдив от 13.00 ч. до 14.00 ч. Целта на полета е проверка на водоемите и реките в областта, като облитането ще бъде осъществено след искане от областния управител на Област Пловдив.", "date": "2017.10.31", "title": "Военнослужещи от Българската армия продължават да оказват помощ на пострадали от наводненията в област Бургас"}
{"url": "http://www.focus-news.net/news/2017/10/31/2452402/dobrich-nakazanie-ot-4-godini-zatvor-poluchi-mazh-ot-grada-za-nahluvane-v-chuzhdo-zhilishte-i-poboy-nad-sobstvenika.html", "text": "Състав на Окръжен съд - Добрич e потвърди присъда, постановена от Добричкия районен съд срещу 39-годишния Тезджан Д., който е бил признат за виновен по две обвинения - нахлуване в чуждо жилище чрез употреба на сила и нанасяне на две средни телесни повреди на собственика му, съобщиха от пресцентъра на съда. За всяко от извършените деяния подсъдимият е получил отделни наказания, като е определено той да изтърпи по-тежкото от тях - 4 години лишаване от свобода при първоначален строг режим. Мъжът е извършил престъпленията на 3 септември 2013 г. в съучастие с още двама мъже от Добрич, които също са били подсъдими по делото. \r\nТримата извършили деянията по хулигански подбуди, без да се смущават дори от уплашените викове на малките деца на пострадалия, които станали свидетели на побоя. До нападението се стигнало заради сигнал на потърпевшия, който той подал на тел.112, след като в ранните часове на посочената дата се събудил от много силни викове и музика, която идвала от паркиран близо до жилището му автомобил, в който били нападателите. На мястото пристигнал полицейски автопатрул и мъжете били предупредени да не смущават обществения ред. Малко по-късно обаче те решили да потърсят сметка от пострадалия добричлия за нарушеното им спокойствие и веселие. Тримата отишли до апартамента на мъжа и започнали да блъскат по входната врата, а след като той отворил, нахлули в жилището и му нанесли удари с юмруци по главата и тялото. На потърпевшия са били причинени две средни телесни повреди, изразяващи се в контузия на мозъка, която е обусловила разстройство на здравето, временно опасно за живота и счупване на лицеви кости. Първата съдебна инстанция е признала за виновни и тримата извършители на деянията, като съучастниците на Тезджан Д. са получили условни наказания „лишаване от свобода“ за срок от 2 години с 3-годишен изпитателен срок. \r\nПостановената присъда е обжалвана единствено от 39-годишния нападател с мотив, че тя е незаконосъобразна и явно несправедлива. След като извърши цялостна проверка на атакувания съдебен акт, Окръжен съд - Добрич не намери основания за неговата отмяна или изменение. При определяне наказанието на подсъдимия правилно е било отчетено, че той е бил водещ при нахлуването в жилището и е дал началото на побоя над пострадалия, както и наличието на предходно осъждане, коментират в решението си окръжните магистрати. Съдебният състав сочи, че продължителността на делото не е довела до смекчаване на наказанието на подсъдимия, тъй като се дължи предимно на неговото процесуално поведение. Той е бил обявяван за общодържавно издирване, поради което и наказателното производство в досъдебна фаза е било спирано за известен период от време. Воден от посочените съображения Добричкият окръжен съд потвърди изцяло присъдата на Районния съд. Добричлията е извършил последните престъпления в изпитателния срок на предходна 3-месечна условна присъда срещу него и сега ще трябва да изтърпи ефективно и това наказание. Решението на Окръжен съд - Добрич не подлежи на обжалване и протест.", "date": "2017.10.31", "title": "Добрич: Наказание от 4 години затвор получи мъж от града за нахлуване в чуждо жилище и побой над собственика"}
{"url": "http://www.focus-news.net/news/2017/10/31/2452403/pleven-mazh-i-zhena-sa-otkriti-martvi-v-kashta-v-selo-gorni-dabnik.html", "text": "В частен дом в село Горни Дъбник са намерени труповете на възрастен мъж и на жена. Това съобщиха за Агенция „Фокус“ от ОДМВР-Плевен. Сигналът за инцидента е подаден тази сутрин. От областната дирекция уточниха, че случаят е тежък и материалите ще бъдат докладвани в Прокуратурата. Огледите на място продължават.\r\nБиляна ИВАНОВА", "date": "2017.10.31", "title": "Плевен: Мъж и жена са открити мъртви в къща в село Горни Дъбник"}
{"url": "http://www.focus-news.net/news/2017/10/31/2452404/sport-sesil-karatancheva-i-elitsa-kostova-zapochvat-uchastieto-si-na-turnira-v-teksas.html", "text": "Сесил Каратанчева и Елица Костова започват участието си на турнира на твърди кортове в Тайлър, Тексас. Късно тази вечер поставената под номер 209 в света Костова стартира с мач срещу родената в Аржентина Усуе Арконада, която е с 24 места по-надолу в ранглистата. \r\nВ първи кръг на турнира 172-та в света Каратанчева ще играе срещу Джулия Боузръп, която в момента заема 138-мо място в световната ранглиста. Двубоят помежду им ще се играе в сряда.", "date": "2017.10.31", "title": "Спорт: Сесил Каратанчева и Елица Костова започват участието си на турнира в Тексас"}
{"url": "http://www.focus-news.net/news/2017/10/31/2452405/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” по Радио „Фокус“ – Пловдив днес ще проследим как в Карлово почитат народните будители, в навечерието на националния празник 1 ноември. Ще разговаряме с Антон Минев, зам.-кмет на Карлово, който ще ни разкаже какво да очакваме за кулминация на тържествата, които стартираха преди седмица в града. Той ще ни припомни още кои са карловските будители и как жителите на общината пазят техния дух. Средно училище „Васил Левски” в Карлово празнува 130-годишен юбилей. „130 години – храм на духовност и просвета” е мотото на тържествената програма, която са подготвили за днес възпитаниците на училището. По тази тема ще чуем директора на училището Маряна Манчева. В предаването ни ще говорим и с кмета на град Баня, където общинска комисия започва да описва незаконните постройки. Ще попитаме Стамен Гешев какво се случва в градчето след побоя на роми над горски стражари, спокойно ли е вече там и има ли много незаконно пребиваващи.\r\nПредаването „Часът на Карлово” се излъчва всеки вторник, от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2017.10.31", "title": "Акценти в предаването „Часът на Карлово” по Радио „Фокус”-Пловдив"}
{"url": "http://www.focus-news.net/news/2017/10/31/2452406/pleven-71-godishen-e-mazhat-otkrit-martav-v-kashta-v-selo-gorni-dabnik-dashterya-mu-e-pochinala-po-kasno-v-bolnitsa.html", "text": "71-годишен е мъжът, открит мъртъв в къща в село Горни Дъбник, съобщиха от пресцентъра на МВР. 35-годишната му дъщеря e транспортирана в болница, където по-късно е починала. Според първоначалните данни, мотивите за тежкото престъпление са лични. Предприети са оперативни действия за задържане на извършителя.", "date": "2017.10.31", "title": "Плевен: 71-годишен е мъжът, открит мъртъв в къща в село Горни Дъбник, дъщеря му е починала по-късно в болница"}
{"url": "http://www.focus-news.net/news/2017/10/31/2452407/pernik-29-godishen-mazh-e-zadarzhan-za-svodnichestvo-pri-politseyskata-aktsiya-e-izzet-okolo-1-kg-marihuana.html", "text": "Радомирски полицаи са задържали мъж за сводничество, при полицейската акция е иззет около 1 кг марихуана, съобщиха от пресцентъра на МВР. В хода на проведената на 30 октомври операция били претърсени апартаменти в Радомир, обитавани от 29-годишния Б.В. Иззети са лаптоп, флаш памети, СИМ карти и мобилни телефони. Има данни, че мъжът се е занимавал със сводничество и е склонявал момичета към проституция. В жилището на 24-годишната С.П., с която Б.В. е живеел на семейни начала, служителите на реда намерили три пакета с общо тегло около 1 килограм, съдържащи суха, зелена листна маса. При направения полеви тест тя реагирала на марихуана. Мъжът, който е познат  на полицията с кражби, грабеж и хулиганска проява, е задържан за срок до 24 часа. Работата продължава съвместно с Районна прокуратура – Радомир.", "date": "2017.10.31", "title": "Перник: 29-годишен мъж е задържан за сводничество, при полицейската акция е иззет около 1 кг марихуана"}
{"url": "http://www.focus-news.net/news/2017/10/31/2452408/prezidentat-rumen-radev-v-ravnets-nay-setne-vidyah-edna-seriozna-solidarnost-i-chuvstvo-za-vzaimopomosht-ot-vsichki-hora.html", "text": "Най-сетне видях една наистина сериозна солидарност и чувство за взаимопомощ от всички хора. Това за мен е най-важното. Това каза президентът Румен Радев на жителите на село Равнец след проливните дъждове от 25 октомври, предаде репортер на Агенция „Фокус“. „Най-важното е, че си помагате“, добави Радев и пожела успех на хората от Равнец. \r\nОт своя страна те му споделиха, че газят във вода и кал, но най-важното е да са сплотени в трудните моменти. „Хората и общината помагат, обаче трябва да се направят мостове и канали, за да може селото да се оправи. Друго спасение няма“, обясниха още жителите на Равнец на президента Румен Радев.", "date": "2017.10.31", "title": "Президентът Румен Радев в Равнец: Най-сетне видях една сериозна солидарност и чувство за взаимопомощ от всички хора"}
{"url": "http://www.focus-news.net/news/2017/10/31/2452409/voennoapelativna-prokuratura-shte-izvarshi-sluzheben-kontrol-na-postanovlenieto-na-vopsofiya-za-otkaz-da-se-obrazuva-dosadebno-proizvodstvo-po-doklad-ot-vatreshen-odit-na-vma.html", "text": "Военноапелативна прокуратура ще извърши служебен контрол на постановлението на ВОП–София за отказ да се образува досъдебно производство по доклад от вътрешен одит на ВМА. Това съобщиха от пресцентъра на прокуратурата.\r\nНа 29.03.2017г. във Военно-окръжна прокуратура – София е постъпил одитен доклад за извършен извънпланов одитен ангажимент за даване на увереност във ВМА-София относно оценка на законосъобразността и ефективността на извършените дейности по управление и контрол на бюджетните и други средства за периода 01.01.2014г. – 31.01.2017г., изготвен от Дирекция „Вътрешен одит“ при Министерство на отбраната.\r\nВ доклада се съдържат констатации както за нарушения на Закона за обществените поръчки /ЗОП/, така и за реализиране на значителни икономии през одитирания период от страна на ръководството на ВМА.\r\nВ одитния доклад липсват констатации, че поръчките с възложител ВМА са печелени от фирми, ръководени от свързани лица.\r\nЧрез програмата за случайно разпределение, за наблюдаващ прокурор  е определен майор Адалберт Живков Кръстев – военен прокурор при ВОП-София. Възложена е проверка, която е извършена от военен следовател.\r\nВоенният следовател е приключил проверката с мнение да бъде отказано образуването на досъдебно производство, поради това, че няма данни за осъществен състав на престъпление от общ характер.\r\nНа 07.06.2017г. военният прокурор майор Живков е отказал да образува наказателно производство, поради липса на данни за извършено престъпление от общ характер.\r\nНа 08.06.2017г. постановлението е изпратено на Министъра на отбраната и на Началника на ВМА. Постановлението не е обжалвано по съответния ред.\r\nПоради появилите се в медиите коментари относно съдържанието на одитния доклад, Военно-апелативна прокуратура е изискала преписката за служебна проверка над законосъобразността на постановения от ВОП - София пъроинстанционен прокурорски акт. \r\nЗа резултатите от осъществения служебен контрол от Военно-апелативна прокуратура, обществеността ще бъде информирана своевременно.", "date": "2017.10.31", "title": "Военноапелативна прокуратура ще извърши служебен контрол на постановлението на ВОП–София за отказ да се образува досъдебно производство по доклад от вътрешен одит на ВМА"}
{"url": "http://www.focus-news.net/news/2017/10/31/2452410/patni-intsidenti-s-avtobusi-prez-poslednite-godini-spravka-agentsiya-fokus.html", "text": "Агенция „Фокус“ публикува справка за пътните инциденти с автобуси през последните няколко години. 22.02.2017\r\nАвтобус се обръща на пътя между Владая и пътен възел \"Драгичево\" след опит да избегне удар с автомобил, чийто шофьор губи контрол над автомобила. Автобусът е пътувал с 30 души от София за Дупница. Причината за инцидента е загуба на контрол на шофьора на автомобил каращ пред автобуса.04.05.2017\r\n21-годишна жена загива, а други осем души са в болница след тежка катастрофа между автобус и камион край монтантското село Смоляновци.30.06.2017\r\nДва пътнически автобуси катастрофират на пътя Бургас - Созопол. Причината за катастрофата е ненавремнно спиране на един от автубусите в района на спирка \"Моряк\".13.08.2017\r\nЧетирима души загиват след катастрофа между автобус и лек автомобил на пътя Плевен-Ловеч.22.12.2016\r\nАвтобус с 38 служители на общинската администрация в Лясковец се удря челно с лек автомобил край село Микре. Причината за катастрофата е неправилна маневра.25.05.2016\r\nАвтобус с 30 учители катастрофира до Сливен. При тежката катастрофа са пострадали 16 души, но няма жертви. Шофьорът внезапно навлиза в отсрещната лента, където се движи камион и се удрят челно.30.05.2016\r\nКатастрофа с автобус, пътуващ по линията София-Силистра, става в близост до разклона за село Ситово, община Силистра. Десетима от пътниците, пътували в автобуса, са откарани в Спешния център на МБАЛ-Силистра, без опасност за живота.04.07.2016\r\nАвтобус, превозващ 49 деца за лагер в курорта Св. Св. Константин и Елена, катастрофира край Търговище. Няма тежко пострадали, три от децата са откарани в болницата и след преглед са  освободени.22.08.2016\r\nЕдин загива, а други 28 души са ранени, след като малък камион буквално върхлетява върху работнически автобус в прохода Боаза, край Търговище. Катастрофата става към 15,05 часа. Камионче „Ивеко“, със шуменска регистрация, пътуващо в посока Варна, излетява от завой и се забива в автобус „Мерцедес”. В него има около 40 работници от кабелния завод в Търговище, които се прибират към селата си в Омуртаг и Антоново.14.01.2015\r\nПиян шофьор на автобус, презоващ работници на ТЕЦ „Бобов дол“ катастрофира в Дупница. Проверка с дрегер установява, че шофоьрът е карал с 1,39 промила алкохол.24.03.2015\r\nМъж загива след катастрофа между автомобил и автобус на пътя Бургас - кв. „Долно Езерово“.05.04.2014\r\nАвтобус превозващ 20 души и лек автомобил катастрофират край Павел Баня. Няма тежко пострадали.23.05.2013\r\nТИР и пътнически автобус катастрофират близо до прохода Предел, край симитлийското село Градево. При инцидента са пострадали 5-ма души, без опастност за живота.13.07.2013\r\nПътнически автобус, превозващ 40 пътници, пътуващ по линията София-Кулата катастрофира в друг автобус превозващ служители на БДЖ. Причината за катастрофата е навлизане на пътническия автобус в насрещното платно. Шофьорът на пътническия автобус и един от пътниците му са тежко пострадали.26.06.2013\r\nАвтобус и лек автомобил катастрофират на автомагистрала „Хемус“. Леката кола навлиза в изпреварващата лента и е ударен отзад от автобуса, извърващ редовен курс София - Силистра. Водачката на лекия автомобил е настанена в болница, с опасност за живота.26.07.2013\r\nЕдин човек загива при тежка катастрофа между лек автомобил и автобус, в района на село Горни Дъбник, Плевен.18.04.2012\r\nДве жени загиват при удар на лек автомобил с автобус на пътя София-Перник. Катастрофата е станала в отсечката между Владая и село Мърчаево. Водачката на автомобила губи контрол и е блъсната от идващия след нея автобус движещ се по линията Дупница-София.  29.06.2012\r\nШофьор на лек автомобил загива след челен удар с пътнически автобус на пътя Павел - Казанлък. При инцидента няма пострадали пътници от автобуса.30.08.2012\r\nТежка катастрофа на входа на гр. Шипка между лек автомобил и автобус. Автобуст е блъснал лек автомобили, управляван от 22-годишен мъж, който не спрял на знака „Стоп”. 15.10.2012\r\nАвтомобил и автобус катастрофират след челен сблъсък на 3 км след Симитли в посока Кресненското дефиле. Причината е заспиване и навлизане в насрещното платно от страна на шофьора на лекия автомобил. Шофьорът на автомобила е приет в болница, с опасност за живота. 15.06.2011\r\nОсем пътника на автобус загиват след тежка катастрофа на автомагистрала \"Тракия\", при разклона за Карлово. Автобусът се блъска в мантинела, преобръща се и се запалва. На място загиват шест души, а по-късно и още двама в болница.14.10.2011\r\nАвтобус с 18 пътници се преобръща в канавка край село Конуш, Пловдив. Няма пострадали. Причината за катастрофата е неправилно изпреварване.29.05.2009\r\n16 души загиват а други 20 са ранени при катастрофа с автобус край Ямбол. Автобусът бил технически неизправен и помел пешеходци, докато се спускал от връх Бакаджик.06.03.2009\r\nШестима души загиват в катастрофа край Стара Загора. Автобус се е обърнал и паднал върху лек автомобил. Загинали са две жени, пътували в автобуса, и четирима младежи, които са били в лекия автомобил.04.01.2009\r\nПътнически автобус катастрофира на автомагистрала \"Тракия\" в района на Вакарел. Автобусът е изпълнявал редовна линия Ямбол – София. Причината за касатрофата е, че автобусът е бил с летни гуми.07.01.2008\r\nАвтобус се преобръща на пътя Хасково-Симеоновград. Заледен участък е причината шофьорът да не може да овладее рейса, който е влязъл в крайпътна канафка. Няма ранени при инцидента.17.09.2007\r\nАвтобус превозващ 21 пътници за Варна, се блъска странично в товарен автомобил, паркиран в аварийната лента. При катастрофата на място загива 22-годишна жена.11.09.2007\r\nТрима души загиват при катастрофа между лек автомобил и автобус на пътя Варна – Бургас край село Приселци.14.06.2007\r\nТрима души загиват, a четирима са ранени след като автобус и два леки автомобила катастрофират на магистрала \"Тракия\" край Вакарел.19.05.2007\r\nТежка катастрофа между автобус пътуващ от Силистра към София и циментовоз край Ябланица. Причината за катастрофата е несъобразената скорост на автобуса по мокра настилка. На място загива шофьора на автобуса.19.05.2007\r\nПътнически автобус катастрофира край Ябланица – на 6 км от автомагистрала \"Хемус\" след несъобразена скорост на автобуса и хлъзгава пътна настилка. Загива шофьорът на автобуса.08.03.2007\r\nАвтобус превозващ 30 души катастрофира на главен път София-Варна, до разклона за село Градище, след като излиза от пътя и се удря в крайпътни тополи.", "date": "2017.10.31", "title": "Пътни инциденти с автобуси през последните години (Справка Агенция „Фокус“)"}
{"url": "http://www.focus-news.net/news/2017/10/31/2452411/miroslav-kolev-obshtinska-biblioteka-karlovo-bibliotekata-ofitsialno-shte-poluchi-imeto-d-r-ivan-bogorov.html", "text": "Общинска библиотека – Карлово официално ще получи името на бележития възрожденец и борец за чистота на българския език, карловеца д-р Иван Богоров. Това съобщи за Радио „Фокус” – Пловдив директорът на библиотеката в Карлово Мирослав Колев. Церемонията ще се проведе от 17.00 часа в Камерната зала на читалището. Решението за това взеха на свое заседание общинските съветници в навечерието на 1 ноември – Деня на народните будители по предложение на Дружеството на българските писатели в Карлово.\r\nДнешното събитие ще премине под мотото „С духа на предците към пространствата на знанието”. „Гордея се, че вече общинската библиотека ще носи името на големия наш възрожденец и пазител на чистотата на езика ни д-р Иван Богоров”, каза Колев. За церемонията днес са поканени много обществени и потребители на библиотеката. „Нашата съгражданка Нина Канарова пожела да връчи за поредна година награди на заслужили културни дейци в навечерието на празника. Това са малки пластики и дипломи за добра културна дейност на читалището в Карлово и на общинската библиотека”, добави Мирослав Колев.\r\nЦветана ТОНЧЕВА", "date": "2017.10.31", "title": "Мирослав Колев, Общинска библиотека - Карлово: Библиотеката официално ще получи името „Д-р Иван Богоров“"}
{"url": "http://www.focus-news.net/news/2017/10/31/2452412/radmila-rangelova-zam-kmet-na-obshtina-kyustendil-predstoi-aneksirane-na-dogovora-za-realizirane-na-proekta-topal-obyad.html", "text": "Предстои анексиране на договора за реализиране на проекта „Топъл обяд”. Това каза пред Радио „Фокус” – Кюстендил Радмила Рангелова, зам.-кмет на Община Кюстендил. По думите й към момента дейностите по проекта продължават до края на настоящата година, но предстои да бъде сключен анекс за удължаване на срока. „Нека хората да бъдат спокойни, ние полагаме усилия договорът да бъде анексиран и тази услуга да продължи, защото е изключително важна”, каза Радмила Рангелова. Към момента топъл обяд получават 236 души от Община Кюстендил. Храната се приготвя в кухненският блок на Комплекс за социални услуги – Кюстендил и се предоставя на потребителите на услугата, на място – в Общинска социална трапезария. По изключение, предоставяната храна от Общинска социална трапезария – Кюстендил може да се доставя до адреса на лицето, за домашна консумация, когато ползвателят е лице с тежко увреждане и живее в друго населено място от общината.\r\nВенцеслав ИЛЧЕВ", "date": "2017.10.31", "title": "Радмила Рангелова, зам.-кмет на Община Кюстендил: Предстои анексиране на договора за реализиране на проекта „Топъл обяд”"}
{"url": "http://www.focus-news.net/news/2017/10/31/2452413/reuters-varhovniyat-sad-na-ispaniya-zapochva-sadebnoto-proizvodstvo-sreshtu-katalunski-deputati.html", "text": "Върховният съд на Испания предприе действия за започване на производството срещу каталунски депутати, обвинени в иницииране на бунт, предава Reuters.\r\nОсвен срещу отстранения от власт каталунски лидер Карлес Пучдемон, обвинения бяха повдигнати и срещу председателя на регионалния парламент Карме Фокал, както и други депутати от Барселона, съобщи говорител на съда във вторник.Тереза Герова", "date": "2017.10.31", "title": "Reuters: Върховният съд на Испания започва съдебното производство срещу каталунски депутати"}
{"url": "http://www.focus-news.net/news/2017/10/31/2452414/nsi-prez-2016-g-razhodite-za-nauchnoizsledovatelska-i-razvoyna-deynost-sa-s-137-po-malko-v-sravnenie-s-predhodnata-godina.html", "text": "През 2016 г. разходите за научноизследователска и развойна дейност (НИРД) са 734.0 млн. лв., което е с 13.7% по-малко в сравнение с предходната година. Интензивността на НИРД (измерена като процент на разходите за НИРД от БВП) също намалява спрямо предходната година - от 0.96% през 2015 г. на 0.78% през 2016 година. Това съобщиха от пресцентъра на Националния статистически институт (НСИ).\r\nНамалението на общите разходи за НИРД през 2016 г. спрямо предходната година се дължи в най-голяма степен на сектор „Предприятия”, където разходите за НИРД намаляват с 86.2 млн. лв., или с 13.8%. Сектор „Предприятия” продължава да бъде най-големият от четирите институционални сектора, в които се осъществява НИРД, с дял от 73.3% от общите разходи за НИРД. Следват секторите „Държавно управление”, „Висше образование” и „Нетърговски организации” с дялове съответно от 21.2, 5.2 и 0.3%.\r\nНаучноизследователската и развойна дейност се финансира от държавния бюджет, бизнеса, други национални източници и от чужбина. През 2016 г. най-голям е делът на средствата за НИРД, идващи от сектор „Предприятия” - 43.6%. Те нарастват спрямо предходната 2015 г. с 5.7% (от 302.6 млн. лв. на 320.0 млн. лв.). Спрямо 2015 г. средствата от чуждестранни източници за осъществяване на НИРД намаляват с 32.7% (от 372.9 млн. лв. на 250.9 млн. лв.). \r\nВ структурата на разходите за НИРД по области на науката най-голям относителен дял имат разходите за НИРД в областта на техническите науки - 57.2%, или 419.5 млн. лв., следвани от медицинските и здравни науки с дял от 19.1%, или 140.3 млн. лв., и естествените науки - 13.0%, или 95.6 млн. лева .\r\nПрез 2016 г. персоналът, зает с научноизследователска и развойна дейност, е 25 033 души (в еквивалент на пълна заетост), което е с 11.3% повече в сравнение с предходната година. Делът на жените от общия персонал, зает с НИРД, е 47.6%, като разликата в равнището на заетост между двата пола е 4.8 пункта в полза на мъжете. Броят на изследователите също нараства с 1 754 души, или с 12.3%, спрямо 2015 година. \r\nКакто и през 2015 г., основната част от научния персонал е съсредоточен във фирмите и научните институти от сектор „Предприятия” - 44.8% от общия персонал (в еквивалент на пълна заетост), или 11 226 души. В организациите и институциите от сектор „Държавно управление” с научна дейност се занимават 8 047 души, което съставлява 32.1% от общия персонал, зает с НИРД, през 2016 година. В сектор „Висше образование” 5 707 души са ангажирани с научни изследвания и разработки, като относителният им дял е 22.8%.", "date": "2017.10.31", "title": "НСИ: През 2016 г. разходите за научноизследователска и развойна дейност са с 13.7% по-малко в сравнение с предходната година"}
{"url": "http://www.focus-news.net/news/2017/10/31/2452415/afp-500-godini-ot-reformatsiyata-katolitsi-i-luterani-poiskaha-proshka-za-nasilieto.html", "text": "В съвместно изявление по случай 500-та годишнина от Реформацията католици и лутерани поискаха прошка за насилието, избухнало при отцепването на протестантите от Римокатолическата църква, предава AFP\r\n„Молим за прошка за нашите неуспехи и за начините, по които християните раниха Божието Тяло и се се обиждаха през 500-те г. от началото на Реформацията до днес\", се казва в документа, разпространен от Ватикана и Лутеранската световна Федерация.Тереза Герова", "date": "2017.10.31", "title": "AFP: 500 години от Реформацията – католици и лутерани поискаха прошка за насилието"}
{"url": "http://www.focus-news.net/news/2017/10/31/2452416/mladen-marinov-gl-sekretar-na-mvr-36-godishen-mazh-e-zadarzhan-za-saprichastnost-kam-izvarshenoto-dvoyno-ubiystvo-v-selo-gorni-dabnik.html", "text": "Задържано е лице, което има съпричастност към извършеното тежко престъпление- 36-годишен мъж, който е познат на системата, не е осъждан, има 5 регистрации. Това каза главният секретар на МВР главен комисар Младен Маринов във връзка със случая с открития мъртъв 71-годишен мъж в село Горни Дъбник и починалата му по-късно дъщеря, на редовния месечен брифинг на МВР, предаде репортер на Агенция „Фокус“. „В село Горни Дъбник е извършено двойно убийство. Мъжът е починал на място, а дъщеря му по-късно в болницата“, обясни той. „Бяха извършени незабавни оперативно-издирвателни мероприятия на територията на 3 областни дирекции- Стара Загора, Габрово и Плевен“, посочи Младен Маринов. „Мотивът не е с цел грабеж, вероятно е битов, въпрос на лични отношения“, коментира главният секретар на МВР. \r\nВъв връзка със случая с отвличането на Адриан Златков той поясни: „Разследването тече, екипът докладва всяка седмица. Разследването е под надзора на главния прокурор и прокурори от ВКП“. „Създали сме необходимата организация, да изчакаме спокойно да си свършат работата“, каза още Младен Маринов.", "date": "2017.10.31", "title": "Младен Маринов, гл. секретар на МВР: 36-годишен мъж е задържан за съпричастност към извършеното двойно убийство в село Горни Дъбник"}
{"url": "http://www.focus-news.net/news/2017/10/31/2452417/blagoevgrad-nagrazhdavane-na-laureatite-v-konkursa-strahliviyat-umira-vseki-den-smeliyat-samo-vednazh-se-provede-v-grada.html", "text": "Награждаване на лауреатите в конкурса „Страхливият умира всеки ден, смелият – само веднъж“ се проведе в зала „22 Септември“ в Благоевград, предаде репортер на Радио „Фокус“-Пирин. Конкурсът е организиран от Община Благоевград, от името на кмета д-р Атанас Камбитов, а идеята е на Общински съвет по наркотични вещества- Благоевград. Инициативата е подкрепена от Фондация „Джовани и Франческа Фалконе“ и Посолството на Република Италия в България. \r\nНа днешното събитие присъстваха Никола Гратери, италиански магистрат; Ерик Лейонмарк – Генерален секретар на неправителствена организация Европейски градове срещу наркотиците, посланикът на Италия – Н.Пр.  Стефано Балди, Криста Матей, заместник ръководител на мисията на Република Румъния в Република България; Флориан Даниел Мазилу, министър съветник на посланика на Република Румъния в Република България; Стоян Бербатов от Българска православна църква; Палемен Наидебив от Висшия съдебен съвет; Иван Гешев, административен ръководител на Специализирана прокуратура на Република България; Вълкан Вълканов, ГД „Национална полиция“; старши комисар Стоян Темелакиев, заместник-директор на ГДБОП; Явор Колев от „Компютърни престъпления“ към ГДБОП; Екатерина Кирякова, Агенция “Митници”; Иван Кучмов, инспектор в Отдел „Наркотици и оръжие“; кметът на Община Благоевград д-р Атанас Камбитов; заместник кметовете Христина Шопова, Зорница Кралев и Иво Николов; секретарят на Община Благоевград София Янчева; Радослав Тасков, председател на Общински съвет- Благоевград; прокурори; съдии; граждани; ученици. \r\nКонкурсът е учреден през 2009 година от Община Благоевград, със съдействието на Посолството на Република Италия. С провеждането му се цели да бъдат подпомогнати усилията на тези магистрати и полицаи, които с риск за живота си защитават обществените интереси и авторитета на професията си, както и да се съдейства за намаляването на криминални прояви, което се наблюдава като тенденция, както на локално, така и на национално ниво.\r\nЛора КАЛЧЕВА", "date": "2017.10.31", "title": "Благоевград: Награждаване на лауреатите в конкурса „Страхливият умира всеки ден, смелият – само веднъж“ се проведе в града"}
{"url": "http://www.focus-news.net/news/2017/10/31/2452418/gd-granichna-politsiya-5-km-kolona-ot-tovarni-avtomobili-ima-na-gkpp-kapitan-andreevo-4-km-e-opashkata-na-gkpp-lesovo.html", "text": "На българо-турската граница, на ГКПП \"Капитан Андреево\" има 5 км колона от товарни автомобили, на ГКПП \"Лесово\" има 4 км колона от товарни автомобили. Това съобщиха от пресцентъра на ГД \"Гранична полиция\". Информацията за трафикът на българските гранични контролно-пропускателни пунктове е към 13:30 часа. \r\nНа българо-румънската граница, на граничен контролно-пропускателен пункт \"Дунав Мост - Русе\" има образувала се колона от около 1 км от товарни автомобили на изход. На останалите гранични пунктове трафикът е нормален.", "date": "2017.10.31", "title": "ГД \"Гранична полиция\": 5 км колона от товарни автомобили има на ГКПП \"Капитан Андреево\", 4 км е опашката на ГКПП \"Лесово\""}
{"url": "http://www.focus-news.net/news/2017/10/31/2452419/rezultatite-ot-chetvartiya-mezhdunaroden-forum-po-kibersigurnost-i-kiberprestapnost-za-darzhavite-ot-yugoiztochna-evropa-shte-badat-predstaveni-na-brifing-na-1-noemvri.html", "text": "Директорът на ГДБОП главен комисар Ивайло Спиридонов, Албена Спасова -Международната академия за обучение по киберразследвания и Нели Вачева - IDC България, ще представят резултатите от Четвъртия международен форум по киберсигурност и киберпрестъпност за държавите от Югоизточна Европа. Това съобщиха от пресцентъра на МВР.\r\nБрифингът е на 1 ноември, в 11.00 часа, в сградата на ГДБОП.", "date": "2017.10.31", "title": "Резултатите от Четвъртия международен форум по киберсигурност и киберпрестъпност за държавите от Югоизточна Европа ще бъдат представени на брифинг на 1 ноември"}
{"url": "http://www.focus-news.net/news/2017/10/31/2452420/mladen-marinov-gl-sekretar-na-mvr-v-katastrofata-s-avtobusa-na-am-trakiya-nay-veroyatno-stava-vapros-za-umora-na-vodacha.html", "text": "Най-вероятно става въпрос за умора на водача и изгубване на контрол над МПС-то. Това каза главният секретар на МВР главен комисар Младен Маринов във връзка с катастрофата с автобус на АМ „Тракия“, при която пострадаха 17 души, предаде репортер на Агенция „Фокус“. „За наша радост няма сериозно пострадали граждани, но случаят е изключително тежък“, посочи той. „Съответните фирми ще трябва да вземат мерки и да създадат такава организация, че да осигурят достатъчно почивка на водачите, защото те отговарят за много пътници“, заяви Младен Маринов. „Всичко не трябва да опира само до нашия контрол. Трябва да носят отговорност и тези хора, които организират и извършват този бизнес, съответно и получават печалба за тази дейност“, каза още главният секретар на МВР.", "date": "2017.10.31", "title": "Младен Маринов, гл. секретар на МВР: В катастрофата с автобуса на АМ „Тракия“ най-вероятно става въпрос за умора на водача"}
{"url": "http://www.focus-news.net/news/2017/10/31/2452421/obshtina-svishtov-ministar-nikolay-nankov-i-predsedatelyat-na-pg-na-pp-gerb-tsvetan-tsvetanov-shte-otkriyat-obnoveni-obekti-ot-integriraniya-plan-za-gradsko-razvitie-v-grada.html", "text": "В Свищов ще бъдат открити четири реализирани обекта, като част от Оперативна програма „Региони в растеж“, в изпълнението на интегрирани планове за градско възстановяване и развитие 2014-2020, съобщиха от пресцентъра на Общината. На официалното откриване на 7 ноември ще присъстват министърът на регионалното развитие и благоустройството Николай Нанков и председателят на парламентарната група на ПП ГЕРБ Цветан Цветанов.\r\nВ 15.00 часа ще бъде открита ремонтираната сграда на \"Финансов отдел\", като част от Проект „Обновяване на обекти на публичната инфраструктура в град Свищов“. В 15.15 часа ще бъде открита модернизираната материалната база на \"Домашен социален патронаж\", който по проект „Красива България” към Министерството на труда и социалната политика е преместен в бившата училищна сграда на СОУ ”Алеко Константинов”. На част от базата е променено предназначението и е преустроена, с цел разширяване на обхвата и задоволяване нуждите на Домашен социален патронаж в Свищов. В 15.30 часа ще бъде открит парк „Радост“, като част от Проект „Благоустрояване на градската жизнена среда в гр. Свищов“, а в 15.45 часа – ремонтираната и обновена детска градина „Васил Левски“, като част от Проект „Обновяване на обекти на образование в Община Свищов“.", "date": "2017.10.31", "title": "Община Свищов: Министър Николай Нанков и председателят на ПГ на ПП ГЕРБ Цветан Цветанов ще открият обновени обекти от интегрирания план за градско развитие в града"}
{"url": "http://www.focus-news.net/news/2017/10/31/2452422/sport-v-gartsiya-se-sastoya-tseremoniyata-po-predavane-na-olimpiyskiya-ogan-na-domakinite-na-zimnite-olimpiyski-igri-2018.html", "text": "В гръцката столица Атина се проведе тържествена церемония, в рамките на която на домакините на Зимните игри в Пьончан бе предаден Олимпийският огън. На 90-минутната церемония в гръцката столица присъстваха президентът Прокопис Павлопулос и Спирос Капралос, директор на Националния олимпийски комитет на Гърция. \r\nФакелът бе запален преди седмица в древния храм на богинята Хера в Олимпия. В понеделник той бе предаден в Атина след щафета от над две хиляди километра.", "date": "2017.10.31", "title": "Спорт: В Гърция се състоя церемонията по предаване на Олимпийския огън на домакините на Зимните олимпийски игри 2018"}
{"url": "http://www.focus-news.net/news/2017/10/31/2452423/kyustendil-obshtina-dupnitsa-shte-testva-nova-metod-za-zaplashtane-na-parkirane-v-obosobenata-sinya-zona.html", "text": "Община Дупница ще тества нова метод за заплащане на паркиране в обособената „Синя зона”. Това каза пред Радио „Фокус” – Кюстендил директорът на Общинско предприятие „Паркинги и гаражи” Радостина Велинова. Предвижда се плащането да става със СМС. От началото на следващата седмица ще започне и тестването на новата услуга. „Това се прави най-вече с цел улеснение на гражданите. По този начин няма да се създава напрежение и със служителите на предприятието, а  самите шофьори ще бъдат много по-спокойни”, каза Радостина Велинова. По думите й таксата за престой няма да бъде променяна, след въвеждане на новия начин за плащане. Тя остава 1 лев на час, а максималният срок за престой е до 3 часа. Вече е започнало и монтирането на нови табели, указващи алтернативния начин на плащане за престой в обособената „Синя зона” в Дупница.\r\nВенцеслав ИЛЧЕВ", "date": "2017.10.31", "title": "Кюстендил: Община Дупница ще тества нова метод за заплащане на паркиране в обособената „Синя зона”"}
{"url": "http://www.focus-news.net/news/2017/10/31/2452424/burgas-167-966-lv-nabra-za-4-dni-daritelskata-kampaniya-na-bchk-za-postradalite-pri-navodneniyata.html", "text": "За четири дни обществената подкрепа за кампанията на БЧК за пострадалите при наводненията в Бургаско достигна 167 966 лв., съобщиха от пресцентъра на БЧК. Екипи на БЧК продължават и оценяването на щетите и нуждите на засегнатите от бедствието.\r\nНационалната дарителска кампания, която за четири дни набра сумата 167 966 лв., продължава. Всеки може да помогне\r\n-\tчрез SMS на кратък номер 1466 на цена 1 лев към всички мобилни оператори. Дарителските SMS-и за кампаниите на БЧК са освободени от ДДС. \r\n-\tна банковата сметка на БЧК: \r\nBG29UNCR70001506750406\r\nUNCRBGSF\r\nБанка: УниКредит Булбанк \r\nАдрес: ул. \"Калоян\" 3, София 1000, България \r\n-\tчрез онлайн дарения на сайта на организацията.", "date": "2017.10.31", "title": "Бургас: 167 966 лв. набра за 4 дни дарителската кампания на БЧК за пострадалите при наводненията"}
{"url": "http://www.focus-news.net/news/2017/10/31/2452425/denitsa-zlateva-bsp-ako-prof-nikolay-petrov-e-zhertva-na-lobita-v-zdraveopazvaneto-boyko-borisov-zaema-li-stranata-im-priemayki-ostavkata-mu.html", "text": "Ако е вярно, че проф. Николай Петров е жертва на лобита в здравеопазването – Бойко Борисов заема ли страната им, приемайки оставката му. Това попита заместник-председателят на БСП Деница Златева по време на пресконференция след заседание на Изпълнителното бюро на партията, предаде репортер на Агенция „Фокус“. Във връзка с оставката на здравния министър Златева зададе още няколко въпроса на премиера Бойко Борисов: „Първият въпрос е, ако е знаел тези факти, които бяха изнесени по време на разследването на една от националните телевизии защо не е реагирал своевременно и защо проф. Николай Петров е бил назначен за министър. Ако са верни твърденията, че проф. Петров е станал жертва на лобита в здравеопазването, приемайки оставката му, г-н Борисов заема ли страната на тези лобита?“, попита Златева. По думите ѝ секторът отново остава без министър. „Сектор, в който имаме недофинансиране на дейности. Има отменена реформа. Имаме болници, областни и общински, които са изправени пред фалит“, коментира Златева. Тя попита дали тази поредна оставка е израз на управленската немощ на ГЕРБ в сектор \"Здравеопазване\". \r\nДеница КИТАНОВА", "date": "2017.10.31", "title": "Деница Златева, БСП: Ако проф. Николай Петров е жертва на лобита в здравеопазването – Бойко Борисов заема ли страната им, приемайки оставката му"}
{"url": "http://www.focus-news.net/news/2017/10/31/2452426/sliven-70-uchenitsi-i-uchiteli-ot-balgariya-i-ukrayna-uchastvat-v-konferentsiya-v-kotel-posvetena-na-georgi-rakovski.html", "text": "70 ученици и учители от 16 средни училища, профилирани и професионални гимназии от страната участват в Националната ученическа конференция, посветена на Раковски, която се провежда в Котел. Това съобщиха за Радио „Фокус“ – Сливен от Регионалното управление на образованието в Сливен. В срещата участват и ученици от гимназията „Георги Стойков Раковски“ от бесарабския град Болград. Учениците са от IX-XII клас. Те представят доклади, исторически есета, компютърни презентации, филми - индивидуално или в екип.   \r\nЦелта е да се провокира творческото мислене, да се възпитава в патриотизъм, уважение и любов към един от най-великите революционери в българската история – Патриархът на българското революционно движение и учител на последващите велики български революционери. Всички гости и участници ще имат възможност да се включват в общоградското честване на Деня на народните будители и празник на град Котел. Конференцията има състезателен характер. Най-задълбочените ученически разработки ще бъдат наградени на 2 ноември.\r\nЛюдмила ЙОРГОВА", "date": "2017.10.31", "title": "Сливен: 70 ученици и учители от България и Украйна участват в конференция в Котел, посветена на Георги Раковски"}
{"url": "http://www.focus-news.net/news/2017/10/31/2452427/ministerstvoto-na-pravosadieto-oblekchava-protsedurata-pri-kandidatstvane-za-obuchiteli-po-mediatsiya.html", "text": "Организациите, кандидати за обучители по медиация няма да плащат такса от 5 до 7 лева за издаване на удостоверение за актуално състояние от Търговския регистър в процедурата по одобряването им от Министъра на правосъдието. Отпада изискването организацията – кандидат да предоставя към заявлението си удостоверение за актуално състояние на хартия. Това съобщиха от пресцентъра на Министерството на правосъдието.\r\nТова предвижда публикуваното днес за обществено обсъждане от Министерството на правосъдието изменение на Наредба № 2 за условията и реда за одобряване на организациите, които обучават медиатори; за изискванията за обучение на медиатори; за реда за вписване, отписване и заличаване на медиатори от Единния регистър на медиаторите и за процедурните и етични правила за поведение на медиатора. \r\nИзготвените промени от екипа на министър Цецка Цачева са поредните в посока на изпълнение на политиката на правителството за намаляване на административната тежест за гражданите и бизнеса, чрез премахване на изискването за представяне на някои официални удостоверителни документи на хартиен носител пред административните органи.\r\nПроверката на организациите - кандидати за обучители по медиация ще става по служебен път, чрез предоставения от тях Единен идентификационен код (ЕИК).", "date": "2017.10.31", "title": "Министерството на правосъдието облекчава процедурата при кандидатстване за обучители по медиация"}
{"url": "http://www.focus-news.net/news/2017/10/31/2452428/tolonews-eksploziya-raztarsi-diplomaticheskiya-kvartal-na-kabul-saobshtava-se-za-zhertvi.html", "text": "Експлозия разтърси силно охранявания дипломатически квартал на афганистанската столица Кабул в следобедните часове на вторник, предава информационната агенция toloNews.\r\nПървоначалните данни показват, че взривът е задействан от самоубийствен атентатор. Агенцията съобщава за жертви, но техният брой не може да бъде уточнен към момента. \r\nСилите за сигурност незабавно са отцепили района. На място са изпратени линейки, които да транспортират до болници ранените. \r\nМинистерството на отбраната в Кабул съобщава, че експлозията е избухнала в близост до сграда на ведомството, но тя не е била мишена на нападението.Тереза Герова", "date": "2017.10.31", "title": "toloNews: Експлозия разтърси дипломатическия квартал на Кабул, съобщава се за жертви"}
{"url": "http://www.focus-news.net/news/2017/10/31/2452429/evrodeputatite-ot-gerbenp-emil-radev-i-asim-ademov-v-rayon-vl-varnenchik-vav-varna-prioritetite-na-balgariya-iziskvat-konsensus-a-ne-konfrontatsiya.html", "text": "Приоритетите на България изискват консенсус, а не конфронтация. Тази позиция изразиха евродепутатите от ГЕРБ/ЕНП Емил Радев и Асим Адемов, които обсъдиха на среща с жители на варненския район „Владислав Варненчик” актуални теми от дневния ред на ЕС и на страната ни. Това съобщиха от пресцентъра на ПП ГЕРБ – Варна.\r\nКато изключителен пробив Емил Радев определи ролята на България в европейската външна политика, като акцентира върху перспективите, които се откриват по отношение на Западните Балкани. „Пробив са и подписването на договора за добросъседство с Македония, и признаването на българското малцинство в Албания. Резултатите са факт благодарение на усилията на премиера Бойко Борисов, на външното ни министерство, на съпричастността на евродепутатите и народните представители. Този единен подход е важен и за успеха на българското председателство на Съвета на ЕС. То дава шанс страната ни да утвърди авторитета си в Европа, но за да го постигнем е необходима подкрепа на всички нива, а конфронтацията, която цели опозицията, не допринася за приоритетите на страната ни”, изтъкна Радев.\r\nТой подчерта, че тезите, изразени на конгреса на БСП и в последвалия коментар на Сергей Станишев, създават некоректни внушения. „ГЕРБ никога не е коментирал нито в структурите си, нито в управленските си органи евентуална коалиция с БСП. Реалностите са съвсем различни от ентусиазма, с който от БСП повдигат темата”, подчерта евродепутатът. Той упрекна левицата, че спекулира както с ангажимента на европейската десница да развива кохезионната политика, така и с подкрепата й за пътна карта за присъединяването на България към еврозоната и Шенгенското пространство.\r\n„Именно българската група в ЕНП инициира преди около година промени в приетия доклад на колегата Ги Верховстад, които да стимулират прехода към еврозоната и да определят график за приемането на еврото в държавите-членки, които все още не са се присъединили към валутния механизъм. С излизането на Великобритания от ЕС на практика излиза един голям нетен донор. Затова реформирането на кохезионните фондове е неизбежно, но твърдо настояваме те да не се орязват. Абсурдни са и внушенията, че социалистите са единствените, които искат социални придобивки за гражданите. Предложението за създаване на Европейски социален стълб е разработено от еврокомисаря по заетостта и социалните въпроси Мариан Тисен, която също е от редиците на ЕНП”, мотивира се Радев.\r\nАсим Адемов на свой ред коментира, че обединените усилия на българските евродепутати, независимо от тяхната партийна принадлежност, са важни, за да бъдат защитени каузите на страната ни. „Инициирахме писмо с призив за приемането ни в Шенген, което ще бъде подписано от всички колеги от България, а и от Румъния в ЕП. Този единен подход несъмнено има ефект, тъй като подобна подписка бе направена и в подкрепа на признаването на албанското малцинство в Македония”, отбеляза Адемов, който влезе в Европарламента на мястото на избраната за еврокомисар Мария Габриел.\r\n„Едва от около два месеца съм евродепутат, но виждам колко активни и отговорни хора са колегите ми от ГЕРБ, с които имам привилегията да работя. Виждам, че те са изключително уважавани в Европейския парламент. Изборът на Андрей Ковачев за зам.-председател на ЕНП също е огромно признание за България и ГЕРБ”, увери Асим Адемов. Той сподели, че заедно с Емил Радев е част от най-голямата комисия в ЕП – по граждански свободи, правосъдие и вътрешни работи, където се дискутират едни от най-важните предизвикателства пред ЕС като миграцията, сигурността, правата на европейските граждани.\r\nСред акцентите в разговора бяха и общоевропейските мерки за подобряване на граничния контрол и създаването на нова система за вход/изход, която ще позволи на правоприлагащите органи автоматично да изчисляват продължителността на престоя на гражданите на трети държави в ЕС. В рамките на дискусията бяха поставени въпроси за охраната на външната граница на България, която също е обект на множество спекулации от страна на опозицията, както и за сътрудничеството между службите на страните-членки  в отговор на терористичните заплахи.\r\n„Радвам се, че имаме шанс да коментираме важни за България и Европа теми с двама евродепутати, които с готовност откликнаха на поканата ни за тази среща”, каза ръководителят на ГЕРБ-Владиславово и кмет на района Николай Костадинов, по чиято инициатива се проведе дискусията. На срещата взеха участие и общинските съветници Марица Гърдева, която оглавява групата на ГЕРБ в ОбС и е председател на комисията по туризъм, търговия и рекламна дейност, и Николай Георгиев – председател на комисията по европейски въпроси и международно сътрудничество към Общински съвет – Варна.", "date": "2017.10.31", "title": "Евродепутатите от ГЕРБ/ЕНП Емил Радев и Асим Адемов в район „Вл. Варненчик” във Варна: Приоритетите на България изискват консенсус, а не конфронтация"}
{"url": "http://www.focus-news.net/news/2017/10/31/2452430/sofiya-kriminalisti-razbiha-narkolaboratoriya-v-bozhurishte.html", "text": "Криминалисти на ГДНП и ОДМВР-София разбиха нарколаборатория, съобщиха от пресцентъра на МВР. Двама мъже и жена са задържани в хода на проведена вчера специализирана полицейска операция по противодействие на наркоразпространението. Операцията е реализирана от служители на отдел „Криминална полиция“ в ГД „Национална полиция“ и Областната дирекция на МВР – София под наблюдението на прокуратурата. В рамките на полицейските действия, на територията на Божурище са задържани 60-годишният Л. Т. - криминално проявен и осъждан, и 36-годишният М. М.  След претърсване в автомобила на Л. Т. е намерен плик с наркотични вещества. Последвали оперативно-следствени действия в къща, обитавана от мъжа в с. Храбърско, където криминалистите открили помещение, приспособено за нарколаборатория за производство на амфетамин. Оттам иззели наркотични вещества, прибори, материали и препарати за производството им, както и други силно токсични вещества. На адреса била и 19-годишната Г. В., в личния компютър на която криминалистите открили рецепти и химически формули за производство на наркотици.  \r\nПо случая е образувано досъдебно производство за производство и разпространение на наркотици. Материалите са докладвани на Окръжна прокуратура-София.", "date": "2017.10.31", "title": "София: Криминалисти разбиха нарколаборатория в Божурище"}
{"url": "http://www.focus-news.net/news/2017/10/31/2452431/aktsenti-v-predavaneto-panagyurishte-stolitsa-na-svobodata.html", "text": "В днешното издание на съвместното предаване „Панагюрище – столица на свободата” на Радио „Фокус“ – Пазарджик и Община Панагюрище в рубриката ни „Панагюрище днес“ ще чуете какви са проявите в различните населени места в рамките на Дните на духовността, посветени на будителството, организирани от Община Панагюрище. Най-напред ще гостуваме на читалището в село Попинци, където малките жители на населеното място получиха портрети на народните будители. Какви други интересни инициативи организират от културната институция по повод празника и каква е историята на читалище „Искра“ ще разкаже секретарят Донка Шопова. След броени часове и в читалището в село Бъта е предвидена инициатива, свързана с будителството. Там ще бъде представена празничната програма „Сто и двайсет годин… тъмнини дълбоки!“. Колко деца ще рецитират стихове от нашите будители и кои възрожденски песни ще прозвучат ще научим от секретаря на читалището в  село Бъта Жечка Сиводошева. Във втората част на предаването ще разговаряме с директора на Историческия музей в Панагюрище доц. д-р Атанас Шопов за официалното откриване на изложбата „35 години дарение Иван Деянов“, което също е днес. „Иван Деянов е един от най-големите колекционери в България и един от най-големите дарители на музея. В навечерието на празника на народните будители ще отделим минути в рубриката ни „Минало славно“ и за традицията да се дарява, която има много последователи в Панагюрище. \r\nПредаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2017.10.31", "title": "Акценти в предаването „Панагюрище – столица на свободата“"}
{"url": "http://www.focus-news.net/news/2017/10/31/2452432/afp-ks-na-ispaniya-otmeni-deklaratsiyata-za-nezavisimost-na-kataluniya.html", "text": "Във вторник Конституционният съд на Испания разпореди отмяната на декларацията за независимост на Каталуния, приета едностранно от регионалното правителство в Барселона миналия петък, предава AFP, като се позовава на източник от Мадрид.  \r\n„На пленарно заседание КС отмени временно декларацията за независимост\", разкрива източникът на агенцията.Тереза Герова", "date": "2017.10.31", "title": "AFP: КС на Испания отмени декларацията за независимост на Каталуния"}
{"url": "http://www.focus-news.net/news/2017/10/31/2452433/afp-karles-puchdemon-prizova-za-zabavyane-na-sazdavaneto-na-katalunska-republika.html", "text": "В рамките на пресконференция в Брюксел, отстраненият от власт Карлес Пучдемон заяви, че амбициите за независимост на Каталуния трябва да бъдат „забавени“, за да бъдат избегнати безредици на фона на действията на Мадрид за налагане директно управление в региона, предава AFP.\r\nПред репортерите в белгийската столица Пучдемон подчерта, не може да бъде създадена република на основа насилие. Съгласно думите му, това означава „забавяне на развитието на републиката и обмислянето на разумна цена, която да платим\".Тереза Герова", "date": "2017.10.31", "title": "AFP: Карлес Пучдемон призова за „забавяне“ на създаването на Каталунска република"}
{"url": "http://www.focus-news.net/news/2017/10/31/2452434/yordan-yordanov-kmet-na-dobrich-nyakoy-tryabva-da-poeme-otgovornost-za-bezvodieto-v-grada-i-to-da-bade-preustanoveno.html", "text": "Кметът на Добрич Йордан Йорданов изрази публично своята позиция във връзка с ежедневните случаи на нарушено водоподаване в града. Само преди дни той публикува призив към отговорните органи в държавата на страницата си във Фейсбук, предаде кореспондентът на Радио „Фокус” – Варна. По думите на кмета проблемът с ежедневните аварии, заради които голяма част от града е с нарушено водоподаване, е от дълго време. „Не може да продължава месеци наред Добрич да търпи и да тъне в безводие. Независимо кой е управителят, независимо кое е Общото събрание, добричлии трябва да получат отговори, не само град Добрич, но и областта. Нормално е да знаем какво се случва, защото имаме болница, която е държавна, имаме вече общински ДКЦ-та, детски градини и детски ясли. Трябва да сме категорични, че това положение не може да продължава. Върнахме се в XVII-XVIII век. А в същото време говорим за европейски стандарти. Къде са? Няма ги“, заяви кметът на Добрич. Той отбеляза, че както сутрин, така и вечер, когато жителите на града се приберат у дома, те нямат нормално водоподаване. От петък до днес кметът Йордан Йорданов е провел два пъти разговори с управителя на ВиК-Добрич. Кметът е получил уверение от отсрещната страна, „че всичко е наред“, но общинската администрация не споделя това мнение. В този контекст Община град Добрич е изпратила писмо във връзка с проблема до министъра на регионалното развитие и благоустройството Николай Нанков и до областния управител на Добрич Красимир Кирилов. „Надявам се да получим адекватен отговор, ако не отговор, то поне намеса тук, на място, да дойдат и да оправим нещата“, коментира кметът на добруджанския град. Йордан Йорданов допълни, че при отстраняване на някаква авария често се работи на няколко места, като се нарушава пътната или тротоарна настилка навсякъде и след това не се поправя, която е задължение на съответния оператор, извършващ аварийните дейности. В определени моменти подобно компрометиране на уличната настилка възпрепятства преминаването на специализиран транспорт, като линейка например. Кметът посочи, че в много части на града настилките са в „безобразно състояние“ заради аварийните дейности на ВиК дружеството. От там по думите на кмета са заявили, че не разполагат със средства за запълването на дупките. „Тук някой трябва да поеме отговорност, XXI век, град Добрич казва: стига на това безводие!“, заяви Йордан Йорданов. \r\n Жулиета НИКОЛОВА", "date": "2017.10.31", "title": "Йордан Йорданов, кмет на Добрич: Някой трябва да поеме отговорност за безводието в града и то да бъде преустановено"}
{"url": "http://www.focus-news.net/news/2017/10/31/2452435/d-r-atanas-kambitov-kmet-na-blagoevgrad-nagradite-v-konkursa-strahliviyat-umira-vseki-den-smeliyat-samo-vednazh-se-vrachvat-za-doblest-za-chestnost-i-za-visok-profesionalizam.html", "text": "Наградите в конкурса „Страхливият умира всеки ден, смелият- само веднъж“ се връчват за доблест, за честност и за висок професионализъм, Това каза кметът на Община Благоевград д-р Атанас Камбитов по време на церемонията по награждаването на отличените в конкурса, който се провежда в памет на италианския магистрат Джовани Фалконе, популярен с борбата си срещу мафията в Сицилия, предаде репортер на Радио „Фокус“-Пирин. Всички тези качества Джовани Фалконе ги е имал по много. Това е един човек, който се превърна в символ на борбата срещу престъпността и той е герой на своето време. Историята показа, че много трудно героите се признават от своите, във своето време“, посочи д-р Камбитов. \r\nПо думите му Фалконе е признат от сънародниците и съвременниците си. „Не случайно вестник „Таймс“ го определя като един от героите на последните 60 години. „Страхливият умира всеки ден, смелият само веднъж“ са силни думи на силен човек. Ако ви преви впечатление, силните хора имат много общо. Един друг силен човек - Стив Джобс, казваше - живей всеки ден така, като че ли е последния ден от живота ти. Страхливите преживяват, смелият живее. Животът на единия е просто време, а на другия е пример“, каза Атанас Камбитов. По думите му всеки от нас трябва да си върши работата и така ще бъде по-малка нуждата от герои, които дават живота си в разцвета на силите си. Д-р Камбитов подчерта, че е от значение да помним техния подвиг.\r\nЛора КАЛЧЕВА", "date": "2017.10.31", "title": "Д-р Атанас Камбитов, кмет на Благоевград: Наградите в конкурса  „Страхливият умира всеки ден, смелият- само веднъж“ се връчват за доблест, за честност и за висок професионализъм"}
{"url": "http://www.focus-news.net/news/2017/10/31/2452436/vitsepremierite-na-balgariya-i-moldova-ekaterina-zaharieva-i-andrey-galbur-otkriha-balgarsko-konsulstvo-v-tarakliya.html", "text": "Вицепремиерите и министри на външните работи на България и Молдова - Екатерина Захариева и Андрей Галбур, откриха тържествено българско консулство в град Тараклия, съобщиха от пресцентъра на МВнР.    \r\n“Вие ще имате връзка с родината 24 часа, 7 дни в седмицата”, заяви  вицепремиерът Захариева пред стотиците наши сънародници от района, които се събраха пред сградата на мисията, над която вече се веят знамето на България и на Европейския съюз. Първият работен ден на консулството е утре. Консулският окръг обхваща територията на районите Тараклия, Кахул, Кантемир, Бесарбяска и Гагаузия. Първоначално съставът на консулството ще бъде от един дипломат (консул) и един технически служител. Мисията е оборудвана с най-модерната техника за снемане на биометрични данни по стандарти на Шенген.   \r\n“Идеята е тази служба да предоставя не само административни услуги, а да бъде и център на културата. Надявам се и българският бизнес да бъде мотивиран да дойде и да инвестира тук, да създава работни места”, каза българският вицепремиер на церемонията по откриването. Захариева пожела след време тук да звучат не само химните на Република България и Република Молдова, но и на Европейския съюз.   \r\n“Вие сте щастливи хора, защото имате две прекрасни родини - България и Молдова. Надявам се вашата първа родина да бъде все по-близо до вас - обърна се българският първи дипломат към жителите на Тараклия. - Благодаря на моя молдовски колега Андрей Галбур за пълното съдействие при откриването на консулството. Благодаря на вас, че сте запазили българския дух и език. Призовавам ви да подкрепите усилията на молдовското правителство за европейска интеграция на страната, защото членството в Европейския съюз е най-доброто нещо, което се е случило на България.”   \r\nЕкатерина Захариева заяви, че се гордее, че първият български университет зад граница е в Тараклия. Тя обеща страната ни да помага на сънародниците ни в Молдова не само с предоставяне на стипендии за обучение във висши училища, но и като финансира различни проекти за подобряване на инфраструктурата в рамките на помощта за развитие. До момента в Тараклийския район България е вложила близо 380 000 евро в такива проекти.   \r\nЗахариева заяви, че се радва, че в Тараклия има присъствие на български медии - пресклуб на БТА и ефирно излъчване на радио “Фокус”. От другата седмица в Южна Молдова се очаква да зазвучи и програма “Христо Ботев” на БНР, а радио “Фокус” ще кандидатства за лиценз и в столицата Кишинев.   \r\n“За мен е удоволствие да бъда тук заедно с министър Захариева. Целта ни е да подпомогнем българската общност в Молдова да живее възможно най-комфортно тук, да се чувства част от нас, но същевременно да съхрани българската култура и обичаи”,  каза молдовският вицепремиер и външен министър Андрей Галбур. Той декларира, че Република Молдова е отворена за българските инвеститори. Андрей Галбур изтъкна, че на парламентарните избори догодина за първи път, благодарение на промяната в изборното законодателство, жителите на Тараклия ще могат да изпратят свой депутат в парламента, тъй като областта бе обособена като самостоятелен едномандатен избирателен район.   \r\n“В нашия район живеят 45 000 души, от които 65% са българи. Имаме театър, читалище, университет, народен ансамбъл, пет завода за вино и коняк, хлебозавод, който произвежда 150 000 броя хлебни изделия дневни, две зони за свободна търговия, клъстер за международен транспорт. Предстои отваряне на пет шивашки цеха с български инвестиции, които ще отворят 500 нови работни места”, каза ръководителят на районната администрация Кирил Татарлъ. Той заяви, че се надява новото българско консулство да подпомогне и търговските връзки между двете държави.   \r\nСамо от 2011 до 2016 г. българско гражданство са получили 31 005 жители на Молдова. Статутът на малцинството ни позволява нашите сънародници да имат двойно гражданство.   \r\nПрез 2015 г. България, в тясно партньорство с Програмата за развитие на ООН, стартира и финансира два проекта в областта на сътрудничеството за развитие в Тараклия - проект „Чиста вода”, предвиждащ изграждането на осем съоръжения за пречистване на водата в осем населени места, и „Ремонт на покрива на общежитието на университета „Григорий Цамблак” в гр. Тараклия”. Финансирането на проектите е на обща стойност 537 853 лева.   \r\nПрез 2016 г. със средства от българския бюджет бяха стартирани шест нови проекта - за реконструкция на Дома на културата в с. Валя Пержей, район Тараклия; на водоснабдителната система в с. Кирсово, Комратски район, АТО Гагаузия; на ремонтиране на част от фасадата и подмяна на вратите и прозорците на детска градина “Слънчице”, с. Кайраклия, район Тараклия; основен ремонт на звеното за хранене и подмяна на електрическата инсталация на детска градина „Искра”, с. Кортен, област Тараклия; реконструкция на отоплителната система в гимназия “Иван Вазов”, с. Стояновка, район Кантемир; ремонт на зали за танци и концерти в Музикалния колеж в гр. Твърдица, район Тараклия.    \r\nПрез 2017 г. службата на Омбудсмана на Република Молдова заяви интерес за получаване на финансова подкрепа за изграждане на административен капацитет на институцията. Предстои получаването на детайлно проектно предложение, което да бъде предложено за финансиране чрез решение на Министерския съвет.", "date": "2017.10.31", "title": "Вицепремиерите на България и Молдова - Екатерина Захариева и Андрей Галбур, откриха българско консулство в Тараклия"}
{"url": "http://www.focus-news.net/news/2017/10/31/2452437/sky-news-otstraneniyat-lider-na-kataluniya-uveri-che-nyama-da-poiska-ubezhishte-v-belgiya.html", "text": "Отстраненият от длъжността председател на Женералитата на Каталуния Карлес Пучдемон увери, че няма да поиска убежище в Белгия, където пристигна в деня, в който властите на Испания му повдигнаха обвинения за иницииране на бунт, предава Sky News.\r\nПучдемон поясни, че е пристигнал в Брюксел заедно с други депутати от регионалния парламент в Барселона, защото това ще им позволи да продължат битката за независимост чрез „диалог\", докато оставането им в Каталуния създава предпоставки за избухването на насилие. \r\nЩо се отнася до обвиненията, които Върховният съд на Испания отправи срещу тях, Пучдемон коментира, че са лишени от „правно основание“ и показват „крайното потисничество\" като начин, по който испанското правителство избира да действа.\r\nПучдемон увери, че ще участва в насрочените за 21 декември избори за нов парламент на Каталуния, допълвайки, че ще уважи резултатите от тях.Тереза Герова", "date": "2017.10.31", "title": "Sky News: Отстраненият лидер на Каталуния увери, че няма да поиска убежище в Белгия"}
{"url": "http://www.focus-news.net/news/2017/10/31/2452438/atanas-zafirov-bsp-darzhavno-druzhestvo-moba-varvi-kam-falit-rakovodstvoto-mu-prodava-chasti-ot-ustavniya-kapital-pod-formata-na-orazhie-za-da-reshi-problema.html", "text": "Държавно дружество \"МОБА\" върви към фалит - ръководството му продава части от уставния капитал под формата на оръжие, за да реши проблема. Това каза Атанас Зафиров - член на Изпълнителното бюро на БСП, по време на пресконференция след заседание на Бюрото на партията, предаде репортер на Агенция „Фокус“. \"Държавно дружество „МОБА“ е държавна фирма с принципал Министерство на отбраната\", каза Зафиров и уточни, че то е охранителна фирма. \"Това е единственото държавно дружество, което е регистрирано по Закона за частната охранителна дейност. То изпълнява договори с Министерство на отбраната по охрана на обекти на министерството. Това е едно дружество, което само по себе си няма как да бъде губещо, тъй като то има гарантирани договори и гарантиран процент на печалба по тези договори. Какво обаче е в момента състоянието на това дружество и кой носи отговорност за тази работа? Веднага задавам въпроса - министърът на отбраната наясно ли е, че дружеството върви към фалит? Министърът на отбраната наясно ли е, че на практика фирма „МОБА“ е декапитализирана, тъй като размерът на задълженията вече надхвърля размера на уставния капитал? Министър Каракачанов наясно ли е, че ръководството на дружеството, в стремежа си по някакъв начин да реши този проблем, започва да продава части от уставния капитал на дружеството под формата на оръжие“, попита Зафиров. По думите му е проведен търг в нарушение на няколко закона,  на който са продадени 800 пистолета, 60 хил. патрона и немалко количество бинокли. Според него този търг е проведен по ръба на закона в заобикаляне на Закона за обществените поръчки. Зафиров посочи, че между постигната цена и пазарната цена има значително разминаване. Атанас Зафиров коментира ,че е друг въпросът да се продават части от апортни вноски от уставния капитал на дружеството. „Причината дружеството да бъде декапитализирано е фактът, че Министерство на отбраната упорито отказва да актулаизира минималната работна заплата, която е заложена като основа за основа за формиране заплатата и възнагражденията на работещите в дружеството. Тези работещи не са никак малко. Става въпрос за близо 1200 човека, за които съществува реална опасност в най-скоро време да останат на улицата“, коментира Зафиров. По думите му тези съкращения на персонал са факт. Той обърна внимание, че 40-50 човека получават предизвестия и биват съкращавани, тъй като дружеството не е в състояние да обслужва своята дейност. „Не е в състояние, защото тази неактуализация на договорите води до месечни загуби от около 50 хил. лв. Натрупани през годината водят до около 500 хил. лв. само от началото на тази година. Това са фактите, поставяме ги тези въпроси и чакаме отговори. Само добавям като елемент от всичко, фактът, че дружеството не разполага с лиценз за търговия на оръжие. Тук сме свидетели на още едно нарушение  и то не е просто заобикаляне, а нарушение на закона“, коментира Зафиров. Той посочи, че към датата на осъществяване на търга е било изтекло разрешението и за съхраняване на оръжие. „Тъй като става за едно значително количество чисто нови пистолети-800 броя. Питам каква е целта на това упражнение?“, попита Зафиров. Той зададе въпроса дали този прецедент не отваря една опасна вратичка, според която нищо на едно ръководтво на Министерство на отбраната утре да апортира 100 танка и да ги продаде по същия начин. „Каква може да бъде целта на едно такова действие. Тя може да бъде само една. Освободената ниша да бъде заместена с други фирми“, каза той. По думите му обектите на Министерство на отбраната се охранява от частни фирми.\r\nДеница КИТАНОВА", "date": "2017.10.31", "title": "Атанас Зафиров, БСП: Държавно дружество \"МОБА\" върви към фалит - ръководството му продава части от уставния капитал под формата на оръжие, за да реши проблема"}
{"url": "http://www.focus-news.net/news/2017/10/31/2452439/tass-nay-malko-13-dushi-sa-zaginali-pri-eksploziyata-v-diplomaticheskiya-kvartal-na-kabul.html", "text": "Най-малко 13 души са загинали при експлозията, която във вторник следобед разтърси силно охранявания дипломатически квартал на Кабул, предава TACC.\r\nСъгласно данни на местни медии, при нападението са пострадали други 13 души. Първоначалните данни показват, че взривът е задействан от самоубийствен атентатор, но все още няма потвърждение на тази информация.\r\nПо-рано бе съобщено, че силите за сигурност незабавно са отцепили района. На място са изпратени линейки, които да транспортират до болници ранените. Министерството на отбраната уточни, че експлозията е избухнала в близост до сграда на ведомството, но тя не е била мишена на нападението.Тереза Герова", "date": "2017.10.31", "title": "ТАСС: Най-малко 13 души са загинали при експлозията в дипломатическия квартал на Кабул"}
{"url": "http://www.focus-news.net/news/2017/10/31/2452440/plovdiv-v-grad-klisura-be-otkrita-pametna-plocha-na-zapasen-podofitser-spas-drinov.html", "text": "С военни почести, водосвет и изпълнения на военния духов оркестър при 61-ва Стрямска механизирана бригада - Карлово в град Клисура бе открита паметна плоча на запасен подофицер Спас Дринов, съобщиха от пресцентъра на Община Карлово. Бригаден генерал Пламен Йорданов прие строя на почетния караул, след което той и кметът на Клисура Генка Тодорова откриха официално паметната плоча на видния клисурец. Инициатори и организатори на събитието са: кметство гр. Клисура, общинска организация “Васил Левски” на СОСЗР гр. Карлово, дружество “Никола Караджов” на СОСЗР гр. Клисура, наследници и родственици на Спас Дринов. \r\n“Спас Дринов е роден след Освобождението на България през 1890 година. Животът на Спас Дринов доказва, че той е достоен наследник на своите славни деди и също като тях е бил готов да жертва живота си в името на българската свобода и национални интереси. Участвал е в Балканската и Междусъюзническата война, бил е четири години в плен и след завръщането си е награден с орден за храброст. Спас Дринов е инициатор за създаването на дружество “Черешово топче” към Съюза на запасните подофицери. Оказва се, че това дружество е второто в България, след създаденото преди това в Русе. Председател е на същото дружество. Нашият съгражданин Спас Дринов е основател на горски разсадник в Клисура и по този начин дава препитание на много семейства от града. Той  е един от инициаторите за подмяна на водопровода в Клисура с цел да се улесни производството на розово масло. Това са само част от заслугите на Спас Дринов за развитието на нашия град. Гордеем се, че той е бил наш съгражданин!” – каза в своето тържествено слово кметът на Клисура Генка Тодорова.\r\nНа тържествената церемония присъстваха още: Стойо Карагенски - заместник-кмет на община Карлово, подполковник Димитър Мерудийски – началник на военно формирование 22680 - Карлово, Ангел Шаламанов – кмет на с. Розино, Мария Деянова - директор на Исторически музей Карлово, Стоян Иванов - директор на Исторически музей Клисура, офицери и сержанти от запаса, родственици на Спас Дринов, много жители и гости на Клисура.", "date": "2017.10.31", "title": "Пловдив: В град Клисура бе открита паметна плоча на запасен подофицер Спас Дринов"}
{"url": "http://www.focus-news.net/news/2017/10/31/2452441/afp-karles-puchdemon-priema-predizvikatelstvoto-na-predsrochnite-izbori-v-kataluniya.html", "text": "В рамките на пресконференция в Брюксел, отстраненият от длъжността председател на Женералитата на Каталуния Карлес Пучдемон заяви, че приема „предизвикателството“ на предсрочните избори за регионален парламент в Барселона, насрочени от Мадрид за 21 декември, предава AFP.\r\nСъщевременно Пучдемон допълни: „Искам ясен ангажимент от страна на държавата. Тя ще уважи ли резултати, които биха могли да дадат на привържениците на независимостта мнозинство?\" Тереза Герова", "date": "2017.10.31", "title": "AFP: Карлес Пучдемон приема „предизвикателството“ на предсрочните избори в Каталуния"}
{"url": "http://www.focus-news.net/news/2017/10/31/2452442/kyustendil-sreshta-vav-vrazka-s-predstoyashtiya-zimen-sezon-se-provezhda-v-grada.html", "text": "Среща във връзка с предстоящия зимен сезон се провежда в Кюстендил, предаде репортер на Радио „Фокус” – Кюстендил. Междуинституционалната среща е организирана от областния управител на Кюстендил Виктор Янев и се провежда в заседателната зала в сградата на областна администрация. На нея присъстват кметовете на общините и техни представители, директорите на „Спешен център”, Регионална дирекция „Пожарна безопасност и защита на населението”, Областна дирекция на МВР, Регионална здравна инспекция, представител на Областно пътно управление, началникът на Регионално управление на образованието, водното дружество, и други институции. Основна тема на срещата, която продължава при закрити врата, е подготовката за зимния сезон и взаимодействието между отделните структури.\r\nВенцеслав ИЛЧЕВ", "date": "2017.10.31", "title": "Кюстендил: Среща във връзка с предстоящия зимен сезон се провежда в града"}
{"url": "http://www.focus-news.net/news/2017/10/31/2452443/sport-yuliya-stamatova-se-klasira-za-vtoriya-krag-na-turnira-v-antaliya.html", "text": "Юлия Стаматова се класира за втория кръг на турнира по тенис на червени кортове в турския курорт Анталия. Поставената под номер три в основната схема българка се наложи над Мария Витория Вивиани от Италия с 6:1, 6:3 в двубой, продължил 77 минути. За място на четвъртфиналите Стаматова ще играе срещу руската тенисистка Елина Вихрянова.\r\nДруга българка – Диа Евтимова, ще започне участието си в турнира в сряда с мач срещу украинската квалификантка Анастасия Поплавска.", "date": "2017.10.31", "title": "Спорт: Юлия Стаматова се класира за втория кръг на турнира в Анталия"}
{"url": "http://www.focus-news.net/news/2017/10/31/2452444/gdbop-neutralizira-prestapna-grupa-zanimavala-se-s-izgotvyane-na-falshivi-dokumenti-za-samolichnost.html", "text": "Служители на ГДБОП неутрализираха престъпна група, занимавала се с изготвяне на неистински документи за самоличност, съобщиха от пресцентъра на МВР. Специализираната полицейска операция е проведена на територията на Пловдивска област, Стара Загора, Русе и Ямбол. Действията на служителите от ГДБОП са била насочена към  неутрализиране на организирана престъпна група, ангажирана с извършването на престъпления с изготвяне и разпространение на неистински документи за самоличност. В рамките на операцията са задържани 10 участници в престъпната схема, 8 от които криминално проявени. Разкрити са общо две работилници за изработка на неистински официални български, френски, украински, немски, австрийски, италиански, испански и други документи. От тях са иззети голямо количество както готови, така и недовършени неистински документи, компютри, принтери, ламинатори, лазерен принтер за гравиране, печатни плаки, мастила и множество материали за изработката на фалшификатите. \r\nШест от лицата са задържани на територията на Пловдив, където полицаите са извършили претърсванията на шест адреса и шест моторни превозни средства. В рамките на процесуално-следствените действия са разкрити двете работилници за изработка на неистински официални български и чужди документи. Една от тях се намирала в апартамент в жилищна сграда, откъдето са иззети множество готови и недовършени чужди документи, компютри, принтери, ламинатори, печатни плаки, машина за топъл печат, мастила и множество материали, съотносими към престъпната дейност. Другата работилница била обособена в офис на фирма, където са намерени лазерен принтер за гравиране, компютърна конфигурация, флаш памет с предпечат на български и чужди документи и изображение на 50 евро. В два от автомобилите полицаите намерили неистински български паспорти, лични карти и свидетелство за управление на МПС. На един от адресите в Пловдив е открито и голямо количество наркотично вещество, което при направения полеви тест е реагирало на канабис. Друг съучастник в групата е задържан на територията на гр. Стамболийски. При процесуално-следствени действия на адрес в града са открити и иззети неистински документи. \r\nФалшиви документи, снимки паспортен формат с данни на лица и компютърна конфигурация, открили служителите на ГДБОП и при претърсване на апартамент в Русе Там също е задържан член на престъпната група. Негов „колега“ е установен и задържан и на територията на Стара Загора, където полицаите са претърсили адрес и лек автомобил. От дома те иззели  неистински документи, снимки паспортен формат с данни на лица. Техен съучастник е арестуван в Ямбол, след извършени процесуално-следствени действия. \r\nПо случая е образувано досъдебно производство под наблюдението на Специализирана прокуратура. На трима от задържаните са повдигнати обвинения по чл.321, ал.3, предложение 2, т.2, вр. ал.2 от НК и са им наложени мерки за неотклонение „парична гаранция“.", "date": "2017.10.31", "title": "ГДБОП неутрализира престъпна група, занимавала се с изготвяне на фалшиви документи за самоличност"}
{"url": "http://www.focus-news.net/news/2017/10/31/2452445/denitsa-zlateva-bsp-na-tozi-etap-nyama-veroyatnost-bsp-da-smeni-temata-na-vota-na-nedoverie-kam-kabineta.html", "text": "На този етап няма вероятност БСП да смени темата на вота на недоверие към кабинет. Това каза заместник-председателят на БСП Деница Златева по време на пресконференция след заседание на Изпълнителното бюро на партията, предаде репортер на Агенция „Фокус“. В отговор на въпрос дали след приетата оставка на здравния министър може да промени темата на вота на недоверие на БСП към кабинета, Златева каза, че предстои да стартират разговори с останалите политически сили по тази тема. „На този етап няма вероятност да сменим темата за вота. Оставаме твърдо убедени, че корупцията е подходяща тема за вот на недоверие. В момента, в който проведем тези разговори и бъдем готови с мотивите към вота, ще бъдете своевременно уведомени. Не се ограничаваме във времето“, заяви Златева. \r\nПо отношение на интервю на лидера на партията Корнелия Нинова от 4 май 2016 г., в което казва, че би могла да работи с ГЕРБ, ако БСП е първа политическа сила, Деница Златева обясни, че то е факт и обърна внимание, че интервюто е било често тиражирано през последните дни от пиарите на управляващата партия. „Имаше проведени парламентарни избори. БСП спечели почти 1 млн. гласа. Отредиха ни мястото на силна опозиция и явно това изключително много изнервя управляващите“, поясни Златева. Според нея актуалният сезон на фалшивите новини е основна мантра за ПП ГЕРБ. „Поредното гръмко заглавие от преди час: „ГЕРБ вкара Кирил Добрев във фалшивите новини. Позицията е желязна, невъзможно и неприемливо е да управляваме с БСП“. Аз обаче бих искала да попитам колегите от ГЕРБ фалшива новина ли е фактът, че лично премиерът Бойко Борисов се обади на Корнелия Нинова, за да ме покани да остана на поста в правителството му? Фалшива новина ли е фактът, че имахме и личен разговор с него по този въпрос и след обсъждане на заседание на Изпълнителното бюро препотвърдихме решението си, взето и на заседание на Националния съвет, че няма да влизаме в никакви коалиции и няма да участваме под никаква форма в управлението на страната и оставаме опозиция? Фалшива новина ли е фактът, че служебният премиер проф. Огнян Герджиков, по молба на Бойко Борисов проведе среща с Корнелия Нинова по същия въпрос? Третият въпрос е - фалшива новина ли е фактът, че ГЕРБ предложиха на Корнелия Нинова да оглави Народното събрание под претекст, че по този начин ще се формира дневният ред на парламента?“, попита Златева. Тя подчерта, че не е вярна тезата, че БСП е партията, която произвежда фалшиви новини.  Колегата й Атанас Зафиров също коментира интервюто на Корнелия Нинова и посочи ,че  едно изречение е извадено от контекста. „В интервюто се говори за нещо друго, че БСП много правилно по никакъв начин не е влязла в коалиция с ГЕРБ. Това е квинтесенцията на интервюто. Практиката да се вадят изречения от контекст и от това да се прави политика е много грешна и неправилна“.  Зафиров заяви, че предложението Деница Златева да бъде вицепремиер в кабинета \"Борисов 3\" е било на практика предложение за коалиция от страна на ГЕРБ. \r\nДеница КИТАНОВА", "date": "2017.10.31", "title": "Деница Златева, БСП: На този етап няма вероятност БСП да смени темата на вота на недоверие към кабинета"}
{"url": "http://www.focus-news.net/news/2017/10/31/2452446/afp-varhovniyat-sad-na-ispaniya-prizova-za-razpit-bivshiya-predsedatel-na-katalunskiya-parlament.html", "text": "Върховният съд на Испания призова бившия председател на регионалния парламент на Каталуния да се яви за разпит тази седмица, когато ще й бъде връчен обвинителният акт във връзка с едностранното обявяване на независимост на региона, предава AFP.\r\nКарме Форкадел и и нейните заместници трябва да се явят пред съда на 2 и 3 ноември, се казва в официалното изявление на органа. Тереза Герова", "date": "2017.10.31", "title": "AFP: Върховният съд на Испания призова за разпит бившия председател на каталунския парламент"}
{"url": "http://www.focus-news.net/news/2017/10/31/2452447/balgariya-shte-predstavi-inovativna-turisticheska-reklama-na-svetovnoto-izlozhenie-v-london-razrabotkata-e-na-studenti.html", "text": "Дигитализацията и въвеждането на новите технологии са сред основните приоритети на Министерството на туризма в неговата рекламна и маркетингова политика. Ще промотираме страната ни по иновативен начин, който ще я направи по-конкурентна и търсена като целогодишна дестинация. Това заяви министърът на туризма Николина Ангелкова при посещението си в Русенския университет „Ангел Кънчев“, където поздрави студенти и преподаватели за настъпващия Ден на народните будители, съобщиха от пресцентъра на министерството.\r\nТя подписа с ректора на висшето училище проф. Велизара Пенчева рамково споразумение за сътрудничество, в което водещ акцент е разработването и използването на съвременни технологии за визуализация на рекламата в туризма.\r\nРезултат от това партньорство ще е участието на русенски студенти в първия дигитален корнер на българския щанд на световното туристическо изложение WTM в Лондон този ноември. Чрез реализацията на съвместния проект на място ще бъдат създавани и предлагани на посетителите 3D сувенири за български туристически забележителности и атракции. Сред тях са дунавските крепости, Рилският манастир, Ивановските скални църкви и много други. \r\nВъвеждането на повече дигитални технологии е предвидено в Годишната програма за национална туристическа реклама и ще работим активно в тази посока заедно с еврокомисар Мария Габриел, стана ясно от думите на министъра.\r\nИнициативата за дигиталния корнер е насочена към популяризирането на културно-историческото богатство на България. Тя ще надгради създадената от министерството през 2016 г. единна платформа с мобилно приложение I Love Bulgaria, която обединява всички елементи на туристическия сектор – забележителности, места за настаняване, заведения, съпътстващи услуги и др., поясни министър Ангелкова. В нея са включени и 100-те национални туристически обекта. Със сканиране на QR кода на всеки от тях освен информация ще се предоставя и виртуализация на 3D изображението му. \r\nВ срещата си с академичната общност на Русенския университет министър Ангелкова подчерта, че образованието е приоритет в управленската програма на правителството. Тя обърна внимание, че секторът разчита много на качествената подготовка на кадри за туризма, защото от тях зависят доброто обслужване и имиджът на България. \r\nМинистър Ангелкова припомни също, че Русе е част 12-те винено-кулинарни дестинации на България, които са нова съвместна инициатива на Министерството на туризма и Министерството на земеделието, храните и горите. Дестинация „Мизия“ включва не само туристически забележителности от региона, но и типичните за него вина и традиционни гозби.", "date": "2017.10.31", "title": "България ще представи иновативна туристическа реклама на световното изложение в Лондон, разработката е на студенти"}
{"url": "http://www.focus-news.net/news/2017/10/31/2452448/mvnr-nyama-postradali-balgarski-grazhdani-i-diplomaticheski-sluzhiteli-na-posolstvoto-na-balgariya-pri-vzriva-v-diplomaticheskiya-kvartal-na-kabul.html", "text": "Няма загинали или пострадали български граждани при мощния взрив, избухнал в дипломатическия квартал на Кабул по-рано днес. Дипломатическите служители на българското посолство в Афганистан са невредими. Към момента няма данни за нанесени материални щети на сградата на дипломатическата мисия. Това съобщиха от пресцентъра на МВнР. \r\nПо последна информация се съобщава за 13 загинали и 17 ранени в следствие на експлозията. Други подробности за инцидента не се съобщават.   \r\nЗаместник-министърът на външните работи Георг Георгиев разговаря със служители на посолството на Република България, за да се информира лично за тяхното състояние и обстановката в Кабул след експлозията.", "date": "2017.10.31", "title": "МВнР: Няма пострадали български граждани и дипломатически служители на посолството на България при взрива в дипломатическия квартал на Кабул"}
{"url": "http://www.focus-news.net/news/2017/10/31/2452449/tomas-de-mezier-predotvratena-e-golyama-teroristichna-ataka-v-germaniya.html", "text": "В ранните часове на вторник, 31 октомври, полицията в Шверин, столица на провинция Мекленбург-Предна Померания, арестува 19-годишен гражданин на Сирия, заподозрян в планирането на „сериозно подривно насилие“ с ислямистки фон. Благодарение на действията на спецчастите на полицията и Федералната криминална служба в Германия е предотвратено извършването на „голяма терористична атака“. Това увери министърът на вътрешните работи на ФРГ Томас де Мезиер, предава телевизионният канал N-tv.\r\n„От това, което знаем, арестът е извършен в точното време: достатъчно късно, за да бъде подсигурено събирането на доказателства, и в същото време достатъчно рано, за да се намали рискът от заплахата\", подчерта германският министър, допълвайки, че всички участвали в акцията са свършили „отлична работа\".\r\nОпасността от извършването на терористичен атентат в Германия остава висока. С оглед на продължаващата заплаха за Европа от ислямисткия тероризъм, службите за сигурност работят съвместно с регионални и национални служби, и са в тесни връзки с чуждестранните спецслужби, увери германският християндемократ. \r\nСъгласно разпространената по-рано информация, сириецът е подготвял терористично нападение с експлозив. Разследването е показало, че през месец юли тази младият сириец с инициали Я.А. е започнал да се снабдява с материали за направата на взривно устройство, с което да извърши нападение, което да доведе до възможно по-голям брой жертви. Остава неясно дали сириецът е имал набелязана цел за извършването на атаката.\r\nКъм момента властите все още не представят данни за това дали сириецът е заподозрян в членство в терористична организация. Тереза Герова", "date": "2017.10.31", "title": "Томас де Мезиер: Предотвратена е голяма терористична атака в Германия"}
{"url": "http://www.focus-news.net/news/2017/10/31/2452450/sliven-v-dobro-sastoyanie-e-postradaliyat-pri-trudov-intsident-mazh.html", "text": "Досъдбено производство за неспазване безопасните условия на труд е образувано по случая с пострадалия при трудова злополука мъж в Сливен. Веднага след злополуката Инспекцията по труда е започнала проверка. Това съобщи пред Радио Фокус – Сливен директорът на инспекцията Ирена Иванова. Състоянието на пострадалия е стабилно и след 4-5 дни ще бъде изписан. \r\n31-годишният мъж е пострадал при трудов инцидент в завод за производство на  лампи в Сливен. Инцидентът е станал вчера в 17.45 часа.\r\nЛюдмила ЙОРГОВА", "date": "2017.10.31", "title": "Сливен: В добро състояние е пострадалият при трудов инцидент мъж"}
{"url": "http://www.focus-news.net/news/2017/10/31/2452451/kyustendil-predstaviteli-na-obshtinata-prisastvaha-na-muzikalno-literaturna-programa-v-ezikova-gimnaziya-d-r-petar-beron.html", "text": "Представители на Община Кюстендил присъстваха на музикално-литературна програма в Езикова гимназия „Д-р Петър Берон”, предаде репортер на Радио „Фокус” – Кюстендил. Гости на тържеството бяха зам.-кметовете на Община Кюстендил Светослав Василев и Росица Плачкова, както и директорът на Дирекция „Култура, образование, младежки дейности и спорт” към Община Кюстендил Нели Петкова. Беше прочетен и поздравителен адрес от името на кмета на Община Кюстендил Петър Паунов. „Ние продължаваме традициите и се гордеем с нашия патрон д-р Петър Берон, защото той също е будителят на духа, който трябва да съхраним и да продължим през вековете и ние”, каза Иванка Янкова, директор на гимназията. Пред гостите беше представена възстановка на „Грамада” на Иван Вазов. Новоприетите ученици в гимназията представиха кулинарна изложба.\r\nВенцеслав ИЛЧЕВ", "date": "2017.10.31", "title": "Кюстендил: Представители на Общината присъстваха на музикално-литературна програма в Езикова гимназия „Д-р Петър Берон”"}
{"url": "http://www.focus-news.net/news/2017/10/31/2452452/reuters-islyamska-darzhava-poe-otgovornost-za-atentata-v-kabul.html", "text": "Близкоизточната радикална групировка „Ислямска държава“ пое отговорност за експлозията, която разтърси дипломатическия квартал на афганистанската столица в следобедните часове на вторник, предава Reuters. Съответното съобщение бе разпространено от свързаната с джихадистите информационна агенция Amaq.\r\nАтаката е била „(самоубийствена) мисия в дипломатическия квартал в град Кабул\", се казва в разпространеното съобщение. От него става ясно още, че нападателят е носил жилетка с експлозиви.Тереза Герова", "date": "2017.10.31", "title": "Reuters: „Ислямска държава“ пое отговорност за атентата в Кабул"}
{"url": "http://www.focus-news.net/news/2017/10/31/2452453/mladezhi-gerb-sofiya-shte-otbelezhi-denya-na-narodnite-buditeli-s-initsiativata-balgariya-v-stihove.html", "text": "Във връзка с Деня на народните будители - 1 ноември, Младежи ГЕРБ-София ще проведе инициатива под надслов „България в стихове/Bulgaria in poems“, съобщиха от пресцентъра на ПП ГЕРБ. В 16.00 часа младежите ще поставят 12 звезди със строфи от стихотворения на известни български автори на площад „България“ - при пресечката на булевардите „Витоша“ и „Патриарх Евтимий“. Произведенията ще са написани на български и английски език. Представителите на МГЕРБ-София ще раздават и брошури, посветени на светлия празник.\r\nВ навечерието на Българското европредседателство и Деня на народните будители, нека си спомним за някои от най-красивите стихове от българската литература, призовават от ПП ГЕРБ.", "date": "2017.10.31", "title": "Младежи ГЕРБ-София ще отбележи Деня на народните будители с инициативата „България в стихове“"}
{"url": "http://www.focus-news.net/news/2017/10/31/2452454/makfaks-makedoniya-ruski-sveshtenik-izprati-podarak-na-radovan-karadzhich.html", "text": "Руски свещеник, сочен като дясната ръка на патриарх Кирил, изпрати подарък на бившия политически лидер на босненските сърби – Радован Караджич, осъден от Международния трибунал в Хага на 40 г. затвор, предава македонската информационна агенция „Макфакс“.\r\nСъответната информация бе разпространена от Лука Караджич, брат на осъдения за геноцида в Сребреница. Съгласно думите му, иконата ще бъде предадена на Радован Караджич през януари. Тереза Герова", "date": "2017.10.31", "title": "„Макфакс“ (Македония): Руски свещеник изпрати подарък на Радован Караджич"}
{"url": "http://www.focus-news.net/news/2017/10/31/2452455/blagoevgrad-obshtinski-savet-bansko-odobri-initsiativata-na-obshtina-bansko-za-sazdavaneto-na-turisticheski-rayon-rila-pirin.html", "text": "На своето редовно заседание Общински съвет – Банско даде своето съгласие за създаване на Организация за управление на туристически район „Рила – Пирин”. Това е един от общо 9-те туристически райони, на които е разпределена територията на страната съгласно новите разпоредби на Закона за туризма. Това съобщиха от пресцентъра на Община Банско. \r\nУчредяването на т.нар. Организация за управление на туристическия район, която е със статут на юридическо лице, цели да обедини действията на 23-те общини, попадащи в него, в сферата на туризма, оформянето на регионални туристически продукти и съответно осъществяването на маркетинг и реклама на тези продукти. В състава на района влизат общините Банско, Белица, Белово, Благоевград, Бобошево, Гоце Делчев, Гърмен, Долна Баня, Дупница, Костенец, Кочериново, Кресна, Петрич, Разлог, Рила, Самоков, Сандански, Сапарева баня, Симитли, Сатовча, Струмяни, Хаджидимово и Якоруда. През месец ноември се очаква да се проведе учредителна среща, която да положи основите на организацията.\r\nБе одобрено подписването на споразумение за сътрудничество между Банско и италианската община Монти. Със споразумението се цели разширяване на възможностите на местната власт за кандидатстване с проектни предложения пред Европейската комисия, осъществявани на базата на международни партньорства. Предвижда се сътрудничеството да включва още организирането на съвместни форуми, обмен на добри практики в сферата на туризма, спорта, културата и опазването на околната среда.\r\nСъветниците съгласуваха предложението за безвъзмездно предоставяне на помещение в полза на Сдружение с нестопанска цел за осъществяване на общественополезна дейност за родители на деца с интелектуални и физически затруднения „Избор”. Те одобриха също промените в наименованията на социалните услуги, делегирани от държавата, както и местните социални услуги, предоставяни на общността. Необходимостта от тези промени се налага поради измененията в Закона за социално подпомагане и Правилника за неговото прилагане.\r\nМестният парламент не одобри направените предложения за допускане на промяна предназначението на два земеделски имота. Мотивите на мнозинството от съветниците са свързани с непопадането на имотите в градоустройствената зона, предназначена за урбанизиране съгласно влезлия в сила от края на 2016 г. нов Общ устройствен план на община Банско. С тези решения общинските съветници дадоха заявка за стриктното спазване на показателите, залегнали в ОУПО.\r\nБе взето решение Ски клуб „Банско” да бъде подпомогнат със сумата от 14 000 лева за закупуването на нов 12 местен микробус. Превозното средство ще бъде използвано за участието на 120-те деца, състезаващи се към клуба, в спортните съревнования от държавния спортен календар. Средствата ще покрият първоначалната вноска за закупуването на автомобила, като клуба ще продължи с изплащането му съобразно собствения си бюджет през следващите години.", "date": "2017.10.31", "title": "Благоевград: Общински съвет - Банско одобри инициативата на Община Банско за създаването на туристически район „Рила – Пирин”"}
{"url": "http://www.focus-news.net/news/2017/10/31/2452456/ministar-lilyana-pavlova-i-ministar-ivaylo-moskovski-shte-validirat-marka-za-parvoto-ni-rotatsionno-predsedatelstvo-na-saveta-na-es.html", "text": "Министърът за Българското председателство на Съвета на ЕС 2018 Лиляна Павлова и министърът на транспорта, информационните технологии и съобщенията Ивайло Московски ще валидират пощенска марка „Първо Българско председателство на Съвета на ЕС“ утре, 1 ноември, в Деня на народните будители. Пощенският продукт съдържа още илюстрован пощенски плик и специален печат. Това съобщиха от пресцентъра на Министерството за Българското председателство на Съвета на Европейския съюз 2018.\r\nСъбитието ще се състои от 10.00 часа в Музея на съобщенията, на ул. „Гурко“ № 6 в столицата.", "date": "2017.10.31", "title": "Министър Лиляна Павлова и министър Ивайло Московски ще валидират марка за първото ни ротационно председателство на Съвета на ЕС"}
{"url": "http://www.focus-news.net/news/2017/10/31/2452457/kyustendil-obshtinata-e-sklyuchila-dogovor-s-firma-za-zimno-poddarzhane-na-obshtinskata-patna-mrezha.html", "text": "Община Кюстендил е сключила договор с фирма за зимно поддържане на общинската пътна мрежа. Това съобщи пред журналисти Ивайло Чалъков, експерт „Отбранителна мобилизационна подготовка” към Община Кюстендил, предаде репортер на Радио „Фокус” – Кюстендил. „Община Кюстендил е свършила на 95% от необходимите дейности за зимния сезон. Имаме сключен договор за почистване на четвъртокласната пътна мрежа, техниката е обслужена, изправна е и всичко е налице. Изготвен е и оперативен план”, каза Ивайло Чалъков. По думите му общинската пътна мрежа ще се почиства по приоритети и съгласно дебелината на снежната покривка. Информирани са всички фирми и институции за задълженията им през зимата.\r\nВенцеслав ИЛЧЕВ", "date": "2017.10.31", "title": "Кюстендил: Общината е сключила договор с фирма за зимно поддържане на общинската пътна мрежа"}
{"url": "http://www.focus-news.net/news/2017/10/31/2452458/el-pais-regionalnoto-pravitelstvo-na-andalusiya-prizova-karles-puchdemon-da-spre-da-se-pravi-na-glupak-pred-sveta.html", "text": "Правителството на испанския район Андалусия призова бившия регионален лидер на Каталуния Карлес Пучдемон „да спре, най-накрая, да се прави на глупак пред света“ и определи това, което той прави в Брюксел, като „пълен срам“, пише  El Pais.\r\n„Всичко което се случва с тази сепаратистка авантюра , които някои искат да опишат като героична и епична, се оказа нещо просто срамно“, заяви прессекретарят на андалуските изпълнителни власти Хуан Карлос Бланко. \r\nСпоред него „няма нищо епично“ в случващото се в Каталуния.  Виктор Турмаков", "date": "2017.10.31", "title": "El Pais: Регионалното правителство на Андалусия призова Карлес Пучдемон да спре „да се прави на глупак пред света“"}
{"url": "http://www.focus-news.net/news/2017/10/31/2452459/evrodeputat-eva-maydel-gerbenp-otkri-evropeyski-klub-v-stolichnoto-144-sou-narodni-buditeli.html", "text": "Убедена съм, че единственият път, който гарантира нашето добро бъдеще, е Европа. Моето послание към младите е да бъдат активни и космополитни европейци, като в същото време съхраняват и уважават български традиции и символи като азбуката и богатата ни културата, защото силата на Европа е в сътрудничеството и многообразието. Това заяви българският евродепутат Ева Майдел (ГЕРБ/ЕНП) по време на откриването на Европейския клуб в 144-о СОУ „Народни будители“ в София, заедно с директора на училището Величка Николова, съобщиха от пресцентъра на ПП ГЕРБ. \r\nЕва Майдел (ГЕРБ/ЕНП) бе и специален гост на церемонията по награждаване на победителите в конкурса за есе на тема „Съвременните будители на Европа“. В конкурса, организиран съвместно със столичното 144-о СОУ, се включиха повече от трийсет възпитаници на училището по изкуства. Тримата с най-висок резултат получиха от българския евродепутат Ева Майдел покана за посещение на Европейския парламент в Брюксел. “Щастлива съм, че отбелязваме Деня на народните будители в едно истинско огнище на културата и изкуството, каквото е вашето училище. Основният смисъл да организираме подобни конкурси е да стимулираме активността и креативността на учениците, да ги провокираме да изразяват лично и аргументирано мнение по въпрос, по който няма еднозначен верен отговор. Това са умения, от които младите ще имат все по-голяма нужда в живота си,“ заяви Ева Майдел по време на церемонията по награждаване. \r\nБългарският евродепутат Ева Майдел ГЕРБ/ЕНП работи по редица проекти в България, насърчаващи осъвременяването на образователната система. Майдел е и съ-инициатор на обединението „Образование България 2030”, подкрепено от заместник-председателя на ЕК отговарящ за работни места, растеж и конкурентоспособност Юрки Катайнен. Визията на ОБ2030 е до 2030 г. българското образование да осигурява равен достъп до възможности за развитие и обучение в крак с 21 век за младите хора в България. Ева Майдел е и сред организаторите на Националната кампания \"Научи ме да умея\", която има за цел да развива уменията, необходими за успешна кариерна реализация сред младежите в България. Към момента благодарение на кампанията обучение са получили над 450 ученици, като стремежът е да се достигнат над 1000 ученици до края на учебната година.", "date": "2017.10.31", "title": "Евродепутът Ева Майдел (ГЕРБ/ЕНП) откри Европейски клуб в столичното 144 СОУ „Народни будители“"}
{"url": "http://www.focus-news.net/news/2017/10/31/2452460/kyustendil-izvarshena-e-proverka-na-firmite-za-patno-poddarzhane-na-republikanskata-patna-mrezha-v-oblastta.html", "text": "Извършена е проверка на фирмите за пътно поддържане на републиканската пътна мрежа в област Кюстендил. Това каза пред журналисти началникът на сектор „Пътна полиция” към Областна дирекция на МВР – Кюстендил Радослав Боюклийски, предаде репортер на Радио „Фокус” – Кюстендил. Проверките са установили, че е налице необходимата техника, има и инертни материали. Предстои и повторна проверка, а от 1 ноември започват 24-часови дежурства. „Мисля, че ще се справим и дано зимата бъде по-лека, да няма обилни снеговалежи. При необходимост ще бъдат изведени всички служители на „Пътна полиция”, както и служители от Охранителна полиция” с правомощия по Закона за движение по пътищата. Идеята да се подпомага и регулира движението при тежки условия”, каза Радослав Боюклийски.\r\nВенцеслав ИЛЧЕВ", "date": "2017.10.31", "title": "Кюстендил: Извършена е проверка на фирмите за пътно поддържане на републиканската пътна мрежа в областта"}
{"url": "http://www.focus-news.net/news/2017/10/31/2452461/vidin-ekip-gorski-inspektori-na-iag-zadarzha-kamion-s-nezakonna-darvesina-na-teritoriyata-na-s-archar.html", "text": "Екип горски инспектори на Изпълнителна агенция по горите задържаха товарен камион, натоварен с 5 куб. м. незаконна дървесина, съобщиха от пресцентъра на ИАГ. Нарушението е констатирано при проверка на територията на с. Арчар, област Видин. Проверяващите установили, че дървесината е маркирана с контролна горска марка и производствена марка, които впоследствие са намерени в шофьорската кабина на автомобила. На същото място горските служители, намерили и кочан превозни билети. Установен е лицензираният лесовъд, чиято собственост е контролната горска марка.   \r\nНа нарушителя е съставен акт по Закона за горите. Сезирани са органите на РУ на МВР Видин.", "date": "2017.10.31", "title": "Видин: Екип горски инспектори на ИАГ задържа камион с незаконна дървесина на територията на с. Арчар"}
{"url": "http://www.focus-news.net/news/2017/10/31/2452462/reuters-podgotovkata-na-velikobritaniya-za-brekzit-se-uskoryava.html", "text": "Прессекретар на британския министър-председател Тереза Мей заяви, че страната ускорява подготовката си за напускането на ЕС, наемайки хиляди нови държавни служители, за да може митниците, и силите на реда да могат да работят нормално още от първия ден след Брекзит, предава  Reuters.\r\n„Паралелно с преговорите в Брюксел е важно да се подготвим вътрешно, за да можем да сме готови, когато напуснем ЕС“, заяви прессекретарят. „Подготвителната работа се ускорява значително през последните месеци. Министерствата изготвят задълбочени планове за всяка от около 300-те програми, които се изпълняват от правителството“, добави той.\r\nПрессекретарят съобщи, че в момента се провежда дейност, включваща подготовка в случай, че не се постигне споразумение за Брекзит на преговорите, но и че „такава е необходима дори и ако се постигне нашият предпочитан сценарий на дръзко и амбициозно споразумение“. За тази цел митническа служба на страната ще наеме допълнителни 3000-5000 служители през следващата година. Правителството е отделило за целта половин милиард лири. \r\nНо преди да напускането на ЕС, правителството на Великобритания трябва да получи парламентарна подкрепа за закона, който да прекъсне политическите, финансови и правни връзки със Съюза – т.нар. \"Законопроект за излизането от ЕС\", срещу който редица депутати са представили стотици изменения. На въпрос дали Мей ще отстъпи относно окончателното гласуване за споразумението, което ще се сключи с ЕС, нейният прессекретар заяви, че са налични „много спекулации по отношение на Брекзит“.  Виктор Турмаков", "date": "2017.10.31", "title": "Reuters: Подготовката на Великобритания за Брекзит се ускорява"}
{"url": "http://www.focus-news.net/news/2017/10/31/2452463/balgarskiyat-evrokomisar-mariya-gabriel-v-rumaniya-regionat-na-yugoiztochna-evropa-ima-potentsial-da-oformi-tsifrovoto-badeshte-na-es.html", "text": "Българският еврокомисар по цифровата икономика и общество Мария Габриел даде началото на Втория Международен цифров форум, посветен на Индустрия 4.0 и стартъпите, който се провежда в Румъния, съобщиха от пресофиса на българския еврокомисар. Събитието събра политици, мениджъри на цифрови компании от няколко страни от Югоизточна Европа (включително от България), неправителствени организации и граждани за дебат как да се насърчи цифровизацията на европейската индустрия, за да извлекат бизнеса и европейците максимална полза от цифровите технологии. \r\n\"Европейската комисия е ангажирана с подкрепата за иноваторите, каквито виждаме все повече не само в Румъния, но и в другите страни от Югоизточна Европа. Това е регион с голям потенциал, когато става въпрос за цифрови иновации. Трябва да намерим начин да развием този потенциал и да се възползваме от възможностите на европейските лаборатории и изследователски центрове. За да постигнем това, Европейската комисия сме разработили амбициозни инструменти, които вярвам, че ще бъдат използвани максимално от иноваторите в региона\", заяви еврокомисарят Мария Габриел. \r\nТя открои по-специално два инструмента, единият от които е инициативата \"Иновационен радар\". Той идентифицира потенциални иноватори в научноизследователски и иновационни проекти, финансирани от ЕС. Този радар вече работи – следващата седмица в Будапеща ще бъде връчена наградата за \"Иновационен радар 2017 г\". \r\nБългарският еврокомисар отдаде приоритетно значение и на друга ключова инициатива, когато става въпрос за укрепване на индустриалните способности на Европа за цифрово бъдеще:  хъбовете за цифрови иновации. \"Със 100 милиона евро годишно, Европейската комисия подкрепя създаването на такива хъбове в държавите-членки.  Днес тези центрове подпомагат 600 иновационни експеримента и повече от 1200 стартиращи фирми в цифровата им трансформация. Моята амбиция е  осигуреният бюджет от 300 милиона евро за следващите три години да допринесе за изграждането на цифрови хъбове във всеки регион на Европа\", подчерта Мария Габриел. \r\nЗа да бъдат успешно използвани инструментите на ЕС, според еврокомисаря по цифровата икономика и общество решаващи са цифровите умения. \"Всеки един европеец  да има базови умения е мой приоритет. Те са ключ не само към успеха на европейската индустрия, но и към по-добри възможности за гражданите, каквито предоставят цифровите технологии\", категорична бе тя. Мария Габриел наблегна силно, че бъдещето на Европа е дигитално, а регионът на Югоизточна Европа, демонстриращ своя цифров потенциал,  може да играе водеща роля в оформянето на това бъдеще.", "date": "2017.10.31", "title": "Българският еврокомисар Мария Габриел в Румъния: Регионът на Югоизточна Европа има потенциал да оформи цифровото бъдеще на ЕС"}
{"url": "http://www.focus-news.net/news/2017/10/31/2452464/kmetat-na-sofiya-yordanka-fandakova-ne-pravim-kompromis-s-kachestvoto-i-ne-plashtame-za-nekachestveno-svarshena-rabota.html", "text": "Не плащаме за некачествено свършена работа. Това заяви днес кметът на София Йорданка Фандъкова при проверка на строителните дейности на ул. “Тодор Каблешков“ в участъка между бул. “Бъкстон“ и бул. “Цар Борис Трети“, предаде репортер на Агенция \"Фокус\". \"Контролът върху качеството на изпълнение на строителните работи е изключително сериозен. В договорите, които сме сключили със строителните фирми, сме заложили всички законови механизми за изискване за качество на работа и най-строги санкции\", каза кметът Фандъкова. По думите ѝ през последните години най-големите санкции на строителни обекти са налагани от именно от нея. \"Наложените санкции са за над 2 млн. лева\", посочи също кметът на София. \"При контрола на работа на изпълнителите не се заплаща за несвършена и за некачествено извършена дейност. Движението се пуска веднага щом има такава възможност, за да се облекчи трафика\", допълни още тя. \r\nПО думите ѝ при упражняване на контрола се използват всички възможности, които дава Закона за обществени поръчки на възложителите. Кметът на София посочи, че миналата година е прекратила договор за строителен надзор и тази година договор на строителна фирма за несвършена работа. Ще се възползваме и от още една възможност в Закона за обществените поръчки – да не се допускат до участие в изпълнение на обекти фирми, чийто договор е бил прекратяван и са влезли в списък на Агенцията за обществени поръчки. \r\nФандъкова посочи, че се предвижда до 20 ноември тази година да бъде пуснато движението в участъка на ул.“Тодор Каблешков“ от ул.“Бъкстон“ до „Кауфланд“. В момента се довършва и последния участък от бул. “Дондуков“ от ул. “Г.С.Раковски“ до бул. “Васил Левски“. Работи се по бул.“Монтевидео“, където се изгражда нов участък и разширение, като до края на другата седмица се предвижда при благоприятни условия да бъде пуснат участъка от ул.“Академик Константин Пашев“ до ул.“Маестро Кънев“.", "date": "2017.10.31", "title": "Кметът на София Йорданка Фандъкова: Не правим компромис с качеството и не плащаме за некачествено свършена работа"}
{"url": "http://www.focus-news.net/news/2017/10/31/2452465/afp-belgiyskoto-pravitelstvo-shte-se-otnasya-kam-karles-puchdemon-kato-kam-vseki-drug-evropeets.html", "text": "Белгийският министър-председател Шарл Мишел заяви, че бившият каталунски лидер Карлес Пучдемон „ще получи същото отношение, като всеки друг европеец“, след като заяви, че планира да остане в Брюксел, предава  AFP.\r\n„Пучдемон има същите права и отговорности като всеки европейски гражданин – нито повече, нито по-малко“, заяви Мишел, добавяйки, че неговото правителство не е канило каталунския лидер, който изнесе на 31 октомври пресконференция в Брюксел.  Виктор Турмаков", "date": "2017.10.31", "title": "AFP: Белгийското правителство ще се отнася към Карлес Пучдемон, като към „всеки друг европеец“"}
{"url": "http://www.focus-news.net/news/2017/10/31/2452466/blagoevgrad-kmetat-d-r-atanas-kambitov-i-italianskiyat-poslanik-npr-stefano-baldi-vrachiha-ezhegodnite-nagradi-dzhovani-falkone-v-grada.html", "text": "Кметът Атанас Камбитов и италианският посланик Н.Пр. Стефано Балди  връчиха ежегодните награди „Джовани Фалконе“ в Благоевград, предаде репортер на Радио „Фокус“- Пирин. Призове бяха връчени на  магистратите  Емилиян Костов - прокурор при Районна прокуратура град Оряхово, Захарин Захариев - съдия от Бургаския окръжен съд, Росица Славова - прокурор при Специализирана прокуратура. Дадена бе награда и на Никола Гратери - прокурор от Калабрия, Италия  (прокурор по делото „Брендо“). Отличие в категория „Магистрати“ получи и Татяна Андонова - съдия и заместник-председател на Окръжен съд- Благоевград. За добрата си работа в същата категория бяха наградени още Емил Дончев, Христо Георгиев, Иван Гешев, Георги Мойсев, Калин Близнаков, Милко Първанов, Евгения Станкова, Галя Георгиева, Станислава Полетинска, Нина Вълчева. Сред отличените полицаи се наредиха различни екипи, дирекции и отдели към Министерство на вътрешните работи от цялата страна. Те бяха номинирани за дългогодишната си работа и висок професионализъм в ефективната борба с престъпността. По време на тазгодишната церемония по връчване на наградите в памет на италианския магистрат Джовани Фалконе бяха връчени три извънредни награди. Призовете бяха за Александър Балев, директор на „Социално подпомагане“ – Благоевград, за принос в борбата срещу разпространението и употребата на наркотици и за изработване на адекватна политика срещу наркотиците. Дирекция „Социално подпомагане“- Благоевград получи награда за принос в борбата срещу разпространението и употребата на наркотици и за изработване на адекватна политика срещу наркотиците. Третият приз от извънредните награди отиде при адвокат Георги Тошев, за подпомагане дейностите на ОбСНВ по превенция на наркоманиите и работа по реализиране на интерактивните съдебни процеси с ученици от различни възрасти и студенти.\r\nЛора КАЛЧЕВА", "date": "2017.10.31", "title": "Благоевград: Кметът д-р Атанас Камбитов и италианският посланик Н.Пр. Стефано Балди връчиха ежегодните награди „Джовани Фалконе“ в града"}
{"url": "http://www.focus-news.net/news/2017/10/31/2452467/veliko-tarnovo-detsa-shte-izuchavat-taynite-na-srednovekovnoto-grancharstvo.html", "text": "Великотърновски деца ще изучават тайните и похватите на средновековното грънчарство, съобщиха от пресцентъра на Община Велико Търново. С подкрепата на кмета на Старата столица Даниел Панов над 20 малчугани от Основно училище „Димитър Благоев“ ще могат да посетят работилницата на Самоводската чаршия. На място те ще видят как съвременните пазители на занаята изработват уникалните изделия, прилагайки запазените през вековете похвати и техника на средновековните майстори. \r\nГрупата от третокласници посети Община Велико Търново по повод патронния празник на училището и по случай предстоящия Ден на народните будители. Повече от час децата и техните учителки разговаряха с Даниел Панов по различни теми – за уроците, хобитата, за българската история, култура, традиции и обичаи. \r\nТретокласниците разгледаха кметския кабинет и узнаха как протича малка част от работния ден. Грънчарството, оказало се любимо занимание на децата, стана повод и за организирането на предстоящите посещения в ателието на Самоводската чаршия.\r\nРанното професионално ориентиране също бе тема на разговора. Кметът Даниел Панов посъветва учителите да помогнат на децата и родителите в този процес, чието начало е още в петите класове.", "date": "2017.10.31", "title": "Велико Търново: Деца ще изучават тайните на средновековното грънчарство"}
{"url": "http://www.focus-news.net/news/2017/10/31/2452468/plovdiv-11-godishno-dete-e-postradalo-pri-katastrofa-v-grada.html", "text": "11-годишно дете е пострадало при катастрофа в Пловдив. Това съобщи за Радио „Фокус“ – Пловдив говорителят на ОДМВР - Пловдив. Детето е закарано в болница. Инцидентът е станал около 13.10 часа днес, пред Военна болница. Автомобил със 66-годишен водач се е сблъскал с друга кола, с водач на 24 години. Детето е било в първата кола.\r\nЦветана ТОНЧЕВА", "date": "2017.10.31", "title": "Пловдив: 11-годишно дете е пострадало при катастрофа в града"}
{"url": "http://www.focus-news.net/news/2017/10/31/2452469/natsionalniyat-flag-shte-bade-izdignat-pred-prezidentskata-institutsiya-po-povod-denya-na-narodnite-buditeli.html", "text": "В Деня на народните будители, 1 ноември, ще се проведе традиционната церемония по издигане на националния флаг пред президентската институция, съобщиха от прессекретариата на държавния глава. \r\nВ 10.00 часа президентът и върховен главнокомандващ на Въоръжените сили Румен Радев ще приеме почетния строй на Националната гвардейска част. \r\nСлед церемонията държавният глава ще проведе среща от 10.20 часа на „Дондуков“ 2 с ръководители на институции в областта на науката, образованието, културата и изкуството. \r\nВ 14.00 часа държавният глава ще участва в тържественото събрание на Българската академия на науките по случай Деня на будителите и ще връчи наградите за млади и най-млади учени на БАН –„Професор Марин Дринов“ и „Иван Евстатиев Гешов“. \r\nКонкурсът цели да открие и стимулира талантливите млади учени в Академията, да им позволи по-рано и успешно да осъществят международни научни контакти, да подпомогне тяхното развитие и израстване, както и да направи работата в науката по-привлекателна за млади и даровити специалисти в България. \r\nСъбитието ще се проведе в Големия салон на Българската академия на науките.", "date": "2017.10.31", "title": "Националният флаг ще бъде издигнат пред президентската институция по повод Деня на народните будители"}
{"url": "http://www.focus-news.net/news/2017/10/31/2452470/bisera-borisova-psiholog-nyakoi-hora-sa-po-chuvstvitelni-kam-preminavaneto-kam-zimnoto-chasovo-vreme.html", "text": "Някои хора са по-чувствителни към преминаването към зимното часово време. Това каза за Радио „Фокус“- Пирин Бисера Борисова, психолог от Благоевградска област. Според нея процеса на адаптация за всеки един човек е различен, на някои може да отнеме 3 дни, на други 1 седмица, тъй като всеки организъм е индивидуален. Борисова подчерта, че при пътувания в страни с друга часова зона организмът също се стресира. „Това зависи и от разликата във времето – ако става въпрос за 2 часа разлика, това не е чак такъв проблем и човек се настройва, но ако говорим за 7-8 часа разлика, тогава хората преодоляват по-трудно часовата разлика“, поясни Борисова. По думите ѝ като цяло адаптацията на организма към промените зависи от индивидуалната психика и начина, по който организмът ни приема промените.\r\nЛивия НИНОВА", "date": "2017.10.31", "title": "Бисера Борисова, психолог: Някои хора са по-чувствителни към преминаването към зимното часово време"}
{"url": "http://www.focus-news.net/news/2017/10/31/2452471/sport-evropeyskoto-parvenstvo-po-tezhka-atletika-prez-2018-g-shte-se-provede-v-albaniya.html", "text": "Вицепрезидентът на Европейската федерация по тежка атлетика Ян Таалтс съобщи, че Европейското първенство през 2018 г., чийто домакин първоначално щеше да е Турция, ще се проведе в столицата на Албания.\r\nРешението за пренасянето на мястото на провеждане първенството е взето заради невъзможността турските атлети да участват на него заради наказание, наложено  от Международната федерация по тежка атлетика върху турската федерация. \r\nТурнирът ще се проведе от 23 март до 1 април 2018 г. в Тирана Виктор Турмаков", "date": "2017.10.31", "title": "Спорт: Европейското първенство по тежка атлетика през 2018 г. ще се проведе в Албания"}
{"url": "http://www.focus-news.net/news/2017/10/31/2452472/balgarskiyat-evrokomisar-mariya-gabriel-v-rumaniya-regionat-na-yugoiztochna-evropa-ima-potentsial-da-oformi-tsifrovoto-badeshte-na-es.html", "text": "Българският еврокомисар по цифровата икономика и общество Мария Габриел  даде началото на Втория Международен цифров форум, посветен на Индустрия 4.0 и стартъпите, който се провежда в Румъния, предава  Представителството на ЕК в България. \r\nСъбитието събра политици, мениджъри на цифрови компании от няколко страни от Югоизточна Европа /включително от България/, неправителствени организации и граждани за дебат как да се насърчи цифровизацията на европейската индустрия, за да извлекат бизнесът и европейците максимална полза от цифровите технологии. \r\n\"Европейската комисия е ангажирана с подкрепата за иноваторите, каквито виждаме все повече не само в Румъния, но и в другите страни от Югоизточна Европа. Това е регион с голям потенциал, когато става въпрос за цифрови иновации. Трябва да намерим начин да развием този потенциал и да се възползваме от възможностите на европейските лаборатории и изследователски центрове. За да постигнем това, Европейската комисия сме разработили амбициозни инструменти, които вярвам, че ще бъдат използвани максимално от иноваторите в региона\", заяви еврокомисарят Мария Габриел. \r\nТя открои по-специално два инструмента, единият от които е инициативата \"Иновационен радар\". Той идентифицира потенциални иноватори в научноизследователски и иновационни проекти, финансирани от ЕС. Този радар вече работи – следващата седмица в Будапеща ще бъде връчена наградата за \"Иновационен радар 2017 г\". \r\nБългарският еврокомисар отдаде приоритетно значение и на друга ключова инициатива, когато става въпрос за укрепване на индустриалните способности на Европа за цифрово бъдеще:  хъбовете за цифрови иновации. \r\n\"Със 100 милиона евро годишно Европейската комисия подкрепя създаването на такива хъбове в държавите-членки.  Днес тези центрове подпомагат 600 иновационни експеримента и повече от 1200 стартиращи фирми в цифровата им трансформация. Моята амбиция е осигуреният бюджет от 300 милиона евро за следващите три години да допринесе за изграждането на цифрови хъбове във всеки регион на Европа\", подчерта Мария Габриел. \r\nЗа да бъдат успешно използвани инструментите на ЕС, според еврокомисаря по цифровата икономика и общество решаващи са цифровите умения. \r\n\"Всеки един европеец  да има базови умения е мой приоритет. Те са ключ не само към успеха на европейската индустрия, но и към по-добри възможности за гражданите, каквито предоставят цифровите технологии\", категорична бе тя. Мария Габриел наблегна силно, че бъдещето на Европа е дигитално, а регионът на Югоизточна Европа, демонстриращ своя цифров потенциал,  може да играе водеща роля в оформянето на това бъдеще.", "date": "2017.10.31", "title": "Българският еврокомисар Мария Габриел в Румъния: Регионът на Югоизточна Европа има потенциал да оформи цифровото бъдеще на ЕС"}
{"url": "http://www.focus-news.net/news/2017/10/31/2452473/daily-sabah-parvata-proizvedena-v-turtsiya-shturmova-karabina-izliza-na-iznos.html", "text": "Първата проектирана и произвеждана в Турция щурмова карабина МПТ-76 е изляза на износ. Според източници от турската оръжейна индустрия, говорещи при условие за анонимност, частните компании „Калекалъп“ и „Шаршилмаз“ са получили заповед да започнат масовото производство на оръжието, пише  Daily Sabah.\r\nКарабината МПТ-76 в момента е в инвентара на турските въоръжени сили и цели заменянето на германските Г-3, които са на въоръжение в момента и да намали зависимостта на страната от чужди производители.  Правителствената „Корпорация за механична и химична индустрия“, „Калекалъп“ и „Шаршилмаз“ ще произведат съответно 20, 15 и 10 хил. карабини. \r\nОбщо 450 броя от модела са доставени на Сомалия, а признатата единствено от Турция Севернокипърска турска република е поръчала 2500 от тях. \r\nСлед успешното преминаване през 47 изпитания на НАТО, карабината МПТ-76 наречена на турския акроним за „Национална пехотна карабина“ и на калибъра си от 7,62 мм, е определена за „ефективна колкото Г-3, надеждна като АК-47 и практична като М-16“.  Тя има ефективен обхват от 600 метра и може да изстреля 700 куршума в минута при първоначална скорост от 800 метра в секунда. Огънят с нея може да се води автоматично и полуавтоматично. Върху МПТ-76 ще има възможност да се добавят и допълнения като мерници за нощно виждане.  Виктор Турмаков", "date": "2017.10.31", "title": "Daily Sabah: Първата произведена в Турция щурмова карабина излиза на износ"}
{"url": "http://www.focus-news.net/news/2017/10/31/2452474/api-shofyorite-da-karat-vnimatelno-prez-prohoda-petrohan-zaradi-sanitarna-sech-prez-sledvashtite-10-dni.html", "text": "Шофьорите да карат внимателно през прохода „Петрохан“. През следващите 10 дни в участъка от билото до Малка Бързия в посока Монтана горските стопанства ще извършват санитарна сеч на дървета извън обхвата на пътя. Целта е повишаване безопасността на движение през зимните месеци. Това съобщиха от пресцентъра на Агенция \"Пътна инфраструктура\".\r\nНеобходимо е шофьорите да карат внимателно, да спазват сигнализацията и указанията на контролните органи. Възможно е за кратки интервали от време движението да се спира за почистване на платното от падналите дървета и клони.", "date": "2017.10.31", "title": "АПИ: Шофьорите да карат внимателно през прохода „Петрохан“ заради санитарна сеч през следващите 10 дни"}
{"url": "http://www.focus-news.net/news/2017/10/31/2452475/vavezhda-se-trimesechna-vinetka-za-lekite-avtomobili-ot-1-yanuari-tsenata-shte-e-54-lv.html", "text": "Въвежда се тримесечна винетка за леки автомобили под 3.5 тона от 1 януари 2018 г.  Това се предвижда в проект на постановление за изменение и допълнение в Наредбата за условията и реда за събиране на таксите за ползване на пътната инфраструктура по Закона за пътищата. С промените се определя и нов срок за действие на годишните винетки – една година от датата на купуване, а не както досега за календарна година, което ще важи за всички пътни превозни средства (ППС), независимо от категорията и държавата на регистрация. Това съобщиха от пресцентъра на МРРБ.\r\nЦената на новата тримесечна винетка ще е 54 лв. Тя е определена от Института за икономически изследвания към Българската академия на науките, която изготви „Анализ за изчисляване и определяне на размера на тримесечна винетна такса за ППС от Категория 3, както и оценка на приходите от винетни такси“ по поръчка на Агенция „Пътна инфраструктура“. \r\nВ изготвения и приет от АПИ анализ, определянето на цената на тримесечната винетка е осъществено, чрез принципа на пропорционалност, т.е. цената на тримесечната винетка да е по-висока от месечната и по-ниска от годишната, при спазена пропорционалност за намаляваща стойност с увеличаване срока на валидност. Това се налага от правилото колкото по-дълъг е периодът, толкова по-малка да е заплащаната цена. Така получената референтна стойност за ден при тримесечна винетка  е определена цената на тримесечната винетка за леки автомобили в размер на 54 лв. или 28 евро. \r\nЦените на останалите винетни стикери за леки автомобили се запазват. Годишната винетка за леки автомобили ще струва 97 лв., а месечната 30 лв. Седмичната ще се таксува по 15 лв. \r\nПроектът на постановление за изменение и допълнение в Наредбата за условията и реда за събиране на таксите за ползване на пътната инфраструктура по Закона за пътищата може да бъде видян в Портала за обществени консултации, както и на сайта на МРРБ.", "date": "2017.10.31", "title": "Въвежда се тримесечна винетка за леките автомобили от 1 януари, цената ѝ ще е 54 лв."}
{"url": "http://www.focus-news.net/news/2017/10/31/2452476/d-r-mariya-paslar-tarakliyski-darzhaven-universitet-balgarskoto-konsulstvo-v-tarakliya-shte-dade-vazmozhnost-za-novi-investitsionni-proekti-i-otkrivane-na-novi-rabotni-mesta.html", "text": "Българското консулство в Тараклия ще даде възможност за нови инвестиционни проекти и откриване на нови работни места. Това каза за Радио „Фокус“ ректорът на Тараклийския държавен университет „Г. Цамблак“ д-р Мария Паслар по повод откриването на втората българска консулска служба в Тараклия. По думите ѝ консулството ще улесни българите от Южна Молдова във времево и финансово отношение, за да могат да получават по-лесен достъп до различни услуги. \r\n„Освен това се открива възможност и за разширяване на двустранните отношения с България в много области - икономика, култура, образование. Тази постоянна и засилена грижа от страна на България ние, бесарабските българи, усещаме постоянно. За последните 30 г. България е направила не малко за Тараклия – финансовото подпомагане на различни учебни заведения и културни институции, проектът за пречистване на питейна вода в Тараклийския регион, огромната финансова подкрепа на Тераклийския държавен университет, както и неговото методическо подпомагане. Учебните заведения и културните учреждения имат възможност да участват и в проекта „Българският език зад граница“. За това ние изразяваме огромна благодарност на Република България“, каза д-р Паслар.\r\nОт думите ѝ стана ясно, че на 5 октомври е подписано споразумение за създаване на българо-молдовски образователен консорциум между Тараклийския държавен университет и две от най-големите български висши учебни заведения – Великотърновския университет „Св. Св. Кирил и Методи“ и Русенския университет „Ангел Кънчев“. „Сигурни сме, че това ще даде нови възможности за развитие на нашия университет – и за съвместно обучение, и за придобиване на европейски дипломи“, каза още тя.\r\nД-р Паслар уточни, че много от студентите бакалаври избират да продължат образованието си в България. „Даже имаме випусници от Тараклийския държавен университет, които са защитили докторска степен в България и вече работят като преподаватели – т.е. имаме вече свои възпитаници, които се занимават с учителска дейност в родината“, обясни тя.", "date": "2017.10.31", "title": "Д-р Мария Паслар, Тараклийски държавен университет: Българското консулство в Тараклия ще даде възможност за нови инвестиционни проекти и откриване на нови работни места"}
{"url": "http://www.focus-news.net/news/2017/10/31/2452477/reuters-irak-se-podgotvya-da-poeme-kontrol-na-granichnite-punktove-mezhdu-kyurdskata-avtonomiya-i-siriya.html", "text": "Иракска военна делегация се готви да поеме контрол над границата между Сирия и Кюрдската автономия, предава  Reuters.\r\nСпоред официално заявление на иракската армия нейният началник щаб генерал-лейтенант Отман ал Гани ще посети т.нар. „Триъгълник Фиш-Кабур“, оформен между иракско-турско-сирийската граница в Северозападен Ирак.  Посещението цели да поеме „контрол над международната граница“ и специално дан граничните пунктове „Ал Халил“ и „Фиш-Кабур“. \r\nПредставителите на иракските власти съобщиха по-рано, че иракски граничари са поели контрол над граничен пункт „Ал Халил“, свързващ Иракски Кюрдистан с Турция.  Виктор Турмаков", "date": "2017.10.31", "title": "Reuters: Ирак се подготвя да поеме контрол на граничните пунктове между Кюрдската автономия и Сирия"}
{"url": "http://www.focus-news.net/news/2017/10/31/2452478/sevdalina-arnaudova-kam-denitsa-zlateva-ne-pomnish-li-kolko-pati-idvashe-pri-boyko-borisov-zad-garba-na-korneliya-ninova.html", "text": "Не помниш ли колко пъти идваше при Бойко Борисов в централата на ГЕРБ на НДК зад гърба на Корнелия Нинова. Това написа във \"Фейсбук\" пиарът на премиера Бойко Борисов и ръководител на правителствената информационна служба Севдалина Арнаудова във връзка с днешните въпроси на заместник-председателя на БСП Деница Златева дали са фалшиви новините, че  лично премиерът Бойко Борисов се е обадил на Корнелия Нинова, за да покани Златева да остане на поста в правителството му и че са имали личен разговор с него по този въпрос. \"Фокус\" публикува поста на Севдалина Арнаудова без редакторска намеса:", "date": "2017.10.31", "title": "Севдалина Арнаудова към Деница Златева: Не помниш ли колко пъти идваше при Бойко Борисов зад гърба на Корнелия Нинова"}
{"url": "http://www.focus-news.net/news/2017/10/31/2452479/blagoevgrad-nagrazhdavat-zhurnalisti-v-konkursa-sartse-i-slovo-sreshtu-narkotitsite-v-pamet-na-irlandskata-zhurnalistka-veronika-gerin.html", "text": "На тържествена церемония в Благоевград ще бъдат наградени  журналисти, отразявали борбата с наркотичните вещества в конкурса „Сърце и слово срещу наркотиците“.  Събитието ще се проведе на 2 ноември (четвъртък)  от 11:00  часа в зала „22 септември”. Това съобщиха от пресцентъра на Община Благоевград.\r\nНачалото на ежегодната церемония по награждаване на журналисти и най-добър журналистически материал  ще започне с изпълнение на емблематичните артисти от  Ансамбъл „Пирин“.   \r\nВ тазгодишното издание на конкурса, номинациите са в няколко категории. Журналисти ще се състезават в категория „ Печатни издания“, в „Електронни медии“, „Документално кино“ . Ще бъде връчена и награда за подпомагане.  В зала „22 септември“ ще пристигнат журналисти както от България, така и от Ирландия.  \r\nКонкурсът „Сърце и слово срещу наркотиците” се организира от Общински съвет по наркотични вещества, с  подкрепата на община Благоевград и Посолството на Ирландия в София. Той е в памет на ирландската журналистка Вероника Герин. Конкурсът стартира за първи път през 2007 г.\r\nИрландската журналистка  Вероника Герин е разстреляна показно по поръчка на наркодилъра Джон Гилиган на 26-ти юни 1996 г. –   Международния ден за борба с наркоманиите, заради нейните разследващи  материали,  доказващи вината на Гилиган.\r\nЧрез конкурса се почита   паметта  на всички журналисти, които са загинали, защитавайки обществено значими каузи.", "date": "2017.10.31", "title": "Благоевград: Награждават журналисти в конкурса „Сърце и слово срещу наркотиците“ в памет на ирландската журналистка Вероника Герин"}
{"url": "http://www.focus-news.net/news/2017/10/31/2452480/vezhdi-rashidov-gerb-komisiite-po-kultura-na-evropeyskite-strani-shte-podkrepyat-balgarskoto-evropredsedatelstvo.html", "text": "Франция подкрепи предложението на Вежди Рашидов председателите на парламентарните комисии по култура на страните членки на ЕС да се срещнат в София в първата половина на 2018 г. по време на Българското европредседателство. Това стана днес във френския Сенат по време на срещата на Вежди Рашидов с председателя на Комисията по култура Катрин Морен-Дезайи и с председателя на групата за приятелство с България - сенатор Лоик Ерве, съобщиха от пресцентъра на ПП ГЕРБ. На срещата присъства и българският посланик в Париж Ангел Чолаков. \r\nКатрин Морен-Дезайи поздрави Рашидов за амбицията му парламентарните комисии по култура на страните-членки да обединят усилия за законодателни инициативи за категорична борба с незаконния трафик на културни ценности, за защита на авторските права и за опазването на културното наследство. „Това е трансевропейска инициатива, която всички заедно трябва да подкрепим“, заяви Катрин Морен-Дезайи. Френските домакини отбелязаха и заслугите на Вежди Рашидов за впечатляващото представяне на българската култура във Франция в последните години, както и за създаването на условия за реципрочни френски културни прояви у нас.", "date": "2017.10.31", "title": "Вежди Рашидов, ГЕРБ: Комисиите по култура на европейските страни ще подкрепят Българското европредседателство"}
{"url": "http://www.focus-news.net/news/2017/10/31/2452481/pazardzhik-podmenyat-ostaryala-vodoprovodna-mrezha-po-dve-ulitsi-vav-velingrad.html", "text": "По инициатива на кмета на Община Велинград д-р Костадин Коев и управителя на ВиК-дружеството Георги Мяшков, поради амортизираната водопроводна мрежа, причиняваща чести аварии и големи загуби на вода от течове от остарелите тръби, бе извършен ремонт и подмяна на водопроводната мрежа на улиците ул. „Лесничей Попов” и ул. „Йорданка Чанкова”. Това съобщи за Радио „Фокус“ – Пазарджик Бояна Кирилова от общинската администрация. Тя обясни, че асфалтовата настилка на улица „Лесничей Попов” е изцяло възстановена, а асфалтирането на ул. „Йорданка Чанкова” ще се извърши напролет, поради лошите климатични условия. „Един от основните приоритети на кмета Коев е водоснабдяването на Велинград и обновяването на инфраструктурата“, коментира Кирилова и уточни, че това е поредната ремонтирана улица в града.\r\nВаня НИКОЛОВА", "date": "2017.10.31", "title": "Пазарджик: Подменят остаряла водопроводна мрежа по две улици във Велинград"}
{"url": "http://www.focus-news.net/news/2017/10/31/2452482/denitsa-zlateva-sreshtite-mi-s-boyko-borisov-nikoga-ne-sa-bili-tayna-i-za-tyah-sam-informirala-izpalnitelnoto-byuro-na-bsp.html", "text": "Срещите ми с Бойко Борисов никога не са били тайна и за тях съм информирала Изпълнителното бюро на БСП. Това се посочва в позиция на заместник-председателя на Националния съвет на БСП Деница Златева, изпратена до медиите от пресцентъра на БСП.\"Като ресорен вицепремиер по председателството бях поканена на разговор от г-н Борисов в централата на ГЕРБ, на който предоставих цялата информация по подготовката на България за председателството на Съвета на ЕС. На втората среща му отказах да бъда част от настоящия кабинет. Двете срещи никога не са били тайна и за тях съм информирала Изпълнителното бюро на НС на БСП\", пише в позицията си Деница Златева.", "date": "2017.10.31", "title": "Деница Златева: Срещите ми с Бойко Борисов никога не са били тайна и за тях съм информирала Изпълнителното бюро на БСП"}
{"url": "http://www.focus-news.net/news/2017/10/31/2452483/beliyat-dom-donald-tramp-nyama-da-poseti-demilitariziranata-zona-mezhdu-severna-i-yuzhna-koreya.html", "text": "Представител на Белия дом съобщи, че президентът на САЩ Доналд Тръмп няма да посети демилитаризираната зона, разделяща Корейския полуостров по време на посещението му в Южна Корея следващата седмица, предаде  AFP.\r\n„Президентът няма да посети демилитаризираната зона. Няма достатъчно време в графика му“, заяви представителят на Белия дом.  Виктор Турмаков", "date": "2017.10.31", "title": "Белият дом: Доналд  Тръмп няма да посети демилитаризираната зона между Северна и Южна Корея"}
{"url": "http://www.focus-news.net/news/2017/10/31/2452484/vitsepremierat-valeri-simeonov-shte-posreshtne-denya-na-narodnite-buditeli-v-kalofer.html", "text": "Заместник министър-председателят Валери Симеонов ще присъства утре, 1 ноември, на тържествата по случай Деня на народните будители в Калофер, съобщиха от правителствената информационна служба.\r\nПразничната програма ще започне в 11.00 часа с приветствие от кмета на община Калофер Румен Стоянов и тържествено слово от директора на музей „Христо Ботев“ Ася Николова. След това вицепремиерът Симеонов ще предаде на музея бастуна на даскал Ботьо Петков, дарен от Центъра за българска култура в град Одеса.", "date": "2017.10.31", "title": "Вицепремиерът Валери Симеонов ще посрещне Деня на народните будители в Калофер"}
{"url": "http://www.focus-news.net/news/2017/10/31/2452485/asharq-al-awsat-mahmud-abbas-zayavi-che-badeshtoto-pravitelstvo-na-palestina-tryabva-da-priznae-izrael.html", "text": "Президентът на Палестинската автономия Махмуд Аббас заяви, че няма да приеме назначението на който и да е министър, който не е признал публично Израел, в следващото правителство на палестинско национално единство, пише саудитският   Asharq Al-Awsat.\r\n„Всяко правителство трябва да се придържа към споразуменията на  Организацията за освобождение на Палестина“, заяви Аббас по време на среща с израелски депутати и министри. Думите му, публикувани в израелски медии, предизвикаха дебат. Въпреки, че палестинските източници смятат, че изтеклите коментари са неточни, президентството не е излязло с официално опровержение. \r\n„Хамас“ се въздържа от коментар, за да избегне вътрешно напрежение, докато се води подготовка за предаването на Ивицата газа на палестинското правителство. Източници от „Фатах“ на свой ред заявиха, че всяко бъдещо правителство ще трябва да се придържа към споразуменията, сключени от Организацията за освобождение на Палестина, но „никой няма да иска от „Хамас“ като движение, да признае Израел“. \r\nСъщевременно палестинският президент обвини израелския министър-председател Бенямин Нетаняху, че се опитва да провали подновяването на израелско-палестинските преговори. „Нетаняху не иска да подновява мирния процес. Той смята, че ще стоя и ще защитавам окупацията“, заяви Аббас.  Виктор Турмаков", "date": "2017.10.31", "title": "Asharq Al-Awsat: Махмуд Аббас заяви, че бъдещото правителство на Палестина трябва да признае Израел"}
{"url": "http://www.focus-news.net/news/2017/10/31/2452486/tenis-anastasiya-pavlyuchenkova-pobedi-angelik-kerber-na-tenis-turnira-v-chzhuhay.html", "text": "Рускинята Анастасия Павлюченкова удържа победа над германката Ангелик Кербер с  6:3, 3:6, 6:2 на тенис-турнира в китайския град Чжухай. \r\nНа следващата игра в турнира Павлюченкова  ще се срещне с австралийката Ашли Барти.  Виктор Турмаков", "date": "2017.10.31", "title": "Тенис: Анастасия Павлюченкова победи Ангелик Кербер на тенис турнира в Чжухай"}
{"url": "http://www.focus-news.net/news/2017/10/31/2452487/plamen-manushev-gerb-evropeyskiyat-fond-za-otbrana-shte-povishi-sigurnostta-v-es.html", "text": "Европейският фонд за отбрана, който залага на инвестиции в научно-изследователската дейност и оборудването, ще повиши сигурността в ЕС. Той ще повлияе и за намаляване на разходите, тъй като ще допринесе за интегрирането на европейската отбранителна индустрия. Това коментира пред жители на варненския район „Младост” вицеадмирал Пламен Манушев, народен представител, а отскоро и областен координатор на ПП ГЕРБ-Добрич, съобщиха от пресцентъра на ПП ГЕРБ – Варна.\r\nВ качеството си на заместник-председател на Парламентарната асамблея на НАТО той разясни организацията на работа и приоритетите на алианса, като увери, че общата европейска политика за сигурност и отбрана не е алтернатива на НАТО, а неизменна част от нея. „Много се спекулира и с действията на НАТО на източния фланг и в частност в черноморския регион. Те не са признак за подготвяни военни действия, а показват, че не сме сами, че сме част от боеспособните сили на алианса”, подчерта вицеадмирал Манушев. Той бе категоричен, че проектът за строителството на двата модерни патрулни кораба е изключително важен за модернизацията на флота ни. „Тези съвременно оборудвани многофункционални модулни кораби ще служат на страната ни и през следващите десетилетия ще имат важна роля за защита на интересите на България в морските пространства”, отчете народният представител.\r\nПо думите му българската отбранителна индустрия трябва да се възползва от възможностите, които предлагат двете направления на новия фонд на ЕС. „След 2020 г. неговият бюджет ще възлиза на около 5 млрд. евро годишно, като за научно-изследователска дейност догодина се осигуряват 90 милиона евро. Безвъзмездно финансиране от 500 млн. евро се отпуска и за съвместното разработване и придобиване на нови отбранителни технологии. Целта е да се реализират проекти, които са в резултат от тясно сътрудничество между държавите-членки”, поясни Пламен Манушев.\r\nПо повод охраната на българските граници, които са и външни за ЕС, народният представител изтъкна високата оценка, която получаваме от своите чуждестранни партньори и допълни, че при увеличаване на миграционния натиск можем да разчитаме на допълнително техническо оборудване и подкрепата на специално обучени гранични служители по линия на Фронтекс.\r\nОтносно предстоящото българско председателство на Съвета на ЕС Пламен Манушев коментира, че интеграцията на Западните  Балкани е във фокуса и на ЕС, и на НАТО, а благодарение на активната роля на правителството и лично на премиера Бойко Борисов страната ни вече има водеща роля в това отношение.\r\nСрещата в „Младост” се състоя по инициатива на районния ръководител на ГЕРБ и зам.-председател на ОбС д-р Лидия Маринова, както и на общинските съветници от партията Калина Пеева и Станислав Иванов, който оглавява финансовата комисия към ОбС – Варна.", "date": "2017.10.31", "title": "Пламен Манушев, ГЕРБ: Европейският фонд за отбрана ще повиши сигурността в ЕС"}
{"url": "http://www.focus-news.net/news/2017/10/31/2452488/varna-dvama-18-godishni-mladezhi-sa-postradali-pri-katastrofa-na-bul-levski.html", "text": "Двама младежи на 18 години са пострадали при катастрофа на бул. „Левски“ във Варна. Това съобщиха от пресцентъра на ОДМВР – Варна. Днес, минути преди 16.00 часа, на бул. „Васил Левски”, в платното за движение в посока изхода на града, е възникнало пътнотранспортно произшествие.\r\nВодачът на лек автомобил „Опел” Л.П. (18 г.) от Варна, по време на движението си, губи контрол над автомобила и се преобръща по таван вляво. Младежът и неговият спътник (също на 18 г.) са отведени за преглед в болнично заведение, към момента не са установени тежки травми. Работата по случая продължава.", "date": "2017.10.31", "title": "Варна: Двама 18-годишни младежи са пострадали при катастрофа на бул. „Левски“"}
{"url": "http://www.focus-news.net/news/2017/10/31/2452489/pravitelstvoto-na-moldova-ministar-predsedatelyat-pavel-filip-se-sreshtna-s-balgarskiya-vanshen-ministar.html", "text": "Министър-председателят на Молдова Павел Филип проведе среща с външния министър на България Екатерина Захариева. Диалогът между тях е фокусиран върху развитието на двустранните отношения, като двете страни са обърнаха специално внимание на реформите в образователната и правосъдната система в Молдова, предаде сайтът на правителството на Молдова.\r\n„Правосъдната реформа не е проста, резултатите се постигат с времето и е важно да не се бърка реалната ситуация със съществуващото възприятие за нея“, заяви Филип. Междувременно двете страни подчертаха важността на инвестициите в човешките ресурси.\r\n„Цялото богатство на Молдова е народът ѝ и ние можем да развием страната единствено въз основа на образованието“, добави министър-председателят. В този контекст Захариева заяви, че България желае да помогне на страната в организирането на образователния процес. Тя добави, че страната ѝ е готова да предостави на Молдова подкрепа по нейния път на европейска интеграция. \r\nДвамата обсъдиха и възможността за засилването на икономическото сътрудничество, както и ситуацията с българското малцинство в Молдова. Павел Филип приветства решението на българските власти да открият българско консулство в град Тараклия.  Виктор Турмаков", "date": "2017.10.31", "title": "Правителството на Молдова: Министър-председателят Павел Филип се срещна с българския външен министър"}
{"url": "http://www.focus-news.net/news/2017/10/31/2452490/yunion-ivkoni-za-katastrofata-s-tehen-avtobus-kompromis-sas-sigurnostta-na-patnitsite-ne-sme-i-nyama-da-napravim.html", "text": "Категорично твърдим, че компромис със сигурността на пътниците не сме и няма да направим. Това се посочва в отворено писмо от „Юнион Ивкони\". „Фокус“ публикува писмото без редакторска намеса:", "date": "2017.10.31", "title": "„Юнион Ивкони“ за катастрофата с техен автобус: Компромис със сигурността на пътниците не сме и няма да направим"}
{"url": "http://www.focus-news.net/news/2017/10/31/2452491/ministar-tsetska-tsacheva-informira-sindikalnite-organizatsii-za-proektobyudzheta-za-2018-g.html", "text": "Като продължение на поетия ангажимент, министърът на правосъдието Цецка Цачева информира днес на работна среща представителите на Синдиката на служителите в затворите в България /ССЗБ/ и Синдикат „Охрана“, че окончателните параметри на проекта на държавния бюджет на Република България за 2018 г. са приети с решение на Министерския съвет и са внесени в Народното събрание, съобщиха от пресцентъра на Министерството на правосъдието. С проекта са осигурени средства за персонал, които позволяват увеличаване на основните възнаграждения в двете главни дирекции – Главна дирекция „Изпълнение на наказанията“ и Главна дирекция „Охрана“ - с 5 % от началото на следващата година. \r\n„В рамките на закона ще бъде търсена възможност за удовлетворяване и на други искания, поставени от вас“, изтъкна на срещата министър Цачева и благодари на синдикалните организации за добрия диалог между тях и Министерството на правосъдието.\r\nНа срещата днес, която е третата в рамките на 10 дни, стана ясно още, че работната група, която има за цел унифициране на правилата за формиране на допълнително възнаграждение за постигнати резултати в служебната дейност на служителите в  двете главни дирекция, ще се събере в спешен порядък до дни, за да изготви необходимата нормативна основа.\r\nНа заседанието присъстваха още ресорният заместник-министър проф. Николай Проданов, Свилен Цветанов - временно изпълняващ длъжността главен директор на ГДИН, Георги Жеков - главен директор на ГДО, Христо Илков - председател на Управителния съвет на ССЗБ, Петко Чалъков - председател на УС на синдикат „Охрана“, представители на ръководствата на двата синдиката.", "date": "2017.10.31", "title": "Министър Цецка Цачева информира синдикалните организации за проектобюджета за 2018 г."}
{"url": "http://www.focus-news.net/news/2017/10/31/2452492/vitsepremierat-valeri-simeonov-prie-natsionalno-predstavitelni-organizatsii-na-i-za-horata-s-uvrezhdaniya.html", "text": "Заместник министър-председателят по икономическата и демографската политика Валери Симеонов прие представители на 15 национално представителни организации на и за хората с увреждания. На срещата те изразиха своите предложения относно оценката на увреждания и работоспособността. Това съобщиха от правителствената информационна служба.\r\nВицепремиерът Симеонов потвърди, че към момента работата по реформата не е приключила и че се разработват концепции за медицинската експертиза и оценка на работоспособността. Той изрази солидарността си с хората с увреждания относно тежките процедури, през които те преминават, често свързани с дълго чакане и разтакаване из административни структуриq и категоричната си позиция, че тази практика трябва да бъде прекратена.\r\nХората с увреждания предложиха своето партньорство в дискутираните области, което вицепремиерът прие. Срещата завърши с консенсус, че диалогът трябва и ще продължи, за да се търсят най-добрите решения. Представителите на организациите благодариха на вицепремиера за разбирането и му подариха Библия.", "date": "2017.10.31", "title": "Вицепремиерът Валери Симеонов прие национално представителни организации на и за хората с увреждания"}
{"url": "http://www.focus-news.net/news/2017/10/31/2452493/chosun-ilbo-komponenti-proizvedeni-ot-zapadni-kompanii-sa-izpolzvani-v-severnokoreyskata-raketna-programa.html", "text": "Председателят на съвета на експертите, извършващи надзор над санкциите спрямо КНДР на Съвета за сигурност на ООН, Хю Грифитс съобщи, че големи западни компании, включително и такива от Великобритания, са произвели части за севернокорейските ракети, пише южнокорейският ежедневник  „Чосун Илбо“.\r\nЕкспертът заяви, че сред отломките от севернокорейските ракети, попаднали на територията на Южна Корея през февруари 2016 г. са открити логото на компания производител, както и серийни номера. „Това ни позволи да проследим произхода и начина на доставка. Един компонент, насочващ налягането, е свързан с добре позната компания на запад“, добави той. Компанията не се разкрива, защото в момента сътрудничи на разследването на Грифитс.\r\n„След като т.нар. „трансмитер на налягането“ е бил произведен във Великобритания, компанията го е натоварила незаконно към Тайван“, добави експертът. След това фирмата, която го е закупила - „Роял Тийм Корпорейшън“ я е продала на Северна Корея. \r\nТ.нар. „трансмитри на налягането“ са смятани за стоки с двойна употреба, които могат да се адаптират и за военни цели. 32 вида подобни предмети са включени в списъка на ООН със стоките и технологиите, забранени за продажба и трансфер на Северна Корея. \r\n„Големите западни компании може и да не знаят, че техните части са купувани от Северна Корея“, заяви Грифитс. „По-скоро Северна Корея разчита на бизнесмени от Хонг Конг, Тайван, Пекин и Сингапур, за да придобие оборудване без да разкрива връзки със себе си“, добави той.   Виктор Турмаков", "date": "2017.10.31", "title": "„Чосун Илбо“ : Компоненти, произведени от западни компании, са използвани в севернокорейската ракетна програма"}
{"url": "http://www.focus-news.net/news/2017/10/31/2452494/blagoevgrad-kmetat-na-bansko-georgi-ikonomov-se-sreshtna-s-emblematichniya-italianski-prokuror-nikola-grateri.html", "text": "Кметът на Банско, Георги Икономов, прие на среща при себе си емблематичния италиански прокурор Никола Гратери, прочул се с борбата си срещу италианската мафия и организирана престъпност. Това съобщиха от пресцентъра на Община Банско. Гратери бе част от официална делегация, в която бе още шведът Ерик Леон Марк – генерален секретар на Организацията на европейските градове срещу наркотиците, преподавателят в ЮЗУ „Неофит Рилски” – доц. Марияна Шехова-Канелова, д-р Любенова и Магдалена Рахова – инициатори на събитието и работещи към Общинския съвет по наркотични вещества – гр. Благоевград.\r\nПосещението им е във връзка с провеждания от Община Благоевград и Общинския съвет по наркотични вещества към областната община, конкурс в памет на съдия Джовани Фалконе. Всяка година журито в конкурса определя номинации в сферата на борбата с разпространението на наркотици. Тази година Никола Гратери е международният призьор, определен от журито, а от българска страна отличие за работата си в тази сфера получи съдия Галя Георгиева.\r\nГостите разговаряха със своя домакин за пътя, който са извървели в борбата си с тежкия криминален контингент и добрите практики, усвоени в работата. От своя страна Икономов ги запозна с политиката на общината по превенция на зависимостите и провежданите през годините кампании за информиране на подрастващите за рисковете, които ги чакат на улицата.\r\n„От години община Банско работи отлично с Общинския съвет по наркотични вещества – гр. Благоевград по отношение на превенцията на зависимости сред подрастващите. Правили сме кампании, предоставяли сме дори безплатни тестове за наркотици. Затова ще ни бъде интересно да разберем и приложим най-добрите европейски практики по превенция на зависимостите”, коментира градоначалникът на планинския курорт.", "date": "2017.10.31", "title": "Благоевград: Кметът на Банско Георги Икономов се срещна с емблематичния италиански прокурор Никола Гратери"}
{"url": "http://www.focus-news.net/news/2017/10/31/2452495/plovdiv-nad-1000-litra-nelegalen-alkohol-sa-razkriti-v-mikrobus-v-katunitsa.html", "text": "Над 1000 литра нелегален алкохол са разкрити от служители на Митница \"Пловдив\" в микробус в частен имот в Катуница. Това съобщиха за Радио „Фокус“ – Пловдив от митница \"Пловдив\". Проверките са били извършени със съдействието на служители на ОД на МВР - Пловдив. В товарното помещение на микробус, паркиран в двора на имота, е открит еднотонен пластмасов съд, пълен с безцветна течност с мирис на етилов алкохол. При измерване на течността с денситометър е установено алкохолно съдържание – 96,4 % vol. Алкохолът е иззет и са взети проби за лабораторен анализ. Задържан е и товарният микробус, послужил като средство за извършване на нарушението. По случая ще бъде образувано административно-наказателно производство.\r\nОбщо 1217 л. ракия са задържани в цялата страна от митническите служители, в периода 24-27.10.2017 г., при поредица от проверки, включително такива свързани с регистрирани, дерегистрирани и нелегални „казани“.\r\nПри всички случаи на задържана ракия, в рамките на проверките не са представени документи по Закона за акцизите и данъчните складове. Взети са проби и са образувани административно-наказателни производства.", "date": "2017.10.31", "title": "Пловдив: Над 1000 литра нелегален алкохол са разкрити в микробус в Катуница"}
{"url": "http://www.focus-news.net/news/2017/10/31/2452496/ministar-nikolina-angelkova-startira-protsedurata-za-edinna-sistema-za-turisticheska-informatsiya.html", "text": "Предстои да обявим процедурата за Единна система за туристическа информация (ЕСТИ). Вече имаме одобрение на техническото задание от Държавна агенция „Електронно управление“. Това съобщи министърът на туризма Николина Ангелкова пред медии в Русе, съобщиха от пресцентъра на министерството. Тя припомни, че търгът за ЕСТИ беше обявен миналата година, но бе прекратен през 2017 г. заради обжалвания. Междувременно бе създадена агенцията, което наложи съгласуване на документацията преди старта на новия търг. \r\nЕСТИ  трябва да свърже в реално време регистрите на хотелите с Министерството на туризма, с МВР, НАП и общините. Това е много важно както за нас, така и за бизнеса и очакваме да допринесе за още по-голямо повишаване на приходите в туризма, а по този начин и на приноса му към икономиката на България, коментира министър Ангелкова. Тя отбеляза, че над 3,7 млрд. лв. са приходите от международен туризъм за първите 8 месеца на годината. От тях между 800 млн. лв. и 1 млрд. лв. са постъпленията само от Слънчев бряг. \r\nВ активните летни месеци от юни до септември над 5,3 млн. са чуждестранните туристи, посетили нашата страна. Увеличението е 5,7%, подобен ръст очакваме и на туристите за предстоящия зимен сезон, заяви още министърът. Предварителните прогнози сочат, че ръстът на чуждестранните туристи през зимата ще се движи между 5 и 10%, и то на фона на изключително успешния сезон 2016-2017 г. Тогава увеличението беше от 19,6%, като над 1,4 млн. чуждестранни туристи посетиха страната ни. \r\nПо отношение на кадрите министър Ангелкова съобщи, че за предстоящия зимен сезон работодателите вече стартират процедури за наемане на работници от други страни. Според Закона за трудовата миграция и трудовата мобилност работодателите имат възможност 3 месеца да наемат сезонни работници при облекчен режим и съответно за 9 месеца при по-дълга процедура. По тази схема през лятото от Украйна бяха наети 3000 работници, служители имаше и от Молдова, което доказа положителния опит от тази практика. \r\nВ отговор на журналистически въпрос има ли и от кого искане за пълно премахване на преместваемите обекти по морските плажове, министърът посочи, че в подготвения от ведомството Закон за изменение и допълнение на Закона за туризма няма такъв текст. \r\nТя уточни, че подобно предложение е получено в хода на дискусията по планираните промени и като всяка крайна мярка тя трябва да бъде обсъдена.  Има становище от няколко хотелиера, част от членовете на Съюза на собствениците на Слънчев бряг, в посока на пълно премахване на  преместваемите обекти, каза министър Ангелкова. В същото време има отворени писма от двете най-големи работодателски организации в България КРИБ и АИКБ, които са категорично срещу премахването на преместваемите обекти по морските плажове. \r\nПредстои Министерството на туризма да организира обсъждане в близките дни, то трябва да е платформата, чрез която да се коментират предложенията, каза министърът. В текстовете за изменения на закона се предлага уеднаквяване на цялостната архитектурна визия на обектите по морските ивици. Обсъжда се да се въведат типови идейни проекти, които да се спазват от всеки, който иска да има преместваеми обекти, за да се създаде по-добър облик, уточни министър Ангелкова. Това е практиката, възприета от силни в туризма държави като Испания, Франция, Португалия.", "date": "2017.10.31", "title": "Министър Николина Ангелкова: Стартира процедурата за Единна система за туристическа информация"}
{"url": "http://www.focus-news.net/news/2017/10/31/2452497/d-r-mariya-paslar-tarakliyskiyat-darzhaven-universitet-sahranyava-balgarskite-traditsii-i-kultura.html", "text": "Тараклийският държавен университет съхранява българските традиции и култура. Това каза за Радио „Фокус“ ректорът на Тараклийския държавен университет „Г. Цамблак“ д-р Мария Паслар. Тя уточни, че за студентите не е трудно да съхранят езика, тъй като говорят на диалектен български език със своите семейства, а преди да постъпят в университета са изучавали и книжовен български език в училище. „Така че идват при нас с определен опит в езиково отношение, а тук сме се постарали да създадем благоприятна езикова среда, благодарение на преподавателите, които са командировани от Министерството на образованието в България всички говорят на книжовен и литературен език. Освен това всички извънучебни дейности се провеждат на български език. Така че всички имат възможност да учат ежечасно българска книжовна реч“, обясни д-р Паслар.\r\nПо думите ѝ Тараклийският държавен университет традиционно чества Деня на народните будители. „Ние се прекланяме пред паметта на всички възрожденци и революционери. И не забравяме и учителите и отдаваме почит на всички съвременни будители, просветители, духовни дейци и хора, които обучават учениците и им предават своя опит и благодарение на които ние съхраняваме българските традиции в Молдова. Много важно е и това, че радио „Фокус“ предава и тук българските новини от различни области. Особено важни за нас са тези в навечерието на най-големите празници – на 29 октомври, когато е Денят на бесарабските българи, на 1 ноември, на 24 май и т.н. Благодарение на тези предавания ние успяваме да съхраняваме българския дух в Молдова. Така сме сигурни, че ще запазим своето родолюбие и ще го предадем на следващите поколения“, каза още тя.", "date": "2017.10.31", "title": "Д-р Мария Паслар: Тараклийският държавен университет съхранява българските традиции и култура"}
{"url": "http://www.focus-news.net/news/2017/10/31/2452498/pregled-na-mezhdunarodnite-novini-do-18-chasa-agentsiya-fokus.html", "text": "Във вторник Конституционният съд на Испания разпореди отмяната на декларацията за независимост на Каталуния, приета едностранно от регионалното правителство в Барселона миналия петък.\r\n„На пленарно заседание КС отмени временно декларацията за независимост\", разкрива източникът на агенцията.\r\n*** В ранните часове на вторник, 31 октомври, полицията в Шверин, столица на провинция Мекленбург-Предна Померания, арестува 19-годишен гражданин на Сирия, заподозрян в планирането на „сериозно подривно насилие“ с ислямистки фон. Благодарение на действията на спецчастите на полицията и Федералната криминална служба в Германия е предотвратено извършването на „голяма терористична атака“. Това увери министърът на вътрешните работи на ФРГ Томас де Мезиер\r\n„От това, което знаем, арестът е извършен в точното време: достатъчно късно, за да бъде подсигурено събирането на доказателства, и в същото време достатъчно рано, за да се намали рискът от заплахата\", подчерта германският министър, допълвайки, че всички участвали в акцията са свършили „отлична работа\".\r\nОпасността от извършването на терористичен атентат в Германия остава висока. С оглед на продължаващата заплаха за Европа от ислямисткия тероризъм, службите за сигурност работят съвместно с регионални и национални служби, и са в тесни връзки с чуждестранните спецслужби, увери германският християндемократ. \r\nСъгласно разпространената по-рано информация, сириецът е подготвял терористично нападение с експлозив. Разследването е показало, че през месец юли тази младият сириец с инициали Я.А. е започнал да се снабдява с материали за направата на взривно устройство, с което да извърши нападение, което да доведе до възможно по-голям брой жертви. Остава неясно дали сириецът е имал набелязана цел за извършването на атаката.\r\nКъм момента властите все още не представят данни за това дали сириецът е заподозрян в членство в терористична организация. \r\n*** В съвместно изявление по случай 500-та годишнина от Реформацията католици и лутерани поискаха прошка за насилието, избухнало при отцепването на протестантите от Римокатолическата църква.\r\n„Молим за прошка за нашите неуспехи и за начините, по които християните раниха Божието Тяло и се се обиждаха през 500-те г. от началото на Реформацията до днес\", се казва в документа, разпространен от Ватикана и Лутеранската световна Федерация.\r\n*** Представител на Белия дом съобщи, че президентът на САЩ Доналд Тръмп няма да посети демилитаризираната зона, разделяща Корейския полуостров по време на посещението му в Южна Корея следващата седмица.\r\n„Президентът няма да посети демилитаризираната зона. Няма достатъчно време в графика му“, заяви представителят на Белия дом. \r\n*** Налице е „катастрофална\" разлика между направените от държавите обещания за намаляване на емисиите на парникови газове и предприетите действията, необходими за ограничаване на глобалното затопляне до под два градуса по Целзий, предупреди изпълнителният директор на Програмата на ООН по околната среда Ерик Солхайм във вторник, дни преди началото преговорите в Бон.\r\nДори и да са изпълнени, тези доброволни обещания, вписани в Парижкото споразумение за климата, ще доведат до глобално затопляне, в резултат на което ще се появят смъртоносни горещи вълни, мощни бури и нивата на водите в океаните ще се повиши, се казва в годишния отчет за емисиите.\r\n„Правителствата, частният сектор и гражданското общество трябва да преодолеят тази катастрофална разлика\", призова Ерик Солхайм.\r\n***", "date": "2017.10.31", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/10/31/2452499/aktsenti-v-sutreshniya-blok-dobro-utro-balgariya-na-radio-fokus-na-1-noemvri.html", "text": "Защо празнуваме Деня на народните будители на 1 ноември и какви са днешните измерения на будителството? За това ще говорим с историка проф. Пламен Павлов. \r\nКои са съвременните будители и как се пази българщината? Ще си спомним за един пазителите на българския дух в Македония -учителя и поет Панде Ефтимов. Наш гост ще бъде журналистът Костадин Филипов, дългогодишен кореспондент на БНР и БНТ в Скопие. Как България ще отбележи Деня на народните будители? Очаквайте преките включвания на репортерите ни в страната. Ще ви разкажем и кои са будителите на Добруджа. За едноименната изложба, експонирана в Регионалната библиотека „Дора Габе“ в Добрич ще научим повече от кореспондента ни в добруджанския град Жулиета Николова. Слушайте „Добро утро, България“ от 6.00 до 10.00 по Радио „Фокус“ на празничния 1 ноември с водещ Евелин Цанева.", "date": "2017.10.31", "title": "Акценти в сутрешния блок „Добро утро, България“ на Радио „Фокус“ на 1 ноември"}
{"url": "http://www.focus-news.net/news/2017/10/31/2452500/ministar-nikolay-nankov-shte-se-vklyuchi-v-tarzhestvata-po-sluchay-75-ata-godishnina-na-uasg.html", "text": "Утре, 1 ноември, министърът на регионалното развитие и благоустройството Николай Нанков ще присъства на тържествата по повод 75-ата годишнина на Университета по архитектура, строителство и геодезия, съобщиха от пресцентъра на министерството. Тържественото събрание ще се състои от 18:30 часа в Аула Максима. \r\nПо-рано същия ден, от 9:30 часа заместник-министър Валентин Йовев ще участва в откриването на Международната юбилейна научна конференция, която се провежда по повод годишнината на висшето учебно заведение. Тя ще се проведе също в Аула Максима.", "date": "2017.10.31", "title": "Министър Николай Нанков ще се включи в тържествата по случай 75-ата годишнина на УАСГ"}
{"url": "http://www.focus-news.net/news/2017/10/31/2452501/reuters-peter-babish-shte-formira-pravitelstvo-na-maltsinstvoto-v-chehiya.html", "text": "Победителят на парламентарните избори в Чехия Андрей Бабиш ще се опита да формира правителство на малцинството, след като бе изолиран от другите партии на преговорите за формиране на коалиция, предава  Reuters.\r\nПо време на срещата си с чешкия президент Милош Земан Бабиш заяви, че се надява да формира до Коледа новото правителство и че ще се опита да избегне ситуация, при която проектобюджетът за 2018 г. няма да бъде одобрен от парламента. \r\nПартия АНО на Бабиш спечели парламентарните избори в страната по-рано този месец с голяма преднина, но другите партии отказват да приемат правителство, което да включва милиардера, който е обвиняван в измами. \r\nСлед срещата си със Земан Бабиш заяви, че „съжалява дълбоко“, че другите партии не са дали шанс на АНО на  преговорите.  Виктор Турмаков", "date": "2017.10.31", "title": "Reuters: Петер Бабиш ще формира правителство на малцинството в Чехия"}
{"url": "http://www.focus-news.net/news/2017/10/31/2452502/veliko-tarnovo-maystorski-klas-za-svishtovski-studenti-provede-diplomiran-ekspert-schetovoditel-vazpitanik-na-stopanska-akademiya.html", "text": "Майсторски клас на тема „Изготвяне и представяне на финансови отчети с общо предназначение“ организира катедра „Счетоводна отчетност“ при Стопанска академия „Димитър А. Ценов“, съобщиха от пресцентъра на учебното заведение. Обучението проведе Христо Досев – дипломиран експерт счетоводител и възпитаник на специалност „Счетоводство и контрол“ в свищовското висше училище. В майсторския клас участваха студенти от ІV курс на специалност „Счетоводство и контрол” и магистри от МП „Счетоводство и одит в нефинансовите предприятия“.\r\nГост-лекторът бе представен пред студентите от ръководителя на катедрата, проф. д-р Атанас Атанасов. Той поясни, че Христо Досев е член на редакционния съвет на списанието на Института на дипломираните експерт-счетоводители в България и управляващ съдружник в „Досеви – консултации и одит“ ООД, гр. Габрово.\r\nПриветствие от името на академичното ръководство към организаторите и участниците в майсторския клас поднесе зам.-ректорът по студентска политика и институционални комуникации, доц. д-р Николай Нинов. „В Стопанска академия и ръководството, и отделните катедри винаги се стараят да поддържат връзката между хората, които дават теоритичната подготовка на студентите и представители на бизнеса, с цел да се осигури и практическо обучение. Особено ценно е за всички нас, когато гостуващите лектори от практиката са възпитаници на свищовската Алма матер, какъвто е г-н Досев“, каза доц. Нинов, като подчерта важността на проявата за самите студенти.\r\nОбучението премина при подчертан интерес от страна на студентите, които имаха възможността както да задълбочат своята практическа подготовка, така и да отправят конкретни въпроси към лектора по отношение на актуалната проблематика, свързана с изготвянето и представянето на финансови отчети с общо предназначение.", "date": "2017.10.31", "title": "Велико Търново: Майсторски клас за свищовски студенти проведе дипломиран експерт счетоводител – възпитаник на Стопанска академия"}
{"url": "http://www.focus-news.net/news/2017/10/31/2452503/dobrich-obshtina-kavarna-otbelyaza-mezhdunarodniya-den-na-cherno-more-s-praznichna-programa-i-viktorina-az-obicham-cherno-more.html", "text": "Днес община Каварна отбеляза Международния ден на Черно море с празнична програма и викторина „Аз обичам Черно море!“.Това съобщиха от пресцентъра на Община Каварна. Във викторината взеха участие ученици от начално училище „Братя Миладинови“, основно училище „Йордан Йовков“, средно училище „Стефан Караджа“ и отбор от клубовете на пенсионерите в града. След отличното представяне на всички отбори, победител стана отборът на СУ „Стефан Караджа“. \r\n16 милиона души от 6 държави днес празнуват - това са хората, които живеят по крайбрежието на Черно море. На 31 октомври се отбелязва Международният ден на Черно море. През 1996 година правителствата на черноморските държави приемат, че замърсяването на общото ни море създава рискове за всички гранични страни и подписват Стратегическия план за Черно море за опазването му.", "date": "2017.10.31", "title": "Добрич: Община Каварна отбеляза Международния ден на Черно море с празнична програма и викторина „Аз обичам Черно море!“"}
{"url": "http://www.focus-news.net/news/2017/10/31/2452504/kazanlak-tarzhestven-ritual-poklon-vam-buditeli-se-provede-v-grada-v-navecherieto-na-denya-na-narodnite-buditeli.html", "text": "С Тържествен ритуал „Поклон Вам, Будители!“ в навечерието на Деня на народните будители и по случай 159-та годишнина от създаването на училището кметът на Казанлък Галина Стоянова, Негово Високопреосвещенство Старозагорски митрополит Киприан, ръководители на обществени и културни институции, възпитаници и преподаватели почетоха делото на Паисий Хилендарски и българските будители. Това съобщиха от пресцентъра на Община Казанлък. Тържеството започна с благодарствен водосвет, отслужен от Негово Високопреосвещенство, в съслужие с казанлъшки духовници, в който той отправи благодарности към своите преподаватели в училището, където се е учил и пожела: „Да не проявяваме духовна леност, а духовна бодрост!“. \r\nПред паметника на „Свети Паисий Хилендарски“ с поднасяне на венци и цветя всички присъстващи показаха своето уважение към многобройните български книжовници, духовни дейци и революционери, съхранили за бъдните поколения Духа на българите. Отдаването на почит към будителите бе кулминацията в празничната програма, посветена на празника на училището, която включваше литературни и художествени конкурси и популяризиране на дейността на Патрона на учебното заведение и историята на България. Своя празник отбеляза едно от най-старите училища в града, което има впечатляващ 183-годишен път от появата му като огнище на просвещението и 159 години от официалното му рождение в самостоятелна сграда. То е живо средище на успешни възпитаници, напредничави даскали и книжовници.", "date": "2017.10.31", "title": "Казанлък: Тържествен ритуал „Поклон Вам, Будители!“ се проведе в града в навечерието на Деня на народните будители"}
{"url": "http://www.focus-news.net/news/2017/10/31/2452505/api-ot-1-noemvri-se-vazstanovyava-dvizhenieto-po-pat-ii-49-targovishte-razgrad.html", "text": "От утре – 1 ноември, се възстановява движението по път II-49 Търговище – Разград, в участъка от гр. Търговище през с. Бистра до кръговото кръстовище при с. Трапище, съобщиха от пресцентъра на Агенция „Пътна инфраструктура“. От средата на юли трафикът се пренасочваше по обходни маршрути по път I-4 Велико Търново – Шумен и по път I-2 Русе – Шумен поради основен ремонт на отсечката, финансиран от ОП „Региони в растеж“ 2014-2020 г.\r\nЗа подобряване безопасността на движение през зимата, в участъка от гр. Търговище през с. Бистра до кръговото кръстовище при с. Трапище, в кратък срок предстои да се положи временна хоризонтална осова маркировка и да се поставят ограничителни системи в участъците с криви в големи насипи. Необходимо е шофьорите да карат внимателно и със съобразена скорост, спазвайки пътната сигнализация. \r\nПрез 2018 г., със стартирането на новия строителен сезон, ще бъде положен последният износващ асфалтов пласт, хоризонталната маркировка, новите пътни знаци и ограничителни системи. \r\nРехабилитацията на 21-километровия участък от път II-49 Търговище - Разград започна в средата на юни т. г. Финансира се от Оперативна програма „Региони в растеж“ 2014-2020 г. чрез Европейския фонд за регионално развитие. Изпълнител на лот 13 от ОПРР е „Пътинженерингстрой-Т“ ЕАД. Срокът за завършване на проекта е септември 2018 г.", "date": "2017.10.31", "title": "АПИ: От 1 ноември се възстановява движението по път II-49 Търговище - Разград"}
{"url": "http://www.focus-news.net/news/2017/10/31/2452506/sport-mok-vazstanovi-chlenstvoto-na-brazilskiya-olimpiyski-komitet.html", "text": "Изпълнителният комитет на МОК възстанови членството на Бразилския олимпийски комитет в организацията. Решението ще позволи на Бразилия да участва на срещите на Асоциацията на националните олимпийски комитети тази седмица в Прага.  \r\nМОК преустанови членството на Бразилския олимпийски комитет във връзка с разследване по отношение на председателя му Карлос Артур Нузман, който по-рано бе арестуван за купуване на гласове в МОК.  Виктор Турмаков", "date": "2017.10.31", "title": "Спорт: МОК възстанови членството на Бразилския олимпийски комитет"}
{"url": "http://www.focus-news.net/news/2017/10/31/2452507/predstoyashti-sabitiya-v-stranata-za-1-noemvri-agentsiya-fokus.html", "text": "***\r\nПрезидентът и върховен главнокомандващ на Въоръжените сили Румен Радев ще приеме почетния строй на Националната гвардейска част. След церемонията държавният глава ще проведе среща от 10.20 часа на „Дондуков“ 2 с ръководители на институции в областта на науката, образованието, културата и изкуството. По-късно държавният глава ще участва в тържественото събрание на Българската академия на науките по случай Деня на будителите и ще връчи наградите за млади и най-млади учени на БАН –„Професор Марин Дринов“ и „Иван Евстатиев Гешов“.\r\n***\r\nОт 10.00 часа в зала „Тържествена“ на Министерството на отбраната, министърът на отбраната Красимир Каракачанов ще награди учени и общественици за съществен принос към Министерството на отбраната. Той ще връчи Плакет на Министерството на отбраната на академик Георги Марков, професор д-р Никола Владов д.м.н., архитект Христо Генчев, професор Крум Дамянов, професор Божидар Димитров, доцент Христо Смоленов, Татяна Лолова, Венелина Гочева, Росен Петров и Орлин Горанов.\r\n***\r\nОт 10.00 часа в Музея на съобщенията министърът за Българското председателство на Съвета на ЕС 2018 Лиляна Павлова и министърът на транспорта, информационните технологии и съобщенията Ивайло Московски ще валидират пощенска марка „Първо Българско председателство на Съвета на ЕС“.\r\n***\r\nОт 11.00 часа заместник министър-председателят Валери Симеонов ще присъства на тържествата по случай Деня на народните будители в Калофер.\r\n***\r\nОт 09.00 часа ще започне заседанието на Народното събрание.\r\n***\r\nОт 09.30 часа министърът на финансите Владислав Горанов заедно с ръководството на Българска фондова борса - София ще дадат официален старт на търговията с държавни ценни книжа (ДЦК) в сградата на Българска фондова борса-София, на ул. „Три Уши“ 6.\r\n***\r\nОт 09.00 часа в зала „Перла“ на хотел Даунтаун ще се проведе научна конференция на тема „Ценности, структури и институции в България – 10 години след присъединяването към ЕС“, организирана от Института за изследване на обществата и знанието при БАН, в сътрудничество с Бюрото на Фондация „Конрад Аденауер“ в София.\r\n***\r\nОт 09.30 часа 15-и състав на Специализирания наказателен съд ще заседава по делото срещу А. Петров, А. Петров и др., на които са повдигнати обвинения за организиране и ръководене на организирана престъпна група, създадена с цел изнудване и рекет.\r\n***\r\nОт 09.30 часа 13-и състав на Специализирания наказателен съд ще заседава по делото срещу И. Попов, на когото е повдигнато обвинени за организиране и ръководене на организирана престъпна група. \r\n***\r\nОт 10.00 часа в градинката пред храм „Св. Седмочисленици“ Синдикатът на българските учители, съвместно с Министерство на образованието и науката и Столична община, организира тържествено  честване на 1.ноември – Денят на народните будители, под надслов „Децата и мирът“.\r\n***\r\nОт 10.00 часа 5-и състав на Специализирания наказателен съд ще заседава по делото срещу И. Илиев, С. Желязков и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 5-и състав на Специализирания наказателен съд ще заседава по делото срещу Д. Викторова, А. Митков и С. Каменов, на които са повдигнати обвинения за организиране и ръководене на организирана престъпна група.\r\n***\r\nОт 10.00 часа по случай Деня на народните будители Софийската опера и балет за трета поред година отваря вратите си за ученици и студенти.\r\n***\r\nОт 10.00 часа в Националния пресклуб на БТА ще се състои пресконференция на тема „Нов поглед върху древната балканска история: Възможно ли е сближаване на позициите?“. Участие в нея ще вземат Андрей Киряков - археолог, Александър Мошев - историк, д-р Ирена Янчева - етнолог, доц. Любомир Цонев, Мартин  Константинов - докторант.\r\n***\r\nОт 10.30 часа в хотел Best Western Expo, (бул. „Цариградско шосе“ 148)  ще се състои пресконференция на ЧЕЗ България, на която компанията ще обяви стартирането на проект за разкриване на работни места за безработни хора без квалификация или хора от уязвими социални групи.  \r\n***\r\nОт 10.30 часа пред сградата на БАН ще бъде дадено началото на протестно шествие на учените за  достойни доходи и в защита на българската наука. Шествието ще поднесе венци на признателност пред паметника на Васил Левски и Св. Св. Кирил и Методий и ще връчи декларации  в Министерството на финансите, Министерски съвет и Народно събрание.\r\n***\r\nОт 10.30 до 18.30 часа пред сградата на Министерството на земеделието, храните и горите ще се проведе първото ноемврийско издание на фестивала „От нашата ферма – с любов за вас!“.\r\n***\r\nОт 10.45 часа на гише „Информация“ в Деня на народните будители летище София стартира новата си доброволческа инициатива „Училище за авиация“.\r\n***\r\nОт 11.00 часа в сградата на ГДБОП директорът на главен комисар Ивайло Спиридонов, Албена Спасова - Международната академия за обучение по киберразследвания и Нели Вачева - IDC България ще представят резултатите от Четвъртия международен форум по киберсигурност и киберпрестъпност за държавите от Югоизточна Европа.\r\n***\r\nВ зала „Конферанс“ на парк-хотел „Москва“ ще се проведе Национална среща между младежи и отговорните за младежката политика по  програма „ЕРАЗЪМ +“. Събитието се отганизира от Института за риск мениджмънт и комуникация при кризи – ИРМКК и с подкрепата на Българската агенция за инвестиции /БАИ/. \r\n***\r\nОт 11.00 часа екипите на Националната библиотека „Св. св. Кирил и Методий” (НБКМ) и Националния литературен музей  ще отбележат заедно Деня на народните будители като положат венци пред паметника на св. Паисий Хилендарски (в градинката зад катедралния храм „Св. Александър Невски”).\r\n***\r\nНа церемония в хотел Best Western Premier ще се състои седмото издание на наградите за луксозно строителство.\r\n***\r\nОт 11.30 часа в Изложбена зала ЦУМ ще бъде открито 3-то специализираното  търговско изложение „Здраве и красота с натурални и био продукти“.\r\n***\r\nОт 13.00 часа в Националния пресклуб на БТА ще се съсои пресконференция на Български арт и фолклорен център „Нестия“ и фондация „Бъдност за талантите на България“ на тема „Възвръщане към ценностите, оставени ни от народните будители и ролята на занимаващите се с български фолклор за запазване на българската идентичност!“ и време ли е за закон за защита на българския фолклор.\r\n***\r\nОт 13.30 часа от стълбите пред СУ „Св. Климент Охридски“ ще тръгне шествие, организирано от Български вегански съюз по случай Световния ден на веганизма – 1-ви ноември.\r\n***\r\nОт 13.30 часа 10-и състав на Специализирания наказателен съд ще заседава по делото срещу В. Николов, Т. Хорозов и С. Стоянов, на които са повдигнати обвинения за организиране и ръководене на организирана престъпна група.\r\n***\r\nОт 14.00 часа в Големия салон на Българската академия на науките, Академията ще отбележи Деня на народните будители с тържествено събрание.\r\n***\r\nОт 14.00 часа в Детския център на Столична библиотека ще бъде представена изложба на рисунки „Моите будители“. На откриването  ще бъдат обявени и наградени победителите в конкурса за рисунка „Моите будители“, в който са участвали над 110 деца от 5 до 14 години от цялата страна.\r\n***\r\nОт 14.00 часа 14-и състав на Специализирания наказателен съд ще заседава по делото срещу И. Илиев, Ю. Ваклев и др., на които са повдигнати обвинения за организиране и ръководене на организирана престъпна група с цел отнемане на чужди движими вещи.\r\n***\r\nОт 16.00 часа Младежи ГЕРБ-София ще поставят 12 звезди със строфи от стихотворения на известни български автори на площад „България“ - при пресечката на булевардите „Витоша“ и „Патриарх Евтимий“. Инициативата е под надслов „България в стихове/Bulgaria in poems“.\r\n***\r\nОт 17.30 часа в изложбена зала „Архиви” ще бъде открита  документалната изложба „ЗА СЕБЕ СИ Кирилъ Шиваровъ“. Автори на изложбата са фотографите Анатолий Радев и Дария Василева.\r\n***\r\nОт 18.00 часа в Големия салон на БАН ще се проведе вечер, посветена на 1 ноември – Ден на народните будители.\r\n***\r\nОт 18.30 часа в центъра за култура и дебат  „Червената къща“ политологът Иван Кръстев ще представи основните тези от новата си книга „След Европа”. Лекцията е част от поредицата „Мемориални лекции ДЖУ”, организирани от Центъра за либерални стратегии в памет на Юлия Гурковска.\r\n***\r\nОт 19.00 часа на Сцена Четвърти етаж в Народен театър „Иван Вазов“ ще се проведе открита театрална дискусия „И утре ще има Театър. (Р)еволюцията на театралната публика“.\r\n***\r\nОт 19.00 часа в Държавния музикален и балетен център ще бъдат раздадени годишните национални награди „Кристална лира“ за ярки постижения в музикално-изпълнителското и танцовото изкуство.\r\n***\r\nВ Деня на народните будители бургаските архитекти ще представят пред широката общественост свои проекти на площад „Тройката“. Инициативата се нарича „АрхиМория 2017“ и обединява разработки от последните две години.\r\n***\r\nОт 17.30 часа в КЦ „Морско казино“ ще бъдат раздадени наградите в детския конкурс за рисунка „Събуди се“. \r\n***\r\nОт 18.30 часа в галерия „13-то стъпало“ художниците Ник Мазаров, Антон Жишев, Ненко Чанев и Слав Кривошиев ще представят изложба живопис.\r\n***\r\nОт 10.00 часа Празничната програма по повод 1-ви ноември – Ден на народните будители, ще започне пред паметника на отец Паисий в Алеята на Възраждането в Морската градина с полагане на венци и цветя с военен ритуал и молебен.\r\n***\r\nОт 11.30 часа в Духовно-просветен център „Св. Архангел Михаил” ще бъде открита паметна плоча, посветена на варненските народни будители.\r\n***\r\nОТ 14.00 до 16.00 часа общинският съветник от ГЕРБ Антоанета Цветкова ще има приемна за граждани в офиса на партията на ул. „Георги Бенковски” №1.\r\n***\r\nОт 19.30 часа в зала „Конгресна” в Двореца на културата и спорта ще се проведе празничен спектакъл „Това е България” на национален фолклорния ансамбъл „Българе”. \r\n***\r\nOт 16.00 часа пред паметника на Матей Преображенски – Миткалото ще се проведе тържество по повод Деня на будителите.\r\n***\r\nОт 16.00 часа в  музей „Възраждане и Учредително събрание“ ще бъде открита експозицията „Заедно да съхраним историческата памет“.\r\n***\r\nОт 17.00 часа ще бъде открита реновираната фасада на НЧ „Надежда 1869“ и реновираната паметна плоча на Димитър х. Павли Иванов, /1847 – 1913/основател  и първи Председател на Настоятелството на читалище „Надежда1869”.\r\n***\r\nОт 18.00 часа в голямата зала на Община Велико Търново ще се състои концерт, посветен на Ден на народните будители, организиран от Градски ученически парламент и Община Велико Търново, в подкрепа и на 13-годишната Никол Георгиева.\r\n***\r\nОт 18.00 часа на пл. „Цар Асен I” ще има безплатна прожекция на аудио-визуалния спектакъл „Царевград Търнов – звук и светлина“.\r\n***\r\nОт 19.00 часа в Клуб 7 ще се проведе среща с шампиона по плуване Антъни Иванов.\r\n***\r\nОт 10.00 часа кметът на Община Видин Огнян Ценков, заедно с областния управител на Област Видин Албена Георгиева и представители на общинската администрация, ще поднесе цветя пред паметника на Софроний Врачански по повод Деня на народните будители. Към тях ще се присъединят учители и ученици от видински училища.\r\n***\r\nОт 10.30 часа, в Конферентния център на Областна администрация - Видин Огнян Ценков ще поднесе приветствие към участниците във форума „10 години Национална система Живи човешки съкровища – България - проблеми и предизвикателства“, в който ще участват представители на читалища от областта.\r\n***\r\nОт 11.00 часа пред паметника на „Св. Софроний Врачански“ ще се проведе Възпоменателно тържество, посветено на Деня на народните будители.\r\n***\r\nОт 15.00 часа в Етнографски музей „Св. Софроний Врачански” ще се проведе вечер, посветена на 95 години от рождението на Димитър Шонев - летец, певец, художник, символ на врачанската духовност и култура.\r\n***\r\nОт 18.30 часа в Народно читалище „Развитие“ ще се проведе концерт, посветен на Деня на народните будители ще изнесе Симфониета - Враца, с участието на средношколски смесен хор при  СУ „Отец Паисий“. Диригент на културната изява е Момчил Томов.\r\n***\r\nОт 09.00 до 14.00 часа ще бъдат поднасяни цветя на паметниците и паметните плочи на народните будители – книжовници, учители, културни дейци и просветители по повод Деня на будителите.\r\n***\r\nОт 09.30 часа в храм „Света Троица“ ще бъде отслужен празничен тържествен водосвет от добрички духовници по повод Деня на будителите. \r\n***\r\nОт 10.00 часа по повод Деня на будителите ще бъдат положени цветя на Паметната плоча на Първото взаимно училище. \r\n***\r\nОт 11.00 часа в Огледална зала „Нели Божкова“ на официална церемония ще бъдат връчени годишните награди „Добрич“ в областта на културата и науката. \r\n***\r\nОт 11.00 часа на паметника на Христаки Павлович ще бъдат поднесени венци и цветя. \r\n***\r\nОт 18.00 часа в изложбена зала „Околийска къща” ще се проведе церемония по връчване на наградите „Будител на годината”. \r\n***\r\nОт 10.00 часа ще се състои церемония по поднасяне на цветя и венци в градския парк пред мемориалната плоча на Ангел Захариев – създателя на градски парк Каварна. \r\n***\r\nОт 11.00 часа ще бъде почетена паметта на първия каварненски учител йеромонах Евстатий Рилски в етнографския комплекс Каварна. \r\n***\r\nОт 17.30 часа в ХГ „Христо Градечлиев“ се организира празнична програма, с участието на вокална академия „Каварна“ при НЧ „Съгласие – 1890“. \r\n***\r\nОт 10.00 часа по повод Деня на народите будители ще бъдат поднесени цветя пред паметниците и паметните плочи на народните  будители в Карлово.\r\n***\r\nОт 10.30 часа в Къща „Райно Попович“ в Туристически комплекс „Старинно Карлово“ ще се проведе среща с родственици на известни карловски будители под надслов „Поклон пред карловските възрожденци“.\r\n***\r\nОт 11.00 часа в Къща „Белият двор“ в Туристически комплекс „Старинно Карлово“ ще се проведе дискусия организирана от ученици от ПГ „Ген. Владимир Заимов“ с ръководител Христина Томанова.\r\n***\r\nОт 14.00 часа в Общинската художествена галерия ще бъде открита изложба живопис на Димитър Рашков.\r\n***\r\nОт 17.30 часа в Камерна зала на НЧ „Васил Левски 1861 г.“ ще бъде открито балетно студио „GRAND FOUETTE“, посветено на основоположника  на балетното изкуство в България.\r\n***\r\nОт 12.00 часа ще бъде направена първа копка и даден старт на проект  за внедряване на мерки за енергийна ефективност в сградата на РС „Пожарна безопасност и защита на населението” в града. На церемонията ще присъстват директорът на ГД „Пожарна безопасност и защита на населението” главен комисар Николай Николов и кметът на община Крумовград  Себихан Мехмед.\r\n***\r\nОт 10.00 часа в читалищата  „Светлина 1871”,  „Христо Ботев 1925”,  „Христо Ботев 1920” и „Просвета 1922” ще бъде изнесен „Урок по родолюбие”. \r\n***\r\nОт 10.30 часа в представители на Община Кюстендил ще присъстват на откриването на ремонтираната сграда на Детска градина „Славейче”. \r\n***\r\nОт 11.00 часа в сградата на Дирекция „Инспекция по труда” ще се проведе пресконференция. \r\n***\r\nОт 17.30 часа в художествена галерия „Владимир Димитров – Майстора” ще бъде открита изложба „Юбиляри, Никола Иванов – Шаната”. \r\n***\r\nОт 18.00 часа в читалище „Братство” ще се състои тържествен концерт по повод Деня на народните будители. \r\n***\r\nОт 18.00 часа в Художествена галерия ,,Владимир Димитров – Майстора” ще бъде открита юбилейна изложба по повод 120 години от рождението на Никола Иванов – Шаната. \r\n*** \r\nС факелно шествие в 17.30 часа започва отбелязването на Деня на народните будители в Пазарджик. \r\n***\r\nОт 17.00 часа РИМ-Пазарджик открива изложба „Спасени културни ценности“.\r\n***\r\nС факелно шествие в 17.30 часа и празничен концерт ще бъде отбелязан Денят на народните будители в Панагюрище.\r\n***\r\nОт 14.00 часа в Двора на кирилицата ще се състои церемония по откриване на „Алея на писателите” от различни народи, творящи на кирилица с поставяне на паметник на Пейо Яворов. \r\n*** \r\nОт 10.00 часа ще започне церемония по връчване на отличия на двама изявени Български учители – Народни будители в Дома на учителя, ул. Петко Рачов Славейков 4, Стария град, Пловдив. Това са Радка Атанасова – учителка по Български език в Професионална гимназия по Архитектура, Строителство и Геодезия, Пловдив и Теодосий Теодосиев –учител по физика в Математическа гимназия, Казанлък.\r\n*** \r\nОт 10.00 часа в село Скутаре, община Марица, ще бъде открита новата детска градина \"Синчец\".  \r\n*** \r\nОт 16.30 часа ще бъде открит бюст- паметник на Апостола на свободата Васил Левски.  \r\n*** \r\nОт 11.00 часа пред къща музей „Станка и Никола Икономови“  ще се състои церемония по поднасяне на венци и цветя на барелефа и  програма с участието на ОУ „Никола Икономов“.\r\n*** \r\nОт 18.30 часа в ХГ „Проф. Илия Петров” ще се състои церемония по връчване на награда „Никола Икономов“ и празничен концерт на хор „Железни струни“.\r\n***\r\nОт 10.00 часа, в Заседателната зала на Община Русе, ще се проведе официална церемония по присъждането на Награда \"Русе-21.век\". \r\n***\r\nОт 14.00 часа в зала „Европа“ на Доходно здание ще се състои тържествената церемония ще бъдат връчени наградите в конкурса „Посланик на свободния дух в моето училище“. \r\n***  \r\nОт 17.30 часа на паметника на Дарителите ще се проведе Тържествено честване на 1 ноември – Деня на народните будители. Празнично слово и полагане на цветя. \r\n***\r\nОт 09.00 часа архимандрит Висарион ще оглави богослуженията за светите безсребърници Козма и Дамян в църквата „Св. св. Козма и Дамян“ в манастирския комплекс „Св. Пантелеймон“ над Смолян.\r\n*** \r\nОт 10.00 часа  ОУ „Юрий Гагарин“ – Смолян ще поднесат венци и цветя пред паметника на Паисий Хилендарски. \r\n***\r\nОт 10.30 часа в Дигитален център на Регионален исторически музей „Стою Шишков“ ще бъдат представени най-ценните находки от тазгодишните археологически разкопки на Момчилова крепост.\r\n***\r\nОт 10.00 часа ще се открие изложба „Читалището в Широка лъка – диря в миналото и живот в настоящето“ по повод 145 години от създаването на НЧ „Екзарх Стефан“-1872 г. – с. Широка лъка и 70 годишнината на битовата пиеса „Попрелка“.\r\n***\r\nОт 11.00 часа, в ППМГ „Васил Левски“ – Смолян ще се проведе математическо състезание „Черноризец Храбър“. \r\n***\r\nОт 14.00 часа в  Регионална библиотека „Николай Вранчев” – Смолян ще бъде представена изложба „Родните будители“. \r\n***\r\nОт 18.00 часа в зала „Петър Стайков“ в Клуба на дейците на културата ще бъде представена изложбата на смолянски художници „Памет“.\r\n***\r\nОт 18.30 часа в зала „Петър Стайков“ в Клуба на дейците на културата ще бъде представена първа и втора книжка на „Проглед“ –  списание за литература, изкуство и култура.\r\n***\r\nОт 09.00 часа в храм „Св. Теодор Тирон“ ще бъде отслужена заупокойна света литургия в памет на Митрополит Методий Кусев. 95 години от смъртта на Методий Кусев, първи Старозагорски митрополит.\r\n***\r\nОт 10.00 до 13.00 часа и от 14.00 до 17.00 часа в Античен форумен комплекс „Августа Траяна“ ще се проведе детски пленер „Рисуване от натура“.\r\n***\r\nОт 10.30 часа ще започне празничен концерт „Поклон пред вас, будители народни“.\r\n***\r\nОт 10.30 часа в Регионалния пресклуб на БТА ще се проведе пресконференция на Сдружение „Българска народна памет“.\t\r\n***\r\nОт 11.00 часа пред паметника Митрополит Методий Кусев ще се състои тържествен общоградски ритуал за преклонение и признателност към делото на народните будители.\r\n***\r\nОт 12.00 часа в НЧ „Пробуда – 1927“. Ще бъдат отбелязани 90 години от създаването на читалището.\r\n***\r\nОт 17.00 часа в Клуба на пенсионера в кв. „Зора“ ще бъдат отбелязани 70 години от създаването на НЧ „Отец Паисий – 1947“.\r\n***\r\nОт 18.00 часа в Художествената галерия ще бъде открита юбилейна ретроспективна изложба „Иван Милев (1897-1927)“ – посветена на 120 години от рождението на художника.\r\n***\r\nОт 18.00 часа в къщата музей „Гео Милев“ ще се състои премиера на книгата „Поетична палитра“ - поезия и текстове за песни Стоян Съргойчев.\r\n***\r\nОт 10.00 часа във Второ СУ „Проф. Никола Маринов“ ще се състои дискусионна кръгла маса на тема „Училището и културните институции- съвременен модел на партньорство“.\r\n***\r\nОт 10.30 часа на пл. „Стоян Мавродиев“ ще се проведе инициатива „Предай нататък“, като младежи ще раздават флаери с мисли на народни будители. \r\n***\r\nОт 16.30 часа на площад „Свобода“ ще се състои концерт на ПФА „Мизия“ и младежка танцова формация.\r\n***\r\nОт 10.30 часа ще се проведе литературно-музикална програма (рецитал, стихове, детски песни, драматизация на приказка, хора с най-малките) в Народно читалище „Пробуда – 1905“. \r\n***\r\nОт 11.00 часа ще бъде изнесен доклад и беседа за будителите и поднасяне на цветя на паметника пред Народно читалище „Отец Паисий – 1925“.\r\n***\r\nОт 11.00 часа читалищата „Никола Вапцаров – 1964“ и „Кадрия Лятифова – 2000“ организират викторина с ученици от СУ \"Пайсий Хилендарски\". \r\n***\r\nОт 11.30 часа Община Хасково организира ритуал по поднасяне на венци и цветя пред Паметника на будителите до Младежки център за отбелязване на Деня на народните будители - 1 ноември.\r\n***\r\nОт 15.00 часа на сцената на площад „Свобода“ ще се проведе концерт на народния оркестър към читалището и неговите солисти и с участието на вокални групи при Народно читалище \"Проф. д-р Асен Златаров - 1961\" и Народно читалище \"Зора - 1982\" – Хасково.\r\n*** \r\nОт 10.30 часа пред паметника на Нанчо Попович в градинката пред читалище „Добри Войников – 1856“ ще се състои тържествен ритуал по повод Деня на народните будители.\r\n*** \r\nОт 12.00 часа в Драматично-кукления театър „Васил Друмев“ ще започне спектакълът „Осмото чудо“ на Ансамбъл „Българе“, а след него продуцентът на ансамбъла Христо Димитров официално ще бъде връчено званието „Почетен гражданин на град Шумен“.\r\n***\r\nВ Регионален исторически музей – Шумен ще бъде подредена изложба „Будители на българския народ“.\r\n***\r\nОт 11.00 часа пред барелефа на Ради Колесов (на сградата на читалище „Съгласие-1862”) тържествено ще бъде отбелязан Денят на народните будители.", "date": "2017.10.31", "title": "Предстоящи събития в страната за 1 ноември (Агенция „Фокус“)"}
{"url": "http://www.focus-news.net/news/2017/10/31/2452508/plovdiv-nova-detska-gradina-shte-bade-otkrita-v-selo-skutare.html", "text": "Новата детска градина „Синчец“ в село Скутаре ще бъде открита утре, в Деня на народните будители, от 10.00 часа. Това съобщи за Радио „Фокус” – Пловдив Димитър Иванов, кмет на Община Марица. Най-новата градина в общината ще посрещне 80 деца в 4 групи. Всяка от тях ще има отделна детска площадка с противоударна настилка и с комбинирани съоръжения. Децата ще играят на специално хълмче, затревено с чимове.\r\nГрадината е с разгърната застроена площ от 917 кв. м.\r\nИнвестицията в нея е 1,2 млн. лв., като средствата са осигурени от общинския бюджет.\r\nЦветана ТОНЧЕВА", "date": "2017.10.31", "title": "Пловдив: Нова детска градина ще бъде открита в село Скутаре"}
{"url": "http://www.focus-news.net/news/2017/10/31/2452509/api-dvizhenieto-po-pat-ii-86-asenovgrad-smolyan-v-posoka-asenovgrad-pri-yugovsko-hanche-se-osashtestvyava-v-edna-lenta-poradi-srutvane-na-skalna-masa.html", "text": "Движението по път II-86 Асеновград – Смолян в посока Асеновград при Юговско ханче, се осъществява в една лента, поради срутване на скална маса. Това съобщиха от пресцентъра на Агенция \"Пътна инфраструктура\".", "date": "2017.10.31", "title": "АПИ: Движението по път II-86 Асеновград – Смолян в посока Асеновград при Юговско ханче, се осъществява в една лента, поради срутване на скална маса"}
{"url": "http://www.focus-news.net/news/2017/10/31/2452511/zavarshi-savmestnoto-izpalnenie-na-misiyata-air-policing-ot-voennovazdushnite-sili-na-balgariya-i-italiya.html", "text": "Благодаря за съюзническата Ви подкрепа в изпълнение на мисията Air Policing в рамките на Интегрираната система на НАТО за противовъздушна и противоракетна отбрана, чиято цел беше да се усилят способностите на страните от Източния фланг на НАТО, включително и на Република България, за гарантиране  на въздушния суверенитет. Това каза командирът на авиобаза Граф Игнатиево бригаден генерал Иван Лалов днес, 31 октомври, на церемонията по закриването на съвместното изпълнение на задачите по охрана на въздушното пространство от българските и италианските военновъздушни сили, съобщиха от пресцентъра на Министерството на отбраната. Той изрази увереност, че приносът от съвместната високоотговорна мисия е свързан с изграждането и укрепването на взаимното доверие като страни-съюзници в Алианса, в обмяната на професионален опит и в разширяване на способностите за взаимодействие в случай на необходимост.\r\nКомандирът на италианските сили, базирани в авиобаза Граф Игнатиево, полковник Морис Гиадони подчерта значимостта на 4-месечното съвместно сътрудничество между военновъздушните сили на България и Италия за повишаване на оперативната съвместимост в контекста на укрепване на колективната отбрана на НАТО и постави акцент върху изграденото приятелство и възможността да бъдат споделени добрите практики в авиациите на двете страни. „Благодаря специално на бригаден генерал Иван Лалов и личния състав от авиобаза Граф Игнатиево за изключителната подкрепа по време на цялата съвместна мисия. Ние работихме рамо до рамо за успешното й изпълнение в интерес на опазване границите на обединеното въздушното пространство на НАТО“, изтъкна в обръщението си полковник Гиадони и пожела просперитет и развитие на бойните авиации на Италия и България.\r\nНа церемонията присъстваха още командирът на Оперативните сили от състава на Военновъздушните сили на Италия генерал-лейтенант Фернандо Джанкоти, и командирът на бойния компонент на италианските Военновъздушни сили генерал-майор Силвано Фриджерио, \r\nУтре, 1 ноември 2017 г., предстои пребазиране на 4-те самолета „Eurofighter Typhoon“ на Военновъздушните сили на Италианската Република. \r\nСъвместното изпълнение на мисията Air Policing от военновъздушните сили на България и Италия беше прието от Министерския съвет на редовно заседание на 21 юни т.г. и се изпълни по плановете и процедурите на Интегрираната система на Алианса за противовъздушна и противоракетна отбрана (NATINAMDS) в периода 15 юли – 1 ноември 2017 г.", "date": "2017.10.31", "title": "Завърши съвместното изпълнение на мисията Air Policing от военновъздушните сили на България и Италия"}
{"url": "http://www.focus-news.net/news/2017/10/31/2452512/ria-novosti-sledvashtiyat-krag-na-siriyskite-pregovori-v-astana-shte-se-provede-prez-vtorata-polovina-na-dekemvri-2017-godina.html", "text": "Поредният кръг на преговорите в Астана, посветени на разрешаването на кризата в Сирия, ще се проведе през втората половина на декември 2017 година, предаде  РИА Новости.\r\n„В крайна сметка бе взето решение следващата международна среща на високо равнище по Сирия в Астана да се проведе през втората половина на декември 2017 г.“, заяви външният министър на Казахстан Кайрат Абдрахманов.\r\nВ Астана миналия понеделник започна седмия кръг на преговорите по Сирия. Форматът „Астана“ приема преговорите по военния аспект на разрешаването на конфликта в арабската държава.  Виктор Турмаков", "date": "2017.10.31", "title": "РИА Новости: Следващият кръг на сирийските преговори в Астана ще се проведе през втората половина на декември 2017 година"}
{"url": "http://www.focus-news.net/news/2017/10/31/2452513/bisera-borisova-psiholog-preminavaneto-kam-zimnoto-chasovo-vreme-e-negativno-za-organizma.html", "text": "Преминаването към зимното часово време е негативно за организма. Това каза за Радио „Фокус“ – Пирин Бисера Борисова, психолог от Благоевградска област. По думите ѝ човек има нужда от адаптация към по-ранното стъмване, един от начините да се приспособим по-лесно е като се заобиколим с ярки цветове. „Може да се направят някакви цветни възглавнички, някак си да направим обстановката по-светла. Ясно е, че няма да боядисваме стените, но би било добре да има малко повече светлина и всичко ще бъде наред“, допълни Борисова. Според психолога друг начин за оптимизиране биологичния часовник е като се разхождаме и спортуваме сред природата.\r\nЛивия НИНОВА", "date": "2017.10.31", "title": "Бисера Борисова, психолог: Преминаването към зимното часово време е негативно за организма"}
{"url": "http://www.focus-news.net/news/2017/10/31/2452514/stara-zagora-ofitsialno-beshe-otkrit-esenen-salon-2017-v-kazanlak.html", "text": "Над 50 творци, родени в Казанлък и останали завинаги свързани с него, представиха свои произведения в 6-тия Есенен салон, организиран от Община Казанлък, съобщиха от пресцентъра на общината. Активното участие превръща традиционното събитие в едно от най-големите изложения до сега. \r\nЗа първи път участниците имат възможността да представят свои творби в разширения диапазон на живопис, графика и скулптура.\r\nНаградата на Община Казанлък връчи кметът на Общината Галина Стоянова. Обогатеният награден фонд тази година получи за своята картина „Импресия“ Хюсеин Окан, който бе отличен и с традиционния приз за Есенния салон - статуетка „Роза“, изработена от казанлъшкия майстор Любо Дудев.\r\nГалина Стоянова сподели своето удовлетворение да види в залата изтъкнати творци на казанлъшката палитра и сподели, че „Нашите специални хора са творците на Казанлък“. \r\nИзборът на наградените творби в конкурса е дело на комисия с председател прф. Д-р Галина Лардева, декан в Академията за музикално, танцово и изобразително изкуство във Факултет „Изобразителни изкуства“, гр.Пловдив и арт директор на пловдивските есенни салони. \r\nПървата Награда на Художествена галерия – Казанлък, която се въвежда от тази година спечели Фекрет Окан за своя творба. \r\nЗа да стимулира младите автори Община Казанлък запазва Наградата „Дебют на млад автор“, с която бе отличена Деграциела Иванова за картината й „Виктория“.\r\nОтличените художествени произведения вече ще остават във фонда на Градската галерия, а авторите им ще получават право на самостоятелна изложба през следващата година в залите на ул.“Искра“№4 и Художествената галерия.\r\nОт тази година участието на Художествена галерия – Казанлък в цялостната организация на Есенния салон става постоянно и цялостно. Това е една от промените, които Община Казанлък предприе по провеждането на едно от най-големите художествени събития в културния календар на Казанлък.\r\nЕсенен салон Казанлък 2017 очаква своите посетители до 20 ноември.", "date": "2017.10.31", "title": "Стара Загора: Официално беше открит Есенен салон 2017 в Казанлък"}
{"url": "http://www.focus-news.net/news/2017/10/31/2452515/reuters-iran-saobshti-che-nyama-nuzhda-da-uvelichava-obsega-na-raketite-si-zashtoto-te-veche-mogat-da-dostignat-do-silite-na-sasht-v-regiona.html", "text": "Ръководителят на Ислямският революционен гвардейски корпус генерал-майор Мохамад Али Джафари заяви, че страната му няма нужда да увеличава обсега на своите балистични ракети, защото те и в момента могат да достигнат до силите на САЩ, разположени в района. Той добави, че новите санкции на Вашингтон спрямо Техеран „единствено ще увеличат броя на иранските ракети, както и тяхната точност“, предава  Reuters.\r\n„Обсегът  на ракетите ни е 2000 км. и може да се увеличи, но ние смятаме, че той е достатъчен за Иран , защото повечето сили и интереси на САЩ в региона попадат вътре в него“, заяви генерал-майор Джафари. „Американците се опитват да наложат нови санкции срещу Ислямския революционен гвардейски корпус заради неговата ракетна програма, но това е извинение да се нанася вреда върху иранската икономика“, добави той.  Агенция „Фокус“ припомня  , че според САЩ иранската ракетна програма е нарушение на международното право и на иранското ядрено споразумение от 2015 г. , защото ракетите могат да бъдат носители на ядрени бойни глави. Иран отхвърля мнението, че иска да придобие ядрено оръжие.  Виктор Турмаков", "date": "2017.10.31", "title": "Reuters: Иран съобщи, че няма нужда да увеличава обсега на ракетите си, защото те вече могат да достигнат до силите на САЩ в региона"}
{"url": "http://www.focus-news.net/news/2017/10/31/2452516/vratsa-efektivno-nakazanie-poluchi-zhena-za-nabezhdavane-na-politsay-che-ya-e-iznasilil.html", "text": "Четири години „лишаване от свобода“ при първоначален „строг“ режим на изтърпяване е наказанието, наложено на Сашка М. за извършено от нея престъпление по чл. 286, ал. 1, вр. чл. 26, ал. 1 от НК. Това съобщиха от пресцентъра на Апелативна прокуратура - София.\r\nПодсъдимата Сашка М. (на 47 години) е от с. Камено поле, обл. Враца. През годините тя многократно сезирала различни държавни институции за извършвани с нея блудствени действия и съвкупления без нейно съгласие. Жената заявявала, че е пострадала от подобни действия на различни лица, в това число от служители на МВР. Проверките, разпореждани по всички нейни сигнали, завършвали с констатации, непотвърждаващи изнесените от М. факти. \r\nПрез 2015 г. Сашка М. е била осъдена от Врачанския окръжен съд за набеждаване на Б.М. Наложено й е било наказание от една година „лишаване от свобода“ с изпитателен тригодишен срок и обществено порицание чрез местния печат. \r\nНа 21.04.2016 г. подсъдимата отново съобщила, по телефон 112, в ОДЧ на РУ на МВР – гр. Роман, че била изнасилена ден по-рано от полицейски служител, който я принудил към това със сила и заплашване. В тази връзка от Сашка М. било снето сведение за случилото се, като след няколко дни тя депозирала и писмена жалба до Началника на РУ на МВР - гр. Роман и до Министерството на вътрешните работи, отдел „Вътрешна сигурност“. \r\nВъв връзка с изложените от Сашка М. обстоятелства била образувана проверка, към която били присъединени материалите, получени от Районните управления в гр. Роман и гр. Мездра. \r\nВ сведенията, които дала впоследствие и пред служителите на ОД на МВР – гр. Враца, подсъдимата потвърдила казаното от нея в Районното управление и пояснила, че е заснела случващото се по време на половия акт с мобилния си телефон. \r\nВ хода на досъдебното производство е била изготвена видео-техническа и лицево-идентификационна експертиза на извлечените изображения от видеофайловете. Същите са били с недостатъчно качество и съдържание, поради което не отговаряли на необходимите изисквания за изследване. \r\nОт събраните по делото факти е видно, че подсъдимата Сашка М. е извършила престъпление срещу правосъдието – набедяване на Б.М. в престъпление, като е знаела, че е невинен. \r\nС присъдата по настоящото съдебно производство е приведено в изпълнение наложено на подсъдимата преди това условно наказание „лишаване от свобода“ в размер на една година.", "date": "2017.10.31", "title": "Враца: Ефективно наказание получи жена за набеждаване на полицай, че я е изнасилил"}
{"url": "http://www.focus-news.net/news/2017/10/31/2452517/prof-kamen-plochev-nzok-elektronnoto-zdraveopazvane-e-osnovata-na-nov-kontrol-v-zdravnata-sistema.html", "text": "Здравната система според мен е грешно конструирана. Основите са грешно поставени. Хората, които са създали тази каса преди 18 години, са я започнали с добри намерения - искали са да направят един социален минимум на здраве, хората да се чувстват сигурни, но никой не е очаквал, че ще се хлъзне в посока търсене само на печалба и на луксозни варианти на здравеопазване. Това каза управителят на Националната здравноосигурителна каса (НЗОК) проф. пламен Плочев в предаването \"Още от деня\" по БНТ. Здравеопазването е една много сложна, много деликатна материя. Всеки иска да се лекува с най-доброто, в най-добрите условия, при най-добрите лекари - това струва много пари, коментира проф. Плочев. \r\n\"Има ги парите, не мога да кажа, че няма пари, обаче здраве няма. Липсва ефикасен контрол, което е много важно. Поради което осъзнах, че първото, което трябва да направя с моя екип, е да преустроя системата на контрол. Да направя такъв контрол, който да дава реална, точна информация, защото парите са въпрос на сметка. Ако неправилно си направиш сметката - фалираш\", каза още управителят на НЗОК.\r\nТой обясни, че е положена основата за изграждането на нов контрол. \"Основата се нарича електронно здравеопазване. Това е контрол на дейностите, обемите и разплащанията онлайн в реално време като най-добрият контрол няма да бъде служител от Касата, а смият пациент. Той със своята карта ще може всеки момент да влиза в системата, тя ще регистрира неговото влизане т.е. ще знаем къде се е прегледал, в коя лаборатория са му взети изследвания, ще знаем в кой рентген му е направена снимка, след това в коя аптека си е взел лекарството или в коя болница е дошъл и как\", каза проф. Плочев. По думите му всичко това ще даде не само реална представа, но и възможност за планиране на дейностите и риска.\r\n\"Здравеопазването е рискова материя - там рискът не е само да сбъркаш и не дай си Боже да не помогнеш на хората, но и да объркаш сметките и в крайна сметка хората да останат без реална медицинска помощ\".", "date": "2017.10.31", "title": "Проф. Камен Плочев, НЗОК: Електронното здравеопазване е основата на нов контрол в здравната система"}
{"url": "http://www.focus-news.net/news/2017/10/31/2452518/ministerstvo-na-finansite-ochakva-se-mesets-oktomvri-da-priklyuchi-s-defitsit-ot-347-mln-lv.html", "text": "На база на предварителни данни и оценки се очаква салдото по консолидираната фискална програма (КФП) на касова основа към края на месец октомври 2017 г. да бъде положително в размер на 2 386,2 млн. лв. или 2,4 % от прогнозния БВП. На месечна база се очаква дефицит за месец октомври в размер на 34,7 млн. лв. В структурно отношение салдото по националния бюджет отчита подобрение спрямо отчетеното за същия период на 2016 г., основно поради ръста на данъчните, вкл. осигурителните приходи, докато салдото по сметките за средства от ЕС през настоящата година се влошава поради базов ефект в 2016 година. Той е свързан с възстановени към България грантове от ЕС в началото на 2016 г. за извършени разходи в края на 2015 г., когато бе пикът на плащанията по проектите за предходния програмен период 2007–2013 година. Това съобщиха от пресцентъра на Министерството на финансите.\r\nТрадиционно, част от планираните разходи за годината се концентрират в последното тримесечие. Това се дължи основно на по-високите разходи, свързани с разплащане на инфраструктурни и инвестиционни проекти предвид етапите на тяхното изпълнение и приключване на строителния сезон. Освен това през есенно-зимния сезон са по-високи социалните разходи, разходите за издръжка и др. Поради тези фактори се прогнозира превишение на разходите над приходите за последното тримесечие и свиване на отчетения текущо бюджетен излишък.\r\nОсновни параметри по КФП на база предварителни данни и оценки:\r\nПриходите и помощите по КФП към октомври 2017 г. се очаква да бъдат в размер на 29 152,4 млн. лв. (82,3 % от годишния разчет). Изпълнението на данъчните и неданъчните приходи се очаква да бъде 85,5 % от разчета за годината, като съпоставени със същия период на предходната година те нарастват с 2 222,7 млн. лв. (8,6 %). Постъпленията от помощи към края на месец октомври са по-ниски спрямо същия период на 2016 г., като изпълнението спрямо годишните разчети за 2017 г. се очаква да бъде 42,2 %.   \r\nРазходите по консолидираната фискална програма (вкл. вноската на Република България в бюджета на ЕС) към октомври 2017 г. се очаква да бъдат в размер на 26 766,2 млн. лв., което е 72,8 % от годишния разчет. Разходите за същия период на миналата година са в размер на 24 854,6 млн. лева. Нарастването на разходите спрямо края на месец октомври 2016 г. е основно поради по-високия размер на социалните и здравноосигурителните плащания, базов ефект при разходите за пенсии от увеличението им от юли 2016 г., новото им увеличение от юли 2017 г., разходите за субсидии и по-високите разходи за персонал, включително и поради ръста на разходите за осигурителните вноски, свързан с увеличения размер на осигурителната вноска за фонд „Пенсии за лицата по чл. 69“ с 20 пр. п. спрямо 2016 г. \r\nЧастта от вноската на Република България в бюджета на ЕС, изплатена  към 31.10.2017 г. от централния бюджет, възлиза на 746,2 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (EС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (EС, Евратом) 2016/804 на Съвета от 17 май 2016 година. \r\nСтатистическите данни и Информационният бюлетин за изпълнението на държавния бюджет и основните показатели на консолидираната фискална програма, на база на данни от месечните отчети за касовото изпълнение на бюджетите на първостепенните разпоредители с бюджет ще бъдат публикувани на интернет страницата на Министерството на финансите в края на месец ноември 2017 година.", "date": "2017.10.31", "title": "Министерство на финансите: Очаква се месец октомври да приключи с дефицит от 34,7 млн. лв."}
{"url": "http://www.focus-news.net/news/2017/10/31/2452519/tass-na-18-noemvri-2017-g-v-sochi-shte-se-provede-kongresat-na-siriyskiya-natsionalen-dialog.html", "text": "Руското външно министерство съобщи, че Конгресът на сирийския национален  диалог (предишно название – Конгрес на народите в Сирия) ще се проведе на 18 ноември в Сочи, предава ТАСС.\r\nНа конгреса са поканени представителите на 33 партии и движения, сред които Партията на арабското социалистическо възраждане („Баас“), „Народният фронт за промяна и освобождение“, „Висшият комитет по преговори „Южен фронт“, „Сирийската свободна армия“. Поканени са и представители на кюрдите: партия „Демократичен съюз“, „Демократична партия на Сирийски Кюрдистан“, и „Кюрдския национален съвет“. В публикувания от руското МВнР списък фигурират организации на вътрешната и външната сирийска опозиция, базирани в Дамаск, Кайро, Рияд, Истанбул, Париж, Женева и Мадрид. \r\nПо-рано във вторник външният министър на Русия Сергей Лавров съобщи, че Конгресът на сирийския национален  диалог цели да се разшири кръга на участниците в разрешаването на конфликта в страната с обитаващи територията на страната представители на племена, етнически и религиозни групи.  Виктор Турмаков", "date": "2017.10.31", "title": "ТАСС: На 18 ноември 2017 г. в Сочи ще се проведе Конгресът на сирийския национален  диалог"}
{"url": "http://www.focus-news.net/news/2017/10/31/2452520/tramvay-i-lek-avtomobil-sa-katastrofirali-v-stolichniya-kvartal-druzhba.html", "text": "Трамвай и лек автомобил са катастрофирали в столичния квартал „Дружба“. Това съобщиха за Агенция „Фокус“ от Центъра за градска мобилност (ЦГМ) към Столична община. Сигналът за инцидента на улица „Туше Делииванов“ и бул. „Искърско шосе“ е подаден около 18.00 часа. Трамваят се е движил по линия 23, а вследствие на инцидента е пострадал леко водачът на лекия автомобил, който е закаран за преглед в лечебно заведение. Причините за инцидента все още се изясняват. \r\nИван ЛАЗАРОВ", "date": "2017.10.31", "title": "Трамвай и лек автомобил са катастрофирали в столичния квартал „Дружба“"}
{"url": "http://www.focus-news.net/news/2017/10/31/2452521/ministar-boil-banov-yunesko-prodalzhava-da-pomaga-na-mladite-hora-da-se-pochuvstvat-chast-ot-edno-globalno-obshtestvo.html", "text": "ЮНЕСКО е единствената международна правителствена организация, която още при зараждането си е отбелязала в основните си документи, че ще гради защитата на мира в умовете на хората и се е нагърбила със задачата да разпространява етични ценности и хуманистични принципи. Това заяви министърът на културата Боил Банов на 39-ата сесия на Генералната конференция на тема \"Цели на устойчивото развитие и ролята на ЮНЕСКО в многостранната система\" в Париж, съобщиха от пресцентъра на министерството. \r\n„За съжаление, въпреки полаганите от всички ни усилия, сме съвременници на един все по-несигурен и нестабилен свят, разкъсван от конфликти и агресия. Свят на нови възможности, но и на сериозни заплахи, които поставят на изпитание устойчивото развитие на човечеството. В тази връзка с още по-голяма осезаемост изниква необходимостта от висока степен на отговорност при вземането на решенията, които касаят развитието на нашето човечество. И именно тук ЮНЕСКО би могла да играе все по-голяма и активна роля“, посочи министър Банов. \r\nТой припомни, че през всичките години на своето развитие ЮНЕСКО винаги е защитавала идеята, че културата изгражда нашата идентичност и самосъзнание. „Опазването на паметниците на културата е от изключителна важност. Зад нашето „днес“ стоят хилядолетия човешка цивилизация, култура, духовен и материален път, без които нашето днес нямаше да е това, което е. Материалните артефакти, които бележат трудния път на човечеството, трябва не само да бъдат съхранени, но бъдещите поколения трябва да бъдат научени да го ценят и осъзнават смисъла на тяхното опазване.  Изграждането на един храм или град преди хиляди години означава не само поставянето на издялани камъни един върху друг, а зад това стоят човешка вяра, въжделения, надежди, любов към красивото и много, много труд“, каза още министърът. \r\nСпоред него като специализирана агенция от системата на ООН, ЮНЕСКО има все по-отговорна мисия да противостои на войнстващия екстремизъм със силата на образованието, културата, науката и комуникациите. „През изминалите години Организацията остана силно ангажирана със ситуацията в Близкия изток, реагираше при всеки случай на разрушаване на културни ценности и паметници, които са наследство на цялото човечество, противопоставяше се на екстремизма и незачитането на човешкото достойнство и на различията между културите“, каза още Боил Банов пред делегатите. По думите му приетата през тази година, по инициатива на ЮНЕСКО и на нейния Генерален директор, Резолюция на Съвета за сигурност на ООН 2347 потвърждава, че Организацията е търсен партньор на ООН и на държавите членки. \r\n„България активно подпомага и ще подпомага усилията на ООН и ЮНЕСКО за съхраняване на световното културно-историческо наследство, защото няма бъдеще без минало и всяка цивилизация и култура има заслуга за развитието на човечеството. Защитата на културното наследство и насърчаването на културния плурализъм са много повече от важен въпрос от областта на културата. Те се превръщат в хуманитарен въпрос и проблем от областта на сигурността и в основен елемент за осигуряването на устойчив мир и развитие. Защото  мултикултурността е богатство, а не бедствие, а толерантността в междукултурните отношения е средство за борба с омразата, с невежеството, с разделението на „ние” и „те”, заяви още министърът на културата. \r\n„През 2009 г. моята страна издигна кандидатурата на г-жа Ирина Бокова за генерален директор на ЮНЕСКО. От тогава до сега, тя два мандата стои начело на Организацията и със своя опит, познания и изключителна активно отстоявана позиция, тя допринесе ЮНЕСКО да бъде възприета като една от най-важните и влиятелни организации в световен мащаб. Г-жа Бокова е не само първият представител на Източна Европа, който заема този висок пост, но тя е и първата жена, оглавила ЮНЕСКО“, подчерта министър Банов. Допълни, че по този начин тя вдъхнови милиони жени по целия свят, които приеха нейната личност като пример за успехите на една жена в международната политика и в борбата за равноправие между половете. „Визията, която Ирина Бокова постави пред ЮНЕСКО и смело отстоя през годините, даде възможност да вървим по нов път, очертаващ хуманизма като мощно оръжие в борбата с неправдите на нашия свят“, каза още министърът. \r\nПо думите му въпреки нелекия път през годините и силно ограничените си финансови ресурси, ЮНЕСКО продължава  да помага на младите хора да се почувстват част от едно глобално общество, да видят смисъл в общото си бъдеще, основано на уважение на културното и социалното многообразие, да подкрепя стремежа им да станат миротворци, активни граждани, двигатели на промени. \r\n„Убеден съм, че това е основната мисия на Организацията, на която тя ще остане вярна и през следващите десетилетия. Именно това е ЮНЕСКО, за която не е важно само да запази мира, а до го съгражда“, категоричен бе министърът. \r\nВ заключение министър Боил Банов посочи: „Бих искал да отправя благодарности към Генералния директор на ЮНЕСКО, г-жа Ирина Бокова, и на целия екип на Организацията за лансираните успешни инициативи, за провежданата ефективна реформа, за динамизирането на дейността и за резултатното изпълнение на поставените приоритетни цели. В днешно време именно такава организация като ЮНЕСКО ни е нужна, която с мирните средства на образованието, културата, науката, комуникациите си поставя за цел изграждането на хуманно човечество, на общества без насилие, в които „другостта” е богатство и „да живеем заедно” не е само лозунг. Това очакваме от нея и в бъдеще!“. \r\nПри откриването на форума Генералният директор Ирина Бокова обяви, че новата сесия на Генералната конференция се открива в исторически момент за организацията. „Това е момент на размисъл относно рисковете и възможностите на света, както и най-добрите начини да се отговори на тях. ЮНЕСКО никога не е била силна в размера на своя бюджет или в размера на своите екипи, ЮНЕСКО е силна поради силата на ценностите си ”, обобщи Ирина Бокова.", "date": "2017.10.31", "title": "Министър Боил Банов: ЮНЕСКО продължава да помага на младите хора да се почувстват част от едно глобално общество"}
{"url": "http://www.focus-news.net/news/2017/10/31/2452522/sport-fernando-verdasko-pobedi-andrey-rublyov-na-parvi-krag-na-tenis-turnira-v-parizh.html", "text": "Испанецът Фернандо Вердаско победи  руснака Андрей Рубльов с 7:6 , 7:6 на първи кръг на тенис турнира в Париж. \r\nВъв втори кръг Вердаско ще се изправи срещу Кевин Андерсън от Южна Африка.  Виктор Турмаков", "date": "2017.10.31", "title": "Спорт: Фернандо Вердаско победи Андрей Рубльов на първи кръг на тенис-турнира в Париж"}
{"url": "http://www.focus-news.net/news/2017/10/31/2452523/vidin-504-000-lv-e-sumata-na-zabavenite-rabotni-zaplati-ot-nachaloto-na-godinata-v-oblastta.html", "text": "504 000 лв. е сумата на забавените работни заплати от началото на годината във Видинска област, каза за Радио „Фокус“ – Видин Надежда Симеонова, директор на Дирекция „Инспекция по труда“. Тя посочи, че тази сума се дължи от 19 предприятия. „След проверки на служители на инспекцията са изплатени 206 000 лв. Това е около 40 % от сумата на установените забавени възнаграждения през деветмесечието“, каза Надежда Симеонова. Тя добави, че в сектор селско стопанство са извършени 64 проверки с приоритет контрол на законосъобразното възникване на трудовите правоотношения. Симеонова посочи, че засиленият контрол е довел за деветте месеца на 2017 г. да се регистрират 2041 броя трудови договори за краткотрайна сезонна селскостопанска работа за ръчно прибиране на реколтата от плодове, зеленчуци и лозови масиви. Броят им е с 879 повече спрямо същия период на 2016 г.\r\nАнна ЛОЗАНОВА", "date": "2017.10.31", "title": "Видин: 504 000 лв. е сумата на забавените работни заплати от началото на годината в областта"}
{"url": "http://www.focus-news.net/news/2017/10/31/2452524/rodolyubivi-grazhdani-v-kukerski-kostyumi-i-nosii-dadoha-alternativa-na-helouin-v-stolitsata.html", "text": "Родолюбиви граждани в кукерски костюми и носии дадоха алтернатива на Хелоуин в столицата, предаде репортер на Агенция „Фокус“.  Пред Националната библиотека „Св. св. Кирил и Методий“ се събраха десетки граждани, облечени в народни носии и кукерски костюми. Инициативата е организирана от Национално движение „Хан Кубрат“ и цели да се акцентира върху българските традиции и обичаи. \r\nВ района бе засилено полицейското присъствие. \r\nДеница КИТАНОВА", "date": "2017.10.31", "title": "Родолюбиви граждани в кукерски костюми и носии дадоха алтернатива на Хелоуин в столицата"}
{"url": "http://www.focus-news.net/news/2017/10/31/2452525/ria-novosti-siriya-razglezhda-turskoto-prisastvie-v-provintsiya-idlib-kato-agresiya-i-okupatsiya.html", "text": "Външният министър на Сирия Башар Джаафари заяви, че страната му разглежда военното присъствие на Турция в северната провинция Идлиб като агресия и окупация, предаде  РИА Новости.\r\n„Ние виждаме въоръженото военно присъствие на Турция в Идлиб като агресия и окупация“, заяви Джаафари. Според него Сирия разглежда и присъствието на американски части на територията на страната като окупация. \r\n„Нашето външно министерство излезе с официална нота, която изпратихме в Ню Йорк. Смятаме, че американското присъствие на място и враждебните действия на така наречената международна коалиция, оглавявана от САЩ, също са акт на агресия срещу нашия суверенитет“, подчерта министърът.  Виктор Турмаков", "date": "2017.10.31", "title": "РИА Новости: Сирия разглежда турското присъствие в провинция Идлиб като агресия и окупация"}
{"url": "http://www.focus-news.net/news/2017/10/31/2452526/api-vazstanoveno-e-dvizhenieto-po-pat-ii-86-asenovgrad-smolyan-v-rayona-na-yugovsko-hanche.html", "text": "Възстановено е движението по път II-86 Асеновград – Смолян в района на Юговско ханче. Това съобщиха от пресцентъра на Агенция \"Пътна инфраструктура\".", "date": "2017.10.31", "title": "АПИ: Възстановено е движението по път II-86 Асеновград – Смолян в района на Юговско ханче"}
{"url": "http://www.focus-news.net/news/2017/10/31/2452527/blagoevgrad-deynosti-za-prisaedinyavane-kam-vodoprovodnata-mrezha-shte-badat-izvarsheni-na-ulitsa-al-stamboliyski-na-5-noemvri.html", "text": "Строително-монтажни работи за присъединяване към водопроводната мрежа на обект: „Жилищна сграда“, намиращ се на улица „Ал. Стамболийски“ в Благоевград ще бъде извършени на 5 ноември от 10.00 до 17.00 часа. Това съобщи за Радио „Фокус“ – Пирин Зоя Драгова, технически секретар към „Водоснабдяване и канализация“ ЕООД  – Благоевград. „Дейностите ще обхванат улица „Ал. Стамболийски“, от кръстовището с улица „Цар Асен“ до кръстовището с улица „Полковник Дрангов““, каза още Драгова. Тя добави, че се препоръчва на абонатите на дружеството да се запасят с необходимото им количество вода за питейно-битови нужди.\r\nЛивия НИНОВА", "date": "2017.10.31", "title": "Благоевград: Дейности за присъединяване към водопроводната мрежа ще бъдат извършени на улица „Ал. Стамболийски“ на 5 ноември"}
{"url": "http://www.focus-news.net/news/2017/10/31/2452528/karles-puchdemon-prizova-za-zabavyane-na-sazdavaneto-na-katalunskata-republika-ks-na-ispaniya-otmeni-deklaratsiyata-za-nezavisimost-obzor.html", "text": "Кризата между централното правителство в Мадрид и непокорната Каталуния продължава с пълна сила. Във вторник, 31 октомври, отстраненият от длъжността председател на Женералитата на Каталуния Карлес Пучдемон даде пресконференция в белгийската столица, в рамките на която увери, че няма да поиска убежище в Белгия, където пристигна в деня, в който властите на Испания му повдигнаха обвинения за иницииране на бунт и злоупотреба с власт.\r\nСамо ден по-рано белгийският министър по въпросите на убежището и миграцията Тео Франкен направи спорни изявления, които оставиха впечатления, че е възможно предоставянето на убежище на Пучдемон. По-късно белгийският министър-председател Шарл Мишел отхвърли тази възможност, но кутията на Пандора вече бе отворена. Последва коментар от друго белгийско официално лице, според което за предоставяне на закрила на европейски гражданин трябва да има „сериозни признаци на преследване“. Случаят с отстранения от власт каталунски лидер е точно такъв.\r\nПучдемон поясни, че е пристигнал в Брюксел заедно с други депутати от регионалния парламент в Барселона, защото това ще им позволи да продължат битката за независимост чрез „диалог\", докато оставането им в Каталуния създава предпоставки за избухването на насилие. Що се отнася до обвиненията, които Върховният съд на Испания отправи срещу тях, Пучдемон коментира, че са лишени от „правно основание“ и показват „крайното потисничество\" като начин, по който испанското правителство избира да действа.\r\nСъгласно думите му, амбициите за независимост на Каталуния трябва да бъдат „забавени“, за да бъдат избегнати безредици на фона на действията на Мадрид за налагане директно управление в региона. А това означава „забавяне на развитието на републиката и обмислянето на разумна цена, която да платим\" за нея.\r\nБившият каталунски лидер заяви, че приема „предизвикателството“ на предсрочните избори за регионален парламент в Барселона, насрочени от Мадрид за 21 декември. Същевременно той допълни: „Искам ясен ангажимент от страна на държавата. Тя ще уважи ли резултати, които биха могли да дадат на привържениците на независимостта мнозинство?\"\r\nЗа връщането си в Испания Пучдемон поиска от испанските власти да му дадат „гаранции\" за справедлив процес.\r\nВъв вторник и в Мадрид не бездействаха. Още в сутрешните часове на деня бе разпространено съобщение, съгласно което Гражданската гвардия на Испания е претърсила сгради на централни управления на полицията в Каталуния. „Провеждаме проверка, свързана с комуникациите на каталунската полиция в деня на референдума – 1 октомври“, заяви говорителят на Гражданската гвардия, добавяйки, че наред с други, сред претърсените полицейски управления е това в град Сабадел.\r\nПо обед стана ясно, че Конституционният съд на Испания е разпоредил отмяната на декларацията за независимост на Каталуния, приета едностранно от регионалното правителство в Барселона на 27 октомври. „На пленарно заседание КС отмени временно декларацията за независимост\", заяви пред медии източник от съдебните кръгове в Мадрид.\r\nПо-късно Върховният съд на Испания призова бившия председател на регионалния парламент на Каталуния Карме Форкадел да се яви за разпит тази седмица, когато ще й бъде връчен обвинителният акт във връзка с едностранното обявяване на независимост на региона. Тя и нейните заместници ще трябва да се явят пред съда на 2 и 3 ноември, бе уточнено в официалното изявление на органа.  Тереза Герова", "date": "2017.10.31", "title": "Карлес Пучдемон призова за „забавяне\" на създаването на Каталунската република, КС на Испания отмени декларацията за независимост (ОБЗОР)"}
{"url": "http://www.focus-news.net/news/2017/10/31/2452529/reuters-hayder-al-abadi-obyavi-che-pravitelstvoto-na-irak-shte-izplati-dalzhimite-zaplati-na-kyurdskite-darzhavni-sluzhiteli-i-peshmerga.html", "text": "Иракският министър-председател Хайдер ал Абади съобщи, че правителството на Ирак планира да изплати в скоро време заплатите на кюрдската Пешмерга и на държавните служители, работещи за Кюрдското регионално правителство, предава  Reuters.\r\nРегионът се сблъсква със затруднения при  изплащането на заплатите на Пешмергата и на обществените служители от 2014 г. насам, откакто централните власти в Багдад прекратиха прехвърлянето на средствата към автономията заради спора около разпределянето на приходите от петрол в нея . \r\n„Ние скоро ще можем да изплатим всички заплати на Пешмергата и на служителите в региона“, заяви Абади. Изплащането на дължимото трябва да намали напрежението в Иракски Кюрдистан, където референдумът за неговата независимост от миналия месец предизвика остра икономическа  и военна реакция от страна на иракското правителство.  Виктор Турмаков", "date": "2017.10.31", "title": "Reuters: Хайдер ал Абади обяви, че правителството на Ирак ще изплати дължимите заплати на кюрдските държавни служители и Пешмерга"}
{"url": "http://www.focus-news.net/news/2017/10/31/2452530/nimh-utre-shte-e-predimno-slanchevo-s-maksimalni-temperaturi-mezhdu-9-i-14.html", "text": "През нощта ще бъде ясно, утре предимно слънчево. В Дунавската равнина и по Черноморието ще духа слаб северозападен вятър. В останалите райони ще е  почти тихо и минималните температури ще са предимно между минус 3° и 2°, в отделни котловинни полета и по-ниски, по Черноморието - до 2°-5°. Максималните температури ще са  между 9° и 14°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягана е по-високо от средното за октомври и ще продължи да се повишава.\r\nПо Черноморието ще е предимно слънчево, със слаб северозападният вятър. Максималните температури ще са 11-12°. Вълнението на морето ще е 1-2 бала. Температурата на морската вода е 16°-17°. Над планините ще е предимно слънчево. Ще духа слаб, по билата – до умерен северозападен вятър. Максималната температура на височина 1200 метра ще е около 3°, на 2000 метра – около минус 4°.\r\nВ четвъртък ще бъде предимно слънчево. Сутринта в много райони ще е тихо и минималните температури ще са предимно между минус 2° и 3°, по Черноморието до 5°-6°. През деня вятърът ще се ориентира от запад-югозапад, ще се появи разкъсана висока облачност, дневните температури слабо ще се повишат. В петък облачността ще се увеличава и вплътнява, сутрешните температури вече ще са положителни. На отделни места ще превали слаб дъжд. Вятърът отново ще се ориентира от запад-северозапад и в Дунавската равнина ще бъде умерен. Дневните температури ще се повишат до 12°-17°. През нощта срещу събота и в събота от северозапад-север ще проникне малка порция студен въздух. Облачността ще е променлива, преди обяд по-често значителна.", "date": "2017.10.31", "title": "НИМХ: Утре ще е предимно слънчево с максимални температури между 9° и 14°"}
{"url": "http://www.focus-news.net/news/2017/10/31/2452531/burgas-pochina-edin-ot-postradalite-pri-tezhkoto-navodnenie-v-selo-cherni-vrah-obshtina-kameno.html", "text": "Почина един от пострадалите при тежкото наводнение в село Черни връх, община Камено, предаде БНР.\r\nВ продължение на седмица лекарите в Бургас се бориха за живота му. 71-годишният мъж бе намерен на стотина метра от дома му, влачен от водата. Той бе в тежко състояние и с вътрешни наранявания и фрактури. От окръжната прокуратура в Бургас са образували четвърто досъдебно производство, то е за убийство и се води срещу неизвестен извършител. Все още не е намерено и тялото на жената на починалия мъж, Стоянка, която бе отнесена също от стихията. И днес метеорологичните условия не позволиха на водолазите да продължат издирването в езерото \"Мантра\".", "date": "2017.10.31", "title": "Бургас: Почина един от пострадалите при тежкото наводнение в село Черни връх, община Камено"}
{"url": "http://www.focus-news.net/news/2017/10/31/2452532/afp-belgiyskite-vlasti-sa-povdignali-obvineniya-sreshtu-dvama-dushi-vav-vrazka-s-napadenieto-ot-2015-g-vav-vlaka-talis.html", "text": "Белгийските власти са повдигнали  обвинения срещу двама мъже във връзка с нападението от 2015 г. във високоскоростния влак „Талис“, при което екстремист от „Ислямска държава“ рани един от пътниците, преди да бъде обезвреден, предава  AFP.\r\n„Двамата, заподозрени, че са помагали на мароканския нападател Аюб ел Хазани, са обвинени, че са участвали в дейността на терористична група“, съобщава белгийската прокуратура в официално свое заявление. Агенция „Фокус“ припомня, че на 22 август 2015 г. тежко въоръжен 26-годишен младеж от марокански произход открива огън във високоскоростния влак „Талис“, пътуващ от Амстердам за Париж, докато влакът е на територията на Белгия . По щастливо стечение на обстоятелствата планираното нападение се проваля, защото пътуващи във влака американски войници обезвреждат нападателя.", "date": "2017.10.31", "title": "AFP: Белгийските власти са повдигнали обвинения срещу двама души във връзка с нападението от 2015 г. във влака „Талис“"}
{"url": "http://www.focus-news.net/news/2017/10/31/2452533/kyustendil-20-leva-e-tsenata-za-smyana-na-gumite-na-avtomobila-v-spetsializiranite-servizi-v-grada.html", "text": "20  лева е цената за смяна на гумите на автомобила в специализираните сервизи в Кюстендил. Това установи репортерска проверка на Радио „Фокус” – Кюстендил. В града функционират около 10 сервиза, предлагащи услугата. Тя включва демонтаж, баланс и монтаж на гумите. В случай, че клиентите закупят нови гуми от сервизите, не се заплаща посочената цена, а само стойността на новите гуми. От 130 до 85 лева за брой е цената на една нова гума в сервизите. Това е в зависимост от марката и големината. В магазините за автомобилни принадлежности най-търсени в момента са зимната течност за миялните устройства на автомобилите, чистачки и акумулатори. Около 8 лева е цената на зимната течност, а чистачките са с варираща цена – от 3 лв/бр. до 9 лв/бр. Цената на акумулаторите е в зависимост от тяхната мощност и големина.\r\nВенцеслав ИЛЧЕВ", "date": "2017.10.31", "title": "Кюстендил: 20 лева е цената за смяна на гумите на автомобила в специализираните сервизи в града"}
{"url": "http://www.focus-news.net/news/2017/10/31/2452534/prof-kamen-plochev-nzok-koyto-i-ministar-da-doyde-vse-shte-bade-chovek-koyto-v-krayna-smetka-shte-iska-da-dade-zdrave-za-horata.html", "text": "Който и министър да дойде, все ще бъде човек, който в крайна сметка ще иска да даде здраве за хората, а няма да работи против здравеопазването. Това каза управителят на Националната здравноосигурителна каса (НЗОК) проф. пламен Плочев в предаването \"Още от деня\" по БНТ. \"Посоката е важна. Да вървим в една посока. А тази посока е достъпно и качествено здравеопазване за хората. Да се премахне бюрокрацията. Да се премахне това висене по опашките или футболизиране на пациентите от едно място към друго\", каза още проф. Плочев.", "date": "2017.10.31", "title": "Проф. Камен Плочев, НЗОК: Който и министър да дойде, все ще бъде човек, който в крайна сметка ще иска да даде здраве за хората"}
{"url": "http://www.focus-news.net/news/2017/10/31/2452535/d-r-yordanka-tomova-kardiolog-sas-zastudyavaneto-na-vremeto-se-uvelichavat-sluchaite-na-sardechno-sadova-patologiya.html", "text": "Със застудяването на времето се увеличават случаите на сърдечно-съдова патология. Това съобщи за Радио „Фокус“ – Велико Търново директорът на Специализираната болница за активно лечение по кардиология във Велико Търново д-р Йорданка Томова. Тя допълни, че се приемат пациенти със стенокардни пристъпи, остри коронарни синдроми, включително с миокарден инфаркт, със или без ST елевация. Д-р Томова подчерта, че болницата има готовност да посрещне зимния сезон. Тя посочи, че лечебното заведение работи ежедневно, 24 часа в денонощието и 7 дни в седмицата. Пациенти се приемат и през деня, и през нощта. Колцентърът работи всеки ден, като целта е да се прозвънят пациентите, преминали през болницата през изминалите години.\r\n„Търсим нашите пациенти, които са били с миокарден инфаркт или стендирани, за да ги поканим на контролни прегледи. Искаме поне веднъж в годината да ги виждаме, да проверяваме как са, как се чувстват, имат ли оплаквания и ако се налага, да оптимизираме терапията, да коригираме нещо в лечението. Ако е необходимо или има някакво влошаване, им предлагаме дори вариант с хоспитализация за няколко дни, за да проконтролираме всички параметри, включително и лабораторните показатели и ехокардиография“, допълни д-р Йорданка Томова.\r\nНадежда КРЪСТЕВА", "date": "2017.10.31", "title": "Д-р Йорданка Томова, кардиолог: Със застудяването на времето се увеличават случаите на сърдечно-съдова патология"}
{"url": "http://www.focus-news.net/news/2017/10/31/2452536/washington-post-nachalnik-shtabat-na-beliya-dom-osadi-demontiraneto-na-pametnitsite-na-konfederatsiyata-v-sasht.html", "text": "Началник-щабът на Белия Дом, Джон Кели заяви, че генералът от Конфедерацията по време на Гражданската война в САЩ Робърт И. Лий е „човек на честта“ и демонтирането на паметниците на историческите личности на територията на САЩ е „много опасно“, пише  Washington Post.\r\nКели заяви, че демонтирането на паметниците на Конфедерацията демонстрира „липса на оценяване на историята“. Пенсионираният генерал от морската пехота на САЩ осъди решението на църква в щата Вирджиния да премахне от пределите си статуи на генерал Лий и на първия президент на страната Джордж Вашингтон. \r\nКели добави, че Гражданската война е избухнала заради „липсата на възможност за компромис“.  Виктор Турмаков", "date": "2017.10.31", "title": "Washington Post: Началник-щабът на Белия Дом осъди демонтирането на паметниците на Конфедерацията в САЩ"}
{"url": "http://www.focus-news.net/news/2017/10/31/2452537/valentina-todorova-kmetski-namestnik-na-delyanovtsi-v-obshtina-svishtov-nyama-razdelenie-na-malki-ili-golemi-naseleni-mesta-raboti-se-aktivno-za-problemite-na-vsichki.html", "text": "В община Свищов няма разделение на малки или големи населени места. Ръководството на местната администрация работи активно за решаване проблемите на всички. Това каза за Радио „Фокус“ – Велико Търново кметският наместник на най-малкото село в региона Деляновци. Жителите му по постоянен адрес са 85 човека, а по настоящ – 134. „Въпреки, че селото е толкова малко, ние също имаме нашите си проблеми. Те, както на много други места в страната, са свързани основно с пътищата. Мащабни ремонти не сме правили, поне от както аз съм назначена, от година и половина. Предпочитам да оправям малките улици, но средствата и за това не са достатъчни“, допълни кметският наместник. Тя уточни, че основната цел на управлението й е привличането на нови, млади жители в Деляновци. Освен това увери, че битовата престъпност в региона се свежда до минимум и сериозни набези не са регистрирани. Като добро определи и сътрудничеството с Общината, която, по думите й, помага във всякакви ситуации.\r\nЛуиза ТРАНЧЕВА", "date": "2017.10.31", "title": "Валентина Тодорова, кметски наместник на Деляновци: В община Свищов няма разделение на малки или големи населени места, работи се активно за проблемите на всички"}
{"url": "http://www.focus-news.net/news/2017/10/31/2452538/interfaks-irakskata-armiya-e-dostignala-do-pokrayninite-na-kontroliraniya-ot-islyamska-darzhava-grad-el-kaim.html", "text": "Правителствената армия на Ирак е достигнала до покрайнините на град Ел Каим – последния бастион на терористите от „Ислямска държава“ на територията на страната, предава  Интерфакс.\r\nПравителствените сили на Ирак при поддръжката на авиацията на САЩ, са изтласкали терористите от село Ал Обейди край град Ел Каим, разположен на около 20 км. от иракско-сирийската граница.\r\n„Терористите оказват съпротива на придвижващите се войски, но по-голямата част от тях отстъпват към позиции в центъра на Ал Каим“, пише в официално заявление на иракската армия. \r\nЕл Каим и неголяма пустинна територия край река Ефрат на границата със Сирия остават последните райони в Ирак, окупирани от „Ислямска държава“.  Виктор Турмаков", "date": "2017.10.31", "title": "Интерфакс: Иракската армия е достигнала до покрайнините на контролирания от „Ислямска държава“ град Ел Каим"}
{"url": "http://www.focus-news.net/news/2017/10/31/2452554/smolyan-145-godini-ot-osnovavaneto-na-chitalishtna-deynost-shte-chestvat-v-shiroka-laka-na-1-noemvri.html", "text": "С богата програма в Широка лъка ще се честват 145 години от основаването на читалищна дейност в селото, 70 години битова пиеса „Попрелка” и Ден на народните будители. Това каза за Радио „Фокус” – Смолян Гергана Чотрева – секретар на НЧ „Екзарх Стефан”. Празничната програма на 1 ноември започва в 10.00 часа с откриването на изложба: „Читалището в Широка лъка диря в миналото и живот в настоящето”. Изложбата включва снимки, грамоти, медали, свързани с дейността на читалището. От 18.00 часа ще се състои празничен концерт, с участието на вокална група при пенсионерски клуб и самодеен състав на читалището и представяне на битовата пиеса „Попрелка”. На 2 ноември от 10.00 часа ще се открие пътуващата изложба: „Пътят”. „Тази изложба минава през целия Смолянски регион и е свързана с дейности и инициативи с подкрепа на предстоящото българско председателство на Съвета на Европейския съюз”, каза Чотрева.\r\nДаниела БОЙКОВА", "date": "2017.10.31", "title": "Смолян: 145 години от основаването на читалищна дейност ще честват в Широка лъка на 1 ноември"}
{"url": "http://www.focus-news.net/news/2017/10/31/2452555/the-independent-frantsiya-obyavi-kraya-na-sastoyanieto-na-izvanredno-polozhenie-obyaveno-sled-napadeniyata-v-parizh.html", "text": "Президентът на Франция Еманюел Макрон обяви, че на 1 ноември 2017 г. близо две години след кървавите терористични нападения от 2015 г. в Париж, че обявеното в страната състояние на извънредно положение ще бъде прекратено, пише  The Independent.\r\nМакрон официално подписа новия закон за борба срещу тероризма, който трябва да отмени състоянието на извънредно положение. Той ще даде на полицията повече възможности за борба срещу насилствения екстремизъм. По-рано този месец законопроектът бе приет с голямо мнозинство от парламента. Френският президент заяви, че законът ще позволи на властите да установяват  засилени мерки за сигурност на обекти, като коледните пазари например. \r\nСъстоянието на извънредно положение бе наложено за първи път през ноември 2015 г. след серията терористични нападения във Франция, оставили след себе си 130 жертви. От тогава то бе удължавано шест пъти. \r\nВътрешният министър на Франция Жерар Колом съобщи, че 11 религиозни обекта са били затворени за „подстрекателство на терористична дейност“ по времето на състоянието на извънредно положение и че 41 души са поставени под домашен арест, заради връзки с организации, разпространяващи екстремизъм и омраза. Новият закон ще позволи на властите да пребягват към  подобни мерки, включително и с разрешение на съдия, след като депутатите извършиха изменения в проектозакона след критики, че в първоначалния си вариант той е щял да навреди на индивидуалните свободи. \r\n„Всички забелязаха, че се нуждаем от справедлив  баланс между сигурността и свободата и вярвам, че текстът посреща тази необходимост“, заяви Колом. \r\nПравозащитните организации смятат, че законът установява постоянно състояние на извънредно положение и че е насочен срещу гражданските свободи, сигурност, свобода на събиране и свобода на вероизповеданията.  Виктор Турмаков", "date": "2017.10.31", "title": "The Independent: Франция обяви края на състоянието на извънредно положение, обявено след нападенията в Париж"}
{"url": "http://www.focus-news.net/news/2017/10/31/2452556/ima-gotovnost-za-zimnoto-poddarzhane-na-patishtata-obzor.html", "text": "В абсолютна готовност сме за зимното поддържане на пътищата от 1 ноември. Това обяви министърът на регионалното развитие и благоустройството Николай Нанков след среща с председателя на УС на Агенция „Пътна инфраструктура“ (АПИ) инж. Дончо Атанасов и директорите на областните пътни управления във връзка с готовността за зимно поддържане. След нея регионалният министър Николай Нанков обяви, че снегопочистващите машини са малко под 3000, а предвиденият ресурс за зимно поддържане на пътищата е в рамките на 80 млн. лв. Той коментира, че най-вероятно ще има икономия от него, която ще бъде използвана за ремонти на републиканските пътища. Министър Нанков призова шофьорите да сменят летните си гуми със зимни, за да не се допускат кризисни ситуации заради аварирали автомобили с летни гуми. \r\nОт своя страна инж. Михаил Рашков от Агенция „Пътна инфраструктура“ допълни, че в подготовката за зимното поддържане на пътищата акцентът ще бъде върху взаимодействието с метеоролозите, а целта е да се изпревари снегът. \r\nВъв връзка с тол системата стана ясно, че има две жалби срещу процедурата за избор на изпълнител, но след изискването на предварително изпълнение на Комисията за защита на конкуренцията се очаква до края на годината да има избран такъв. \r\nДеница КИТАНОВА", "date": "2017.10.31", "title": "Има готовност за зимното поддържане на пътищата (ОБЗОР)"}
{"url": "http://www.focus-news.net/news/2017/10/31/2452557/kyustendil-blizo-dva-mesetsa-prodalzhava-dobivat-na-darva-za-ogrev-na-koren-ot-mestnoto-naselenie.html", "text": "Близо два месеца продължава добивът на дърва за огрев на корен от местното население в Кюстендил. Това каза пред Радио „Фокус” – Кюстендил инж. Тони Колев, директор на Държавно горско стопанство „Кюстендил”. По думите му дървата се разпределят съгласно утвърдените и предоставени от Община Кюстендил списъци. „Към момента имаме 280 обслужени лица, които са добили 2 370 куб. м. дървесина”, каза Тони Колев. По думите му процесът по раздаване на дърва за огрев продължава. Общият брой на заявилите желание да се сдобият по този начин с гориво за зимния сезон е 1 094 души. „В годините назад не е имало случаи всички желаещи да са добили дърва за огрев на корен, защото някои от тях се записват, а след това се отказват. Намират си по-лесен начин за добив на дърва, но и по-скъп”, каза Тони Колев.\r\nТой обясни още, че засегната дървесина от върхов корояд се дава приоритетно на желаещите за добив на дърва за огрев на корен. „Към момента добитата иглолистната дървесина е два пъти, а дори и три пъти повече от добитата широколистна дървесина. Това е поради ниската цена, която е повече от два пъти по-ниска. Хората поради тази причина са се ориентирали към иглолистната дървесина. Това е добре за нас, а и за гората, защото ще доведе до по-бързо усвояване и извеждане на дървесината от гората”, каза Тони Колев. По думите му във връзка с добива на дървесина се извършват проверки на терен в сечищата, освен това се извършват ежедневни проверки на контролни пунктове по околовръстното шосе в Кюстендил. Не са установени съществени пропуски.\r\nВенцеслав ИЛЧЕВ", "date": "2017.10.31", "title": "Кюстендил: Близо два месеца продължава добивът на дърва за огрев на корен от местното население"}
{"url": "http://www.focus-news.net/news/2017/10/31/2452558/ria-novosti-na-15-may-2018-g-v-irak-shte-se-provedat-parlamentarni-izbori.html", "text": "Правителството на Ирак съобщи, че на 15 май 2018 г. в страната ще се проведат парламентарни избори, предава  РИА Новости.\r\n„Членовете на правителството гласуваха датата на провеждането на изборите да бъде 15 май 2018 г. Правителството трябва да осигури безопасни условия за провеждането им, както и завръщането  на бежанците по районите им. Гласуването трябва да бъде електронно, а също така участващите партии не трябва да имат въоръжени крила“, пише в официално заявление на иракското правителство.  Виктор Турмаков", "date": "2017.10.31", "title": "РИА Новости: На 15 май 2018 г. в Ирак ще се проведат парламентарни избори"}
{"url": "http://www.focus-news.net/news/2017/10/31/2452559/chetiri-sa-veche-zhertvite-na-navodneniyata-v-burgasko-obzor.html", "text": "Четири са вече жертвите на наводненията в Бургаско, след като почина един от пострадалите в село Черни връх, община Камено. В продължение на седмица лекарите в Бургас се бориха за живота му. 71-годишният мъж бе намерен на стотина метра от дома му, влачен от водата. Той бе в тежко състояние и с вътрешни наранявания и фрактури. От окръжната прокуратура в Бургас са образували четвърто досъдебно производство, то е за убийство и се води срещу неизвестен извършител. Все още не е намерено и тялото на жената на починалия мъж, Стоянка, която бе отнесена също от стихията. Метеорологичните условия през последните дни не позволиха на водолазите да продължат издирването в езерото „Мантра“. \r\nВоеннослужещи от Българската армия продължават да участват в дейностите за ликвидиране на последствията от наводненията в област Бургас. 69 военнослужещи от Военноморските и Военновъздушните сили, както и от Съвместното командване на силите оказват помощ при отводняването и почистването на домовете на пострадалите. Модулните формирования от състава на Българската армия действат на територията на селата Полски извор, Ливада и Равнец в област Бургас. \r\nПрезидентът Румен Радев посети пострадалия от бедствието район и се срещна с потърпевшите. „Най-сетне видях една наистина сериозна солидарност и чувство за взаимопомощ от всички хора. Това за мен е най-важното“, каза държавният глава на жителите на село Равнец и им пожела успех. От своя страна те му споделиха, че газят във вода и кал, но най-важното е да са сплотени в трудните моменти. \r\nЗа четири дни обществената подкрепа за кампанията на БЧК за пострадалите при наводненията в Бургаско достигна 167 966 лв.,  Екипи на БЧК продължават и оценяването на щетите и нуждите на засегнатите от бедствието.Националната дарителска кампания, продължава.\r\nМеждувременно стана ясно, че докладът за състоянието на водоемите в региона не е констатирал съществени конструктивни нарушения, които застрашават сигурността на язовирните стени и съоръженията към тях в област Бургас, следствие на валежите. \r\nВ периода 27-29 октомври служителите на агенцията са извършили комплексна проверка на 46 язовира на територията на областта, като са обхванати засегнатите обекти в резултат на влошената метеорологична обстановка на 24-25 октомври, както и язовирите с висок рисков потенциал за областта. Докладът първоначалната хипотеза на инспекторите на ДАМТН се потвърждава – има преливане и бавно и частично разрушаване на сегменти на язовирни стени на няколко каскадни водоема в община Камено. Четирите микроводоема Чанаджик 1,2,3 и 4 са прелели следствие на обилните валежи (някои от тях дори са били празни преди започване на дъждовете) като водата от тях се е оттекла към яз. „Чотората“. Данни обаче показват, че водният отток от тях не е причина за човешките жертви и разливът на водата е в земеделски земи, затова и към този момент язовирите не се разглеждат като причина за наводненията.", "date": "2017.10.31", "title": "Четири са вече жертвите на наводненията в Бургаско (ОБЗОР)"}
{"url": "http://www.focus-news.net/news/2017/10/31/2452560/pazardzhik-v-dvora-na-kashta-muzey-stanislav-dospevski-e-otkrita-pametna-plocha-s-lika-na-mariola-dospevska.html", "text": "В двора на къща музей „Станислав Доспевски” в Пазарджик днес бе открита паметна плоча с лика на Мариола Доспевска, съобщиха от културната институция. Мариола Доспевска е една от основателките и основен инициатор за създаването на първото женско дружество в град Пазарджик – „Просвета”, през 1870 година. Инициативата за поставяне на плочата, с която да се почете 180-годишнината от рождението на Мариола Доспевска е на Женското благотворително дружество в Пазарджик, носещо нейното име. Изпълнител на паметния знак е скулпторът Здравко Здравков.", "date": "2017.10.31", "title": "Пазарджик: В двора на къща музей „Станислав Доспевски” е открита паметна плоча с лика на Мариола Доспевска"}
{"url": "http://www.focus-news.net/news/2017/10/31/2452561/afp-sasht-saobshtiha-che-otnovo-shte-se-protivopostavyat-na-vota-v-oon-sreshtu-embargoto-spryamo-kuba.html", "text": "Правителството на САЩ отново ще гласува срещу ежегодната резолюция на ООН, осъждаща ембаргото на Съединените щати насочено към Куба, предава  AFP.\r\nПрессекретарят на Държавния департамент на САЩ Хийтър Нойерт съобщи, че постоянният представител на страната в ООН Ники Хейли ще гласува с „не“, когато резолюцията бъде представена в сряда пред общото събрание на световната организация. Виктор Турмаков", "date": "2017.10.31", "title": "AFP: САЩ съобщиха, че отново ще се противопоставят на вота в ООН срещу ембаргото спрямо Куба"}
{"url": "http://www.focus-news.net/news/2017/10/31/2452562/imalo-li-e-tayni-sreshti-mezhdu-zamestnik-predsedatelya-na-bsp-denitsa-zlateva-i-premiera-boyko-borisovi-obzor.html", "text": "Имало ли е тайни срещи между заместник-председателя на БСП Деница Златева и премиера Бойко Борисов? Спорът за срещите между двамата започна след традиционната пресконференция на БСП, проведена след заседание на Изпълнителното бюро на партията. На нея Златева коментира, че актуалният сезон на фалшивите новини е основна мантра за ПП ГЕРБ. „Бих искала да попитам колегите от ГЕРБ фалшива новина ли е фактът, че лично премиерът Бойко Борисов се обади на Корнелия Нинова, за да ме покани да остана на поста в правителството му? Фалшива новина ли е фактът, че имахме и личен разговор с него по този въпрос и след обсъждане на заседание на Изпълнителното бюро препотвърдихме решението си, взето и на заседание на Националния съвет, че няма да влизаме в никакви коалиции и няма да участваме под никаква форма в управлението на страната и оставаме опозиция? Фалшива новина ли е фактът, че служебният премиер проф. Огнян Герджиков, по молба на Бойко Борисов проведе среща с Корнелия Нинова по същия въпрос? Третият въпрос е - фалшива новина ли е фактът, че ГЕРБ предложиха на Корнелия Нинова да оглави Народното събрание под претекст, че по този начин ще се формира дневният ред на парламента?“, попита Златева. Тя подчерта, че не е вярна тезата, че БСП е партията, която произвежда фалшиви новини. Във връзка с въпросите на Деница Златева пиарът на премиера Бойко Борисов и ръководител на правителствената информационна служба Севдалина Арнаудова написа във „Фейсбук“: „Deniza Slateva, не помниш ли колко пъти идваше при Boyko Borissov в партийната централа на НДК на 17-тия етаж, зад гърба на Корнелия Нинова? Аз помня поне две такива срещи... Не помниш ли и колко вътрешна съпротива имаше тогава в теб, че твоята председателка иска да провали европейското председателство? #спомниси#“. На това Деница Златева отговори, че срещите ѝ с премиера никога не са били тайна и за тях е информирала Изпълнителното бюро на БСП. \r\nДеница КИТАНОВА", "date": "2017.10.31", "title": "Имало ли е тайни срещи между заместник-председателя на БСП Деница Златева и премиера Бойко Борисов? (ОБЗОР)"}
{"url": "http://www.focus-news.net/news/2017/10/31/2452563/veliko-tarnovo-150-godishnina-ot-sazdavaneto-na-tsarkvata-sv-paraskeva-otbelyazaha-v-svishtovskoto-selo-delyanovtsi.html", "text": "150-годишнина от създаването на църквата „Св. Параскева“ отбелязаха в свищовското село Деляновци. Празникът съвпадна и със събора на населеното място, поради, което беше посетен от стотици жители и гости на Деляновци. Това разказа за Радио „Фокус“ – Велико Търново кметският наместник Валентина Тодорова. Честванията започнаха с празнична литургия, отслужена от отец Руслан. „Горди сме, че 10 години преди Освобождението в нашето село е построена местната църква „Св. Параскева“, която е изградена по изискване на свищовския каймаканин. Той дава съгласието си да се построи параклис, който да е вкопан в земята и да няма кръст. В това състояние е и днешната църква“, допълни Валентина Тодорова. До месец март тази година най-голямата гордост на Деляновци – храмът, беше неизползваем. Ремонт не беше правен от 1950 година. „През месец март, благодарение на рентите от нивите и дарители, се направи един ремонт. През 2016 година кандидатствахме пред Комисия по вероизповеданията. Бяха ни отпуснати 6 000 лева. С тези пари довършихме ремонта“, обясни още кметският наместник. Тя изказа своите специални благодарности и към Ани Стойчева, която е реставрирала всички икони в храма, които датират от далечната 1880 година.\r\nЛуиза ТРАНЧЕВА", "date": "2017.10.31", "title": "Велико Търново: 150-годишнина от създаването на църквата „Св. Параскева“ отбелязаха в свищовското село Деляновци"}
{"url": "http://www.focus-news.net/news/2017/10/31/2452564/stara-zagora-poshtenska-karta-shte-bade-izdadena-po-povod-150-godishninata-ot-pohoda-na-chetata-na-hadzhi-dimitar-i-stefan-karadzha.html", "text": "Министерство на транспорта и съобщенията ще валидира пощенска карта по повод 150-годишнината от похода на четата на Хаджи Димитър и Стефан Караджа, по предложение на Национален парк – музей „Шипка – Бузлуджа“, каза за Радио „Фокус“ директорът на музея Чавдар Ангелов. Той поясни, че предложението до министерството е направено в началото на 2017 година. На 18 октомври със заповед на министъра на транспорта и съобщенията е утвърден планът за 2018 година и като втора позиция в него фигурира валидирането на пощенска карта – вид пощенски продукт, свързана с тази годишнина. Юбилейната пощенска карта ще бъде изработена от специалисти, с които министерството работи. Проектът се очаква да бъде готов до месец май 2018 година, а самото валидиране ще бъде един от елементите на програмата, която НПМ „Шипка – Бузлуджа“ подготвя по повод годишнината. \"Нашето намерение е, а и засега срещаме разбиране от Министерството на транспорта, самото валидиране да се извърши във временна пощенска станция, която те ще разкрият на връх Бузлуджа на самия ден, в който ще бъде отбелязването на 150-ата годишнина от похода на четата на Хаджи Димитър и Стефан Караджа. Вероятно това ще бъде на 14 юли 2018 година“, каза Ангелов. Той поясни, че идеята е това да се случи точно на това място, защото това ще провокира допълнителен интерес към самото събитие, което музеят, заедно с Община Казанлък и неправителствени и обществени организации ще направи. Освен това, ще се засили интересът на филателистите и със сигурност валидирането на тази пощенска карта по повод тази голяма кръгла годишнина допълнително ще популяризира имената на известните войводи.\r\n„За съжаление, другата ни идея по повод годишнината – да бъде изсечена юбилейна монета, няма да се осъществи, тъй като управителят на БНБ реши, че 150-ата годишнина от подвига на Хаджи Димитър и Стефан Караджа, очевидно по някакви техни съображения, не заслужава да бъде отбелязана“, каза Ангелов. Той поясни, че по повод други годишнини на подвига на Стефан Караджа и Хаджи Димитър са издавани пощенски марки, а един път е сечена и монета през 1988 година във връзка с отбелязването тогава на 120-ата годишнина.\r\nВ рамките на програмата, която в момента подготвя НПМ „Шипка – Бузлуджа“ за отбелязване на юбилейната годишнина е предвидено и издаването на албум, в който ще бъдат събрани и представени на българската общественост всички паметници и паметни места, свързани с похода на четата, с нейните двама войводи или отделни четници. В момента екип на музея обхожда местата, заснема паметниците и паметните плочи. Вероятно до края на тази година ще започне и подготовката на предпечата на този албум. „Такова издание досега не е правено, така че този албум ще събере в едно паметта ни изразена по този начин към това наистина знаменателно събитие в развитието на българската революция през епохата на Българското Възраждане“, каза Ангелов.\r\nСлавяна ГАЙДАРОВА", "date": "2017.10.31", "title": "Стара Загора: Пощенска карта ще бъде издадена по повод 150-годишнината от похода на четата на Хаджи Димитър и Стефан Караджа"}
{"url": "http://www.focus-news.net/news/2017/10/31/2452565/afp-politsiyata-v-manhatan-e-zadarzhala-mazh-sled-signal-za-strelba-ima-raneni.html", "text": "Американската полиция в Манхатън е задържала мъж, след подаден сигнал за стрелба, предава AFP, като се позовава на съобщение, направено от органите на реда. Няколко екипа полицаи са били изпратени в района на Долен Манхатън, като заподозреният, отговорен за инцидента е арестуван, но няколко души са ранени. Цанко Цолов", "date": "2017.10.31", "title": "AFP: Полицията в Манхатън е задържала мъж, след сигнал за стрелба, има ранени"}
{"url": "http://www.focus-news.net/news/2017/10/31/2452566/beliya-dom-mediite-sa-napalno-obsebeni-ot-razsledvaneto-sreshtu-pol-manafort.html", "text": "Говорителят на Белия дом Сара Сандърс заяви във вторник, че медиите в страната са „напълно обсебени“ от разследването срещу Пол Манафорт, пише The Hill.\r\nПо време на пресконференция, на въпроса дали случая срещу Манафорт и неговия близък съдружник Рик Гейтс отвлича вниманието на президента Доналд Тръмп от другите дела на страната, Сандърс отговори с думите: „Вие всички изглежда сте напълно обсебени от това, а има достатъчно други неща, случващи се в тази страна и честно, много повече неща, от които хората се интересуват“. Репортерът, задал въпроса, го е свързал с изказване на висш служител на Белия дом, който е заявил в понеделник, че президента е „много разсеян“ заради течащото разследване. \r\nВъв връзка с това, говорителят заяви \"не смятам, че това пречи на способностите на президента да си върши работата “, като добави, че медиите са схванали грешно изказването.    Цанко Цолов", "date": "2017.10.31", "title": "Белия дом: Медиите са “напълно обсебени“ от разследването срещу Пол Манафорт"}
{"url": "http://www.focus-news.net/news/2017/10/31/2452567/haydar-al-abadi-irakskoto-pravitelstvo-e-ustanovilo-kontrol-nad-vsichki-teritorii-osporvani-mezhdu-bagdad-i-irakskite-kyurdi.html", "text": "Премиерът на Ирак Хайдар ал Абади заяви във вторник, че правителствените войски са установили контрол над всички територии, „оспорвани“ между Багдад и Кюрдското регионално правителство в Ербил, предава Anadolu Agency. Изявлението е направено на пресконференция в иракската столица. \r\nАгенцията напомня, че в последните седмици се стигна до някои сблъсъци между пешмерги и иракски правителствени сили, когато от Багдад започнаха операция за установяване на контрол над всички територии, загубени след 2014 г., заради настъплението на „Ислямска държава“.Агенция Фокус припомня, че кюрдските пешмерги успяха да устоят на атаката на ислямистите, като в последствие заеха част от териториите, които иракската армия не успя да защити. Част от тези територии бяха включени в референдума за независимост, който иракските кюрди организираха в края на септември, включително и богатия на петрол град Киркук.   Цанко Цолов", "date": "2017.10.31", "title": "Хайдар ал Абади: Иракското правителство е установило контрол над всички територии, „оспорвани“ между Багдад и иракските кюрди"}
{"url": "http://www.focus-news.net/news/2017/10/31/2452568/afp-nyakolko-dushi-sa-zaginali-sled-intsidenta-v-manhatan.html", "text": "Няколко души са загинали след като шофьор е навлязъл с автомобила си на велоалея в Манхатън, предава AFP. Заподозреният след това отново се е включил в движението на близката улица, където е блъснал друг автомобил, след което е слязъл от превозното средство, държейки фалшиви оръжия, но е бил ранен от екип на полицията. Извършителят е арестуван и откаран в ареста. Органите на реда за сега не са наясно с неговия мотив.  \r\nПолицията е съобщила, че „автомобилът е ударил голям брой хора, като някои от тях са загинали на мястото, а други са ранени. Шофьорът накрая е блъснал друго превозно средство на близкия булевард, преди да бъде обезвреден.“ \r\nПо-рано агенцията съобщи, че според информацията на местни медии, няколко души са ранени в района на Долен Манхатън, като екипи на полицията са пристигнали на мястото след подадени сигнали за стрелба. \r\nБроят на жертвите за сега не е уточнен. Цанко Цолов", "date": "2017.10.31", "title": "AFP: Няколко души са загинали след инцидента в Манхатън"}
{"url": "http://www.focus-news.net/news/2017/10/31/2452569/balkan-insight-nov-pametnik-na-balgarski-natsionalen-geroy-be-otkrita-v-kanada.html", "text": "Нов паметник на българския национален герой Васил Левски бе открита в Канада, съобщава Balkan Insight.  Монументът, издигнат в град Брамптън, Онтарио, е първият подобен в страната. Заслугата е на група ентусиасти, в която влизат български имигранти, дипломати и религиозни лица, като идеята е дошла от почетния български консул в Торонто Петър Крайчев. \r\n„Левски е не само символ на това, което можем да постигнем когато работим заедно, но и на добродетелите, които ни правят българи“, заяви Крайчев, като разкри, че статуята е изработена от български майстори и финансирана от частни дарения. \r\nБивш духовник и революционер, Левски е ключова фигура в революционното движение за освобождаване на България от Османска власт през 19-ти век, съобщава още медията.  Цанко Цолов", "date": "2017.10.31", "title": "Balkan Insight: Нов паметник на български национален герой бе открита в Канада"}
{"url": "http://www.focus-news.net/news/2017/10/31/2452570/afp-osem-sa-zhertvite-sled-atakata-v-manhatan.html", "text": "Осем души са жертвите на атаката в Манхатън, съобщи кметът на Ню Йорк, предава AFP. Градоначалникът определи инцидента като „действие на терор“. \r\n„Нека бъда ясен, според информацията, която имаме в момента, това е действие на терор“, заяви кметът, като добави, че „към този момент, ни е известно за осем невинни, загубили живота си и още поне десет ранени“.  \r\nПо-рано стана ясно, че шофьор е навлязъл във велоалея в Манхатън, където е блъснал \"голям брой хора\", преди отново да излезе на близкия булевард и катастрофира в друга кола. Нападателят е слязал от превозното средство, носейки фалшиви оръжия, но е бил прострелян от екип на полицията, арестуван и откаран в ареста, като предстои да му бъде оказана медицинска помощ.  Цанко Цолов", "date": "2017.10.31", "title": "AFP: Осем са жертвите след атаката в Манхатън"}
